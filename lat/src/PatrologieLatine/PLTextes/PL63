
PATROLOGIAE TOMUS LXIII.

ENNODIUS / HORMISDA PAPA / TRIFOLIUS PRESBYTER / ELPIS / BOETIUS.

CAETERORUM TOMUS UNICUS.---BOETII TOMUS PRIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT MONTROUGE. 1847


Volume front matter




Series title page
PATROLOGIAE CURSUS COMPLETUS SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE,

PATROLOGIAE TOMUS LXIII.


ENNODIUS,



HORMISDA PAPA,



TRIFOLIUS PRESBYTER,



ELPIS,



BOETIUS.



CAETERORUM TOMUS UNICUS.---BOETII TOMUS PRIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT MONTROUGE. 1847


Volume title page


BOETII,



ENNODII FELICIS,



TRIFOLII PRESBYTERI,



HORMISDAE PAPAE,



ELPIDIS UXORIS BOETII



OPERA OMNIA,

AD RECENSIONEM BOETIANARUM LUCUBRATIONUM FACEM PRAEFERENTIBUS EDITIONIBUS VARIIS QUARUM UNA, LIBRORUM SCILICET DE CONSOLATIONE PHILOSOPHIAE, AD USUM DELPHINI ACCURATISSIME EXCUSA EST; ALTERA, INTER OMNES AMPLITUDINE PRINCIPEM LOCUM OBTINENS, MEMORATISSIMO GLAREANI NOMINE PRAESIGNATUR; TERTIA, QUAE EST OPUSCULORUM THEOLOGICORUM, ERUDITISSIMUM VALLINUM AGNOSCIT AUCTOREM; QUARTA DEMUM, NONNULLA MONUMENTA INEDITA EXHIBENS, ILLUSTRISSIMO CARDINALI MAIO DEBETUR; CAETERORUM VERO AUCTORUM EXEMPLAR SUPPEDITANTIBUS GALLANDIO, MANSI NECNON ET BREVIARIO ROMANO.

BOETII TOMUS PRIOR. CAETERORUM TOMUS UNICUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR.


ENNODIUS.
Epistolarum libri novem	col. 13
Opuscula decem	167
Carminum libri duo	309



HORMISDA PAPA.
Epistolae et decreta	363



TRIFOLIUS PRESBYTER.
Epistola ad B. Faustum senatorem	533



ELPIS UXOR BOETII.
Hymni duo in honorem SS. Petri et Pauli	537



BOETIUS.---OPERA PHILOSOPHICA.
De consolatione Philosophiae libri quinque	547
De unitate et uno	1075
De Arithmetica libri duo	1079
De Musica libri quinque	1167

[1Kb]



Main volume text





ANNO DOMINI DXXI
MAGNUS FELIX ENNODIUS, EPISCOPUS TICINENSIS.




[Col. 0009]
PROLEGOMENON.
(Ex Galland.)

[Col. 0009A] I. Magnus Felix Ennodius Gallum prosapia [(a) 1Kb] , et quidem illustri admodum, natumque Arelate se fuisse testatur [(b) 1Kb] : quae est sententia virorum eruditorum, quibus Gallicam historiam litterariam acceptam referimus [(c) 1Kb] , licet Sirmondus [(d) 1Kb] , Sollerius [(e) 1Kb] aliique hac de re ambigere videantur. Ejus ortus anno Christi 473 illigandus comperitur, quippe qui anno 521, aetatis 48, e vivis excesserit, ut infra manifestum fiet. Litteris primum humanioribus Mediolani a puero excultus [(f) 1Kb] , deinceps vel ipsa studiorum liberalium nomina se fuisse detestatum profitetur [(g) 1Kb] . Postmodum anno 489, aetatis suae 16, amitae quae ipsum aluerat solatio destitutus, nobilissimam ac praedivitem [Col. 0009B] uxorem duxit [(h) 1Kb] . At paucis post annis saeculo nuntium remittens, ecclesiasticae militiae nomen dedit: atque ab Epiphanio Ticinensi antistite diaconus ordinatus [(i) 1Kb] , religiosi propositi consortem quoque habuit uxorem [(j) 1Kb] . Clero addictus, Servilione magistro usus est, a quo sacris institutis fuit imbutus [(k) 1Kb] : ut propterea minus recte censuerit Sollerius [(l) 1Kb] , Ennodium sub Servilione liberalibus disciplinis operam dedisse. Interea in legatione Burgundica quae in annum incidit 494 comes additus episcopo suo Epiphanio Ennodius perhibetur [(m) 1Kb] ; et quidem dum diaconi munere fungeretur: eo enim in gradu diu ipsum constitisse illud suadet, quod anno 513 egregium Apologeticum pro synodo Palmari adhuc diaconus conscripserit: [Col. 0009C] qua de re Pagium consulas velim [(n) 1Kb] . Quin etiam forte haud ultra eum gradum processerit usque ad annum 510 aut 511, quo, Epiphanii successore Maximo II vita functo, ad Ecclesiae Ticinensis episcopatum fuit evectus. Multa praeclare gessit in cathedrali sede constitutus; ejusque imprimis enituit spectata virtus et doctrina in gemina illa legatione ad Anastasium imperatorem, quam sub Hormisda papa orthodoxae fidei causa suscepit annis 515 et 517, licet utraque veteratoris principis artibus ad irritum cesserit, ut ex ecclesiasticis Baronii Annalibus constat. Ad Ecclesiam suam reversus beatus antistes, haud multo post superstes [Col. 0010A] exstitit. Nam ex ejus epitaphio a Sirmondo [(o) 1Kb] aliisque relato, ipsum ex hac vita in coelum emigrasse intelligimus XVI cal. Augusti Valerio V. C. consule, quo die in Ecclesiae tabulis ejus memoria quotannis recolitur; adeoque anno Domini 521, annum agentem 48. Hujusmodi autem chronica notatio ex eo desumitur, quod sanctus praesul annorum ferme 16 esset, ut ipsemet testatur [(p) 1Kb] , quo tempore in Italiam ingressus est Theodericus, anno scilicet 489, qui quidem aetatis annus si cum Valerii consulatu componatur, quo currente depositus fuisse describitur; annus Ennodii postremus fuerit 48, Christi 521, ut recte arguit Sirmondus [(q) 1Kb] .

[Col. 0010B] II. De sancti hujus praesulis Ticinensis litterarum monumentis plura erudite observant accurati Gallicae Historiae litterariae scriptores [(r) 1Kb] , quos proinde consulere operae pretium fuerit. Ne vero penitus officio nostro deesse videamur, huc afferre libet de iisdem doctissimi Sirmondi judicium [(s) 1Kb] : »Si quid limi, ait, Ennodio sua aetas aspersit, non idcirco fluentem in ejus scriptis ingenii eloquentiaeque fontem possumus non amare; aut quia in ejus poematis claudicat interdum versus, rectam ubique sententiam et acumen non amplecti. Quid illa, propter quam infimae quoque notae auctores expeti solent, temporum notitia et illustratio? Quis enim est qui in epistolis Ennodii, Symmachos, Hormisdas, Caesarios, Faustos, Boetios, [Col. 0010C] Liberios, Aratores, Elpidios et reliqua ejus aetatis lumina non libenter recognoscat? aut quem in uno Theoderici Panegyrico, vel in una Vita Epiphanii Ticinensis, varia rerum illo saeculo in Italia, Gallia, Germania, Graecia gestarum commemoratio non afficiat? Dictiones quippe declamationesque praetermitto; quae mea quidem sententia sunt ejusmodi, ut cum postremae omnium apud Latinos natae videantur, cum primis mediisque conferri possint, et tanquam rosae alienis mensibus ortae cariores esse debeant.« Et alibi [(t) 1Kb] : »Ennodius ea ingenii fama floruit et doctrinae, ut non solum in pretio essent quae sua [Col. 0011A] sponte scriberet, sed amicorum quoque quos impensissime coluit, rogatu in dictandis aliorum nomine orationibus, epistolis, epitaphiis ac diversarum rerum epigrammatis, assiduam operam dare cogeretur. Quo in genere multa sane ad gloriam Ennodio illustria fuerunt; sed nihil illustrius Apologetico et Panegyrico, quorum altero Theodericum regem publice laudavit; altero Symmachi papae synodique Romanae causam tanta cum approbatione defendit, ut a synodo universa honorificentissimo elogio decretoque ornatus sit.« Hactenus V. C.

III. Porro his de opusculorum Ennodii praestantia delibatis, illud potissimum animadvertere praestat, [Col. 0011B] non neminem exstitisse qui sanctum Ennodium de gratia et libero arbitrio disserentem Fausto Reiensi ac Massiliensibus accensere ausus fuerit [(a) 1Kb] . At iniquam criminationem viri docti solide propulsarunt [(b) 1Kb] . »Certe quidem, inquit eruditus Sirmondianorum editor [(c) 1Kb] , sententia episcopi doctissimi ac sanctissimi, et ingentibus erga Ecclesiam meritis clarissimi, qui fidem orthodoxam tum in Occidente tum in Oriente strenue propugnavit, quem illustri elegio ac decreto Romana synodus ornavit [(d) 1Kb] , quem pontifices summi, Hormisda [(e) 1Kb] , Nicolaus I [(f) 1Kb] , Joannes VIII [(g) 1Kb] , Gregorius VII [(h) 1Kb] magnis praeconiis extulere, quem Ecclesia sanctis confessoribus ascriptum annuo cultu [Col. 0011C] prosequitur; tanti, inquam, antistitis sententia (de arbitrii libertate) non potest magni apud omnes catholicos ponderis non esse: ut mirum, imo indignum prorsus ac minime ferendum sit, Ennodium ad Semipelagianos atque ad Pelagianos nostro saeculo a nonnullis ablegari. Quasi vero Pelagiana aut Semipelagiana, ac non potius his plane contraria, sint ista: [(i) 1Kb] Nemo dubitat, nemo condemnat, quod auctore gratiae praestante, et ipse aequitatis hominibus callis aperitur. Dux enim bonorum et praecessor, gratia. Ergo debemus gratiae quod vocamur, quod occultis itineribus, nisi resistamus, sapor nobis vitalis infunditur. Quam diserte ibi gratiae, et quidem interioris, necessitas asseritur! . . . . Attamen vir maximus a quibusdam [Col. 0011D] velut haereticae doctrinae defensor traducitur: cum contra ob illam ipsam causam orthodoxis omnibus debeat esse praecipuo jure commendatus; qui confutaverit pestiferum dogma, quo religionis omnis ac morum disciplinae fundamenta convelluntur.« Hactenus [Col. 0012A] ille. Hic vero recensitis obiter a Baunio veterum pontificum de Ennodio testimoniis Sirmondi opera primum collectis, addere libet ex eodem Baunio et istud insigne auctoris, saeculo sexto circiter medio, Floriani scilicet ex monasterio Romano in epistola ad Nicetium Trevirensem episcopum, quod sic se habet. »Vide ergo quantis adjutoribus uteris, cum pro me coeperis obsecrare sanctae memoriae dominum Ennodium pontificem Ticinensis Ecclesiae, qui generosi sanguinis nobilitatem humilitate praevexit ad gloriam, ut in coelestis patriae senatu fieret et ibi senator; cujus incomparabilem doctrinae facundiam non solum testatur Occidens, sed et Oriens instructa miratur. [Col. 0012B] Nestorii fulmen, Eutychis exstinctor gloriosam dominam meam inviolabilemque Mariam Christotocon et Theotocon, apostolica auctoritate perdocuit. Ipse ergo meus est pater ex lavacro, quem credo apud aeternum Patrem per Filium intervenire pro filio.«

IV. Variae circumferuntur scriptorum Ennodianorum editiones. Earum primam exhibuere anno 1569 Orthodoxographa Basiliensia, qua tamen nihil depravatius, nihil inquinatius in lucem exiisse censent eruditi. Porro, ut eas praetermittamus quae deinceps bibliothecis Patrum, Coloniensi, Parisiensi et Lugdunensi fuerunt intextae, sub initium saeculi superioris, uno et eodem anno 1611 gemina prodiit Ennodii [Col. 0012C] , altera Tornaci curante Andrea Schotto, Lutetiae altera quam Jacobus Sirmondus ad duo spectatae fidei exemplaria, Vaticanum et Nicolai Fabri, diligenter exegit, eorumque ope lacunas quae multae et maximae erant implere, ac prave detorta et trajecta suis locis reponere studuit; omniaque demum opera ex pristina perturbatione in certos ordines et quasi classes digesta, ut ex ipso intelligimus, exquisitis adnotationibus illustravit. De his autem duabus editionibus adisis viros eruditos subinde laudatos [(j) 1Kb] . Praeclaram itaque hanc Sirmondi editionem prelo committendam consignavimus. Notis V. C. animadversiones Barthii subjecimus quas ex ejusdem [Col. 0012D] Adversariorum libris excerptas ad calcem voluminis primi Sirmondianorum rejecit Baunius: atque appendicem adjecimus ex novo Thesauro Anecdotorum Marteniano [(k) 1Kb] , Ennodii scilicet Dictionem in natali Laurentii Mediolanensis episcopi, una cum ejusdem Epistola Venantio cuidam inscripta.




[Col. 0013]
[1 2Kb] MAGNI FELICIS ENNODII EPISTOLARUM LIBRI IX. (C,S)



LIBER PRIMUS.



EPISTOLA PRIMA. ENNODIUS JOANNI.
[Col. 0013A]

Dum salum quaeris verbis in statione compositis, et incerta liquentis elementi placida oratione describis: dum sermonum cymbam inter loquelae scopulos rector diligens frenas, et cursum artificem fabricatus trutinator expendis; pelagus oculis meis, quod aquarum simulabas, eloquii demonstrasti. Deus bone, a 1Kb] in quantos se usus dives lingua dispergit! Cum voluerit, saevit ut bestia, currit ut fluvius, fluctuat ut profundum: et quamcunque fucatis verborum imaginibus pingit speciem, veri astipulatione repraesentat. Timere te scriptionem, quasi fronte tener, insinuas; dum declamationum [Col. 0013B] pompam refuga laudis deposcit assertio; et fit avara gloriae, dum pudori parcere se ostendit, peregrinam mentita formidinem. Ago at ue habeo gratias, quod nobilia rud menta facundiae tuae in amici, [b 1Kb] quantum aestimas, praeconiis consecrasti. Et licet non agnoscam mea esse quae loqueris; religionem tamen narrantis amplector, diligentiam pectoris laudo, quam gratiae per sudum rutilantis luce dedicasti. Tibi fax ista praetenditur, quam in opinione mea blandus elocutor accendis: ego noctem conscientiae meae, etsi non fugio, [c 1Kb] novi tamen aestimare. Graves hiatus patitur alienae gratiae commissa credulitas: quanquam omne crimen transeat, qui vult decipere [Col. 0013C] confidentem. Gaudia tamen mea de te epistolaris alloquii dotibus adimplesti; dum novitatem sensuum monstras serenitate sermonum, et veteris decora prosapiae novelli vincis nitore colloquii. Sat fuerat parentum tuorum desideriis, seniora te familiae ornamenta [Col. 0014A] aemulari: vincere posse, sicut nemo credidit, ita nullus optavit. Vides quantum ad unguem polita conversatio pretiis bene nascentis adjungat? Quod jubar sanguinis praestitit, superavit industria castigantis. Credidi votorum summam fatigari, si te natalibus reddidisses; illud non expendens, quid claritati tuae cohabitator infuderet. [d 1Kb] Sit forte in aestimatione arbitrii mei defraudata cognitio. Neminem credidi ad Olybrium pervenire: quem vicinis calcibus pernix insecutor adjunges: beatum facturus nempe, si viceris. Deum precor, ut adolescentia in te, quae (perfectionem) primordiis monstrant, bonae frugis germina convalescant. Domi habes, unde exhortationis meae [Col. 0014B] viva sumas exempla. Te pater morum tranquillitate, socer eloquentia similem producat. Si me voti reum facere coelestia regna dignantur, unum precor, ut mei meminisse digneris: ne illius, cujus perfectionem inter dicendi simulacra meditaris, oblivionis quoque par esse contendas. Sed ad epistolae morem revertar, quam affectio tua in longum produxit. Salve, mi domine, et amantem tui frequentibus cole muniis litterarum; ne amoris contestatio sola sicut solet in quibusdam esse, [e 1Kb] praevii in te putetur exstitisse sermonis.



EPISTOLA II. ENNODIUS FLORO.

Novi me duram cepisse provinciam, et gravem sarcinam [Col. 0014C] humeris infirmis attollere, qui sublimitatem tuam, quantum ad me, quietam verborum stimulis excitavi. Sic minaces dentes bestias invalida lacessit adol scentia: et dum majora viribus provocat, quod evenire optat, spectaculum putat esse, non praelium. [Col. 0015A] Sic mens congressionis ignara certaminibus ante periculum debet affectum. Leonis rabiem, et quam Libya alit bestiam, quam te, lingua censeo mitiorem. Quae me praecipitavit inscitia? qui animi fervor a cognitione tui peregrinantem duxit in devium, ut nescirem quid intentioni lacessitus deberet, qui semper contumelias primus incipit, qui injuriarum gymnasiis nunquam meruit posthaberi? Clericorum certe exercitatissimus maledictor; qui ad eos semper novelli et acuti dentis morsus exhibuit, quem evadere ad unguem ducta vita non meruit; cui cessit omnis eruditio; et quasi cometem sidus religiosorum fugit universitas. Hunc ergo improbus et fronte debilis excitavi. Hac fiducia provocassem ventos ad flandum, ad cursum flumina, Faustum meum ad facundiam, qua [Col. 0015B] te ad garrulitatem loquendi parcus ferratis verborum calcibus animavi. Ignosce, quaeso, et quod in aliis vitium putas, taciturnitatem amantis sperne: abstine a responsis, provocantem damna contemptu. Tecum decertet de mediis curiae finibus eductus, circa Gallum prosapia conticesce, silentii tui, si praevales, talione mulcemur. Cave, mi domine, ne incipias minorem loquacitate provocando humilis aestimari. Quid enim laboris est, jacentem in ea parte superare, et triumphum de eo ducere, qui se ante conflictum imparem confitetur? Esto mihi tamen apud dominum Faustum amoris mei fibula, si querelas, quamvis angustas, et rusticas, studes evadere.



EPISTOLA III. ENNODIUS [1 1Kb] FAUSTO.

[Col. 0015C] Acta est causa desiderii mei beneficio querelarum: meruit impudentia, quod negabat urbanitas. Diligentiam sancti pectoris quam artifex silentium tegebat, elicui; taciturnitatem quae ad fomenta ardoris mei parata fuerat, terminavi: prorogando viles paginas, pretium vincentis accepi. Sic usuram cultori vexatis reddit terra cespitibus, et feturam nobilem de singularibus parturit gleba germinibus: sic ad vocem unius hominis montium secreta respondent, et dum angustus clamor vincitur, valitudinem suam elementa manifestant. Evangelicis (Luc. XI, 9) tali facto obsecutus oraculis, fructum de praecepti sum veritate sortitus; cujus declarat instructio, quod pulsanti saepe surgat Deus, et tribuat, si non propter meritum, vel propter importunitatem. Facessat posthac infidelium [Col. 0015D] male cauta discussio: integritati sententiae periculis praesentibus idoneus mihi testis astipulor Frequenti oratione optata promerui: concessum est precum assiduitati quod negabatur examini. Debeo vobis amicitiam, querimoniae meae: quas, dum votis effectum tribuitis, plus amabo. Fuerit licet origo vestra a justo dolore veniens; frequenter a vobis, postquam praestitistis, [Col. 0016A] etiam illaesus incipiam. Delenificam allegationem amplexus epistolaris eloquii, ago atque habeo gratias, quod me diu tristium noluistis esse participem: fecistis hoc forsitan voto et studio consulentis. Sed ascribo peccatis meis, quod majoribus, dum temperatis alloquio, sum jactatus angoribus. Mihi uni in adversum provisa contingunt, dum graviora semper in moe ore aestimo, quae tacentur: quia credo quod de mediocribus saepe communicentur verba languoribus, cum proximitas funeris imperet silentia cito rumpenda. Deo gratias, qui ea quae dura aestimantur, clementia bene vertit, et quae ex merito nostro ventura collegimus, ex sua facit miseratione transferri. Voluissem tamen, talem circa parvitatem meam dignatio vestra tenuisset affectum, ut quem comitem saepe [Col. 0016B] gaudiis adhibuisti, cum eo elegissetis etiam adversa partiri. An putatis tale beneficium in acceptum me esse relaturum, si ab aestibus pectoris vestri, tanquam male fidelis excludar? Non est, ut video, apud vos mei ratio dispensata consiliis. Ego mihi perire gratiam puto, nisi eam rerum omnium vobiscum communicatione nutriatis. Desinite, quaeso, in hac mihi parte consulere, vestra impendio verba cupienti. Cui si votivi negentur affatus, fatiscam, ut terra cui coelo nihil liquitur, nec venas suas succo bibuli humoris infundit, unde innatis alimenta culmis exhibeat, et ad falcem gravidas aristas adducat. Ut piscis aqua abstractus vitalibus indumentis privatus exstinguitur, sic ego subductis alloquii vestri fluentis interimor. Quaerant alii quod delectet: ego res ad animam pertinentes expostulo: mihi non tam delicias verba vestra [Col. 0016C] pariunt, quam salutem. Rem fateor nullis coloratam fucis, nullis nebularum depictam mendaciis, quia non sum simulandi artifex: decerptum aliquid vitae meae censui, dum tacetis. Male vos fideles asseritis, si ad aures meas generaliter deflenda per vos deferantur incommoda: quasi nescire alicui Christiano liceat [2 1Kb] malum, cui Roma succumbit. Barbaras nationes, et a nostro limite toto pene orbe divisas, continuis haec conjicio lamentis ingemiscere, et ad solatium nostrum lacrymas commodare. Hujus rei magnitudo vestra adhibere se indicem fugit, ut in perniciem meam fallacium nuntiorum diabolica cum securitate vota mentiantur: ut non sit, ad cujus veritatem post fabulas redeam, nec qui animum meum veri demonstratione sustentet. Cave faxis, mi domine: [Col. 0016D] vobiscum mihi alia res est: aliud fori jus, aliud triclinii. Audiat te quae in conversatione publica didiceris, familia domestica retexentem. Subjectorum animos, et fideles, ut putatis, mentes relationum vestrarum cibis alite, ne jejuna amicorum corda talibus ferculis impasta moriantur.



EPISTOLA IV. ENNODIUS FAUSTO
[Col. 0017A]

[1 24Kb] Anagnostici fidem secutus, et suavis orationis sapore provocatus, pene vitium [2 1Kb] credidi rem esse virtutis; et dum plus sermonum diademata credo valere quam conscientiam, culpam quam mens non agnoscebat, incurri. Non sic [a 1Kb] servis sibilo artificibus insidiis blandus venator illudit: non ita pinnarum mentita formidinem discoloribus fucis ultro expetenda retia manus magistra componit: quemadmodum me captum, et sponte capistris ora porrigentem magnitudinis vestrae tenuere sermones. Commiss. nescius, vobis impugnantibus, diu utrum essem innocens inquisivi. Aliud sentiebam de epistola vestra, aliud de proposito meo. Quis rogo fuit patrandi sceleris tam venustus [Col. 0017B] admissor, qui purgationem crederet, si alieno se fateretur praecepto suo militare flagitio, cum nemo de se confesso juste credere possit crimen alienum? Sed credo juris et legum expertem fuisse personam, et sola calliditate compositam: cui etiam imitandi in scriptione aliena imaginem veritatis (usus) indulgeat et proprietatis simulacrum lenocinia pudenda concilient. Nolo cujusquam nomen incessere, nec contra conscientiam accusantis subire personam: sufficit pudorem meum in statione constitui: alios jactent incerta ventorum. Ego tamen, etsi imperare talia calcaribus armatae lectionis adigeret, patriarcharum me imitatione defenderem. Furto Jacob primogeniti fratris vicit aetatem (Gen. XXVII): cujus beneficio principatum obtinuit, quem natura non dederat. David dum [Col. 0017C] lustraret (I Reg. XXI, 6) devia studio fugae et angusta terrarum, propositionis panibus famem depulit; et contra legis vetita quae minores habet aculeos, esuriem corporis effugavit. Ego inediam quam de divinis Libris anima impastus conceperam, marcentibus diu debui tolerare visceribus, donec concepta lues ad vitalia secreta percurreret. Daniel propheta divina dogmata regiis subduxit penetralibus; quae ad instructionem suam pudicus et imitandus raptor adjunxit. Quid juvat ire per singula, cum ad munimen impugnatae una sufficiat de numeratis persona conscientiae? Quae tamen verecundiae suae, et naturali ut ita dixerim debilitati, ante necessaria petitione prospexit. Nam et si sum post negationem qui me reum fecerim, aestimate. Doctorem Libycum asseritis sublata a se [Col. 0017D] [3 1Kb] pyri poma flevisse. Merito lamentis expiandum est, [Col. 0018A] quod cum pudoris dispendio venter acquirit. Vilia fuerint forte quae sustulit, aut negligentia, aut usu, aut tempestate peritura: non fuit culpa vacuus tamen, juxta Apostolum (Rom. II, 21), raptor: carnem quam animam plus amavit. Tobias propheta hujusmodi commissoribus occurrit, et divina voce testatur dicens: Non licet nobis aliquid manducare furtivum (Tob. II, 21). Cum dixisset, manducare, non dixit. Non licet nobis aliquid lectitare furtivum. Josiam, ut narrat historia (IV Reg. XXII, 11), subrepta papyrus instruxit. Ego homuncio hoc non facerem, quem vos contra ingenii vires ad scientiam diligendam verborum stimulis foditis? Sed revertor ad virum optimum, praefati, quantum scribitis, sceleris admissorem: qui in utraque parte fidem violans, nec vos securitate, [Col. 0018B] nec me facti, si scripsi, perfectione donavit. Contingat mihi, salva magnitudine vestra, coram posito secundum mandata Dei, tanti viri, prout habet animus meus, terga multare.



EPISTOLA V. ENNODIUS FAUSTO.

[4 1Kb] Abundantem Dei misericordiam precatus commendo ipsi anni felicis auspicia; et beneficiorum ejus muneribus sublimis jam consularem virum quasi aequalis aggredior. Hactenus trabealis cothurni pompam familiae nostrae peregrina ornamenta tribuebant, et pertinere nos ad eum magis affinitate quam genere gaudebamus, qui anno nomen imposuit. Munus erat non debitum, quod inter curulium possessores diligentium fabulis addebamur. Quotiens nos obnoxios [Col. 0018C] sibi fecit lingua, quae apud alios exaltavit, ut commutato conditionis ordine alienis nostrae nobilitatis insignia deberentur stipendiis? At nunc facessat invidia, vetustorum reparator fascium novellus consul illuxit, et dignitatum nostrarum cariosas fores robustus reseravit impulsor. Ad redivivam valetudinem tremebunda marcescentium cardinum limina juvenescunt: quae nullis credo, Deo auspice, quia posthaec obicibus claudenda patuissent. Nam Avieni mei non unus, sed primus est consulatus. Stirpis suae gestatura aquilas agmina praevius antecessit, et ad principalem militiam iter virtutis ostendit. Si qua est saecularium reverentia dignitatum, si quis honos est hominem vivere post sepulcra, si quid providit astutia veterum, per quod ab hominibus anni vincantur [Col. 0018D] adulti: jure fastos hujuscemodi putantur invenisse [Col. 0019A] consilia, quorum longaevitas et senectutem refutat et terminum. Deus bone! quantum est, unius vocabulum hominis impensum [1 1Kb] in dictandis legibus laborem vel stabilire posse, vel solvere? Macte insignium adolescens virtutum, qui oblitteratum materni stemmatis callem vitales honorum secures attulisti, quibus annosas, ne posteritatem tuam retinerent, splendidissimi itineris obices amputares. Cedant huic priscorum laudes, quibus nobilitatem doctorum commenta pepererunt, quae phaleratis verborum superciliis meritum a relatore mercantur. Necesse enim est exilitatem thematis narrantis opibus ampliari, ut dos quae in materia non invenitur, styli processionibus inseratur. Ut taceam Fabios, Torquatos, Camillos, Decios fuisse superatos; te ipsum, mi domine, qui universos [Col. 0019B] vicisti, ejus primordiis existimo votive ces isse. Tu per duratum proavorum avorumque [2 1Kb] scipionum tranitem jam grandior, pene praecedentium connexus lateribus ambulasti; ita ut sub conjunctione nunquam interpolatae felicitatis incederes. Ad Avieni mei adhuc teneri virtutes pertinet, et tuo generi con inuare fasces, et nostro reddere. Ago gratias intentioni in commune augmentum profuturae: per quam cum Dei beneficio natalium bonorum claritas hactenus interclusa resplenduit: per quam diem suum lucidus sanguis agnovit. Quam voluissem votorum meorum summam coram positus intueri, si non peccatorum magnitudo munus coeleste, quod non potuit desideriis, denegaret aspectibus, et nefas sit hominem uno eodemque tempore universa optata promereri! Illud [Col. 0019C] tamen inter maximas Redemptoris nostri remunerationes credo numerandum, quod limen felicis infantiae consul meus cum honore senis ingressus est. Sed praecipio quid paretur laboribus, cum talia primordiis exhibentur. Inauspicatis successibus illi provectuum incrementa ventura sunt, quem coepisse videmus a fascibus. Minus est quod sibi de prosperitatis eventu in antiquorum praeconiis vetus fama blanditur. Quod attrita pulvere canities, quod vita sub fasce acta vix meruit, quod grandaevus de impetratione nunquam certus optavit, hoc memoratu saepius adolescenti meo supernum munus ingessit. Additur, quod in principio vitae disciplinis optimis institutus, videtur meruisse quod adeptus est: nec dignatur totum in se felicitati, in quo possunt etiam [Col. 0019D] dari plura virtuti. Naturae in decus scholas et litterarum studia consecutus, paternae perfectionis aemulator, talem se industria sua filium reddidit, qualem alter vix potuit legisse. Quidquid Attica, quidquid Romana praecipuum habet lingua cognovit: aurum Demosthenis, et ferrum Ciceronis expendit, utramque dicendi seriem Latinus relator implevit. Grammaticae instructionis repagula, et illas dicendi legales angustias pro libertate complexus est. Oratoriam pompam [Col. 0020A] sectando masculae dictionis brachiis aequales ad certamen eduxit. Sed quo me rapiat processus affectionis terminum refutantis, agnosco: divisus proposito consulem eruditum ingenio impar appello. Ad vos revertor, cum quibus mihi commune gaudium, par desiderium, aequalis supplicatio est. Oremus Deum, quia vota nostra modum refutant, ut ipse faciat perenne esse quod tribuit: nec unquam circa nos muneribus suis terminum ponat, qui largiendo damna non sentit. Vos gaudete tamen vestro tam excellenti bono, quibus fas est post trabeas suas habere filium in obsequio consularem. Si tamen in sententia mea coelestis vigor operatur, et tota mens humanis delictis inclinata non subjacet, fidelium orationum vestrarum retributio est circa sobolem dignitas impetrata. Urbi [Col. 0020B] sufficerent quantos habet domus una precatores. Felix mater tot imperatorum domina; vos apud Deum precibus suis matrona fortis attollit: per tantos regnum coeleste vim patitur, quorum meritis a divina clementia quod postulatur, exigitur. Scriptum enim meminimus, dicente Domino discipulis: Si convenerit duobus aut tribus vestrum, quidquid petieritis impetrabitis (Matth. XVIII, 19). Credo Redemptorem, justorum raritate prospecta, pro mundi salute petituros duos dixisse sufficere: licet conjectura perpendi, si possit tribus aliquid denegari pro suorum utilitate poscentibus. His ergo spebus animatus, et justorum cognatione sublimis, confido de superna benignitate etiam me ad optatae copiam gratiae perventurum. Si Abrahae meritis (Gen. XII) Loth sanctorum turbis [Col. 0020C] ascribitur: si hi qui caruere propriis, propinquorum ad celsa perduci meruere virtutibus; annus iste familiae vestrae pariet dignitates. Nam si vobis cordi sum, facile ad coelestem gratiam optata impetratione perducor. Domine mi, salutationis reverentiam solvens, veniam postulo de prolixitate sermonis; quia difficile est magna gaudentem parva loqui esse contentum.



EPISTOLA VI. ENNODIUS FAUSTO

Deus bone, quam nihil est arduum magna curantibus, et qua quiete divinae mentes visa describunt! quibus ornantur dotibus loca, quae lingua dives, et dicendi peritus aspexerit, si religioso liceat sine discrimine confessionis enarrare proposito! Quasdam [Col. 0020D] mundi artifex Deus provinciis felicitates stupenda secreti sui largitate concessit: alias uberius, melius alias vinum jussit effundere: aliis contulit triticeae segetis ope gratulari: multas pomorum varietate vel utilitate donavit. Quibus haec tamen ipsius naturae repugnantis merita non dederunt, fecit eas relatore sublimes. Non est unde jejuna cautibus gleba desperet, nec unde non respondentia cultori arva subjaceant. Linguarum genio terris merita tribuuntur: et [Col. 0021A] qualiter quis loqui potuerit, taliter rem de qua fuerit locutus, attollit. Crescitis provinciae cultura sermonum: oris est, quidquid in vobis lector stupuit. Uber solum, et divitibus quae te jactas terra palmitibus, quae per modicos sulcos scalpentem dorsa pascis agricolam, quae venas divites in ipso proscissionis pandis exordio, quae suscepta germina multiplicata messe restituis; nihil tibi commune cum maximis, si ad te domnus Faustus Romani status eloquii non serenus accesserit. [1 8Kb] Ecce Comus pullae quondam pene in silentium missa conditio, quae nulla se hactenus commoditate, nulla, ut aiunt, formositate jactavit, quanto gaudet ingenii privilegio? Quae per praerupta convallia, et patulos cohaerentium hiatus montium aestivis nivibus miseram scit exhibere concordiam: cui per [Col. 0021B] pericula pendentium cum via cultorum ante terram per scopulos opus est seminare, quam germina: cui calamitatis genus est, riparum Larii confinia canis ornasse nemoribus, ut subridens illecebrosa visione dominantibus blanda fecunditatem fronte mentiatur, et in perniciem possessoris pulchritudinem nutriat exsecrandam. Ubi primum fabricis suis per praetoria domini tributa dissolvunt, dum antiquorum lacunas parca nituntur frugalitate reparare, et profligantia patrimonium fulcire culmina. Indigenarum copia ad hoc tantum servata, ut functioni publicae [2 26Kb] peraequatoris etiam vota transcendens numerus non deesset. Piscium populos non ad delicias, sed ad horrorem nutriens: per quos discimus, quid laudis captorum alibi sapor mereatur. Ubi aer pluvius perenniter, et [Col. 0021C] minax coelum, et quaedam vitae sine tota luce transactio. Dulcia Larii oculis fluenta transeuntibus, et ad natatum quos perdat invitantia. Quis ferat decorum gurgitem sub hac deceptione fallentem? Quid dicam insulam relatione factam habitabilem? quis non hoc miretur? in qua minus amatur vita servat? in qua portio fuit evasisse discriminis? circa quam piscibus hominum ministratur esca cadaveribus? Nulli enim praeter aquas Larii defuncti ibidem sepulcra meruerunt. Maria, fluvium [3 1Kb] Adduamque laudastis, quod per confusos ductus discrimen lacum tumoris ostendit: [Col. 0022A] qui agnosci in eo nunquam, nisi per turbida fluenta, potuerunt. Tanti fuit divitias facundiae in rebus laude carentibus ostentare, quanti non fuerant haec omnia naturae beneficia, si dedisset. Coelorum tamen Dominus qui hoc vobis posse concessit, munera sua sub perennitate tueatur. Quia haec ego non quasi a vobis diversa sentiens scripsi: sed ut ex istis lector agnoscat, Comum per stylum vestrum melius esse legere quam videre.



EPISTOLA VII. ENNODIUS FAUSTO.

Quantus est fascis invidiae, quam facilis nocendi via, quotiens praecedenti opinione laborat impetitus! Nemo quid factum sit, ut video, quidve infectum respicit: ad impugnationis fidem solum advocatur pro [Col. 0022B] teste propositum. Deus omnipotens mutatas ordinum vices vertat in melius, et rerum statum qui labe temporis aut meritorum nostrorum nebulis obsolevit, aurei saeculi candore perfundat. Quando non hominum obscenissima crimina innocentis officii texit umbraculum, et quidquid a morum nube descendit, coelestis militiae serenitas excusavit? At nunc in aucupium trahitur male creduli interpretis clericatus, et quod ante religiosam professionem admisisse non decuit, hoc postquam per titulum ecclesiasticum culpis renuntiavimus, sine honesti credimur consideratione peragere. Qua me tempestate procella immanium peccatorum ire ad famosum officium compulisti? In quo omnes errorum rami magistra vivendi solent falce truncari, in eo de me facinus credi facis [Col. 0022C] omnes fallentibus. Ille mancipia sua a me sublata deflevit, et contra potentiam ecclesiastici militis advocandam credidit regiam defensionem. Rogo, quis hoc commentator vel in scena proponat? quis poetarum fabellam fucis similibus aut commentitiis personis instrueret? Novit Dominus, qui manu valida in adjutorio vestro mei propugnator assurgat, totius me esse technae hujusmodi ignarum. Ante aliquid temporis pueri duo, qui sibi a praefato asserebant inferri violentiam [4 2Kb] ad opem se Ecclesiae sub interpellatione publica contulerunt. Preces adhibuisse memini, ut [Col. 0023A] circa eos, quod defunctus voluit, servaretur: auditurum se deceptiosis et blandis promisit illecebris. Ut ad obsequium reverterentur ad quod deputati fuerant, sancto episcopo patre vestro praesente qui eisdem praebebat auxilium, sub notitia civitatis hortatus sum. Quid postea evenerit, ignoravi, nisi postquam male [1 1Kb] retentatoris nomen accepi. Haec mentior, nisi impugnatoris mei attestatione constiterint: cui tamen gratias refero, quia sub quavis occasione votivas exegit epistolas: quae mihi multum doloris jussionis vestrae dubitatione pepererunt. De me enim deliberatum esse video, si vos, utrum audiam quae jubetis, in ancipiti esse cognosco. Nulla me tamen nec magnitudinem vestram ex ea parte apud Deum culpa respiciet, quia praefatos mox ad servitium illius [Col. 0023B] boni viri sine alicujus audientiae libra ire compuli. Domine mi, salutatione largissimam dicens, quam vellem, si istis negotiis paginas non negetis, aut accusatores meos ipse componere, aut quod est familiarius frequenter errare!



EPISTOLA VIII. [2 1Kb] FIRMINO ENNODIUS.

Jucunda sunt commercia litterarum docto auctore concepta: illa, in quibus ad unguem politi sermonis splendor effulgurat, ubi oratio dives frenis peritiae continetur. Quando abundantem loquelae venam laboriosus in lucem scrutator adduxerit, tunc procedunt officia suscipientis desideriis paritura. At ubi scaber sermo angustiam pauperis signat ingenii, nec conceptum suum in ordinem digerendo noctem studio [Col. 0023C] elocutionis interserit, et nebulosae narrationis ambiguo quamdam generat de ipsa explanatione caecitatem; quis non personae talis in eloquentiae arce constitutus spernat affectum? Gravat conscientiam perfectorum amor indocti. Sed vis caritatis internae necessitudinis vinculis adjuta non fertur. Nescit experiri quid possit, quem caritas stimulis suis exagitat. Solent tamen dignos venia judicare perfecti, quos inter epistolares vias nutantia deseruere vestigia. Soletis quid dicere voluimus attendere, quotiens non eloquuntur vota sermones. Idoneae tamen perlatricis viaticum praegravavi: et quae me praesentare vivis potuisset affatibus, ea epistolam comitante perduxi: minus nobis periculi esse confidens, sub intercessoris boni me praesentia deliquisse. Vale ergo, [Col. 0023D] mi domine, et amantem vestri peculiaribus fovete beneficiis. Sic apicem vestrum, si est quo crescat adhuc divinus favor attollat.



EPISTOLA IX. [3 1Kb] OLYBRIO ENNODIUS.

Dum favos loqueris, et per domos cereas eloquentiae [Col. 0024A] nectare liquentis elementi mella componis, peregrinum labiis meis saporem epuli divitis infudisti, Herculei certaminis et triumphalium Antaei casuum faciens mentionem. Sic se equidem exercita litterarum gymnasiis [4 15Kb] palaestra dilucidant, sic madefacta studiorum oleo loquendi artificiis oris membra submittunt. Sed noluissem, fateor, illius, ut aiunt, pugnae commemoratione morderi. Antaeum fabula senior, ne elisus vinceret, matris solatium, postquam coepit non cadere, loquitur perdidisse. Qui per callidi hostis fabricam fertur stando esse superatus, et in pectore animam posuisse certantis. Res scilicet digna memoratu, sed amicitiarum indigna proposito. Nos nempe memini foederis certamina suscepisse, sed per quae mutuae vincamus caritatis officiis: ut dum [Col. 0024B] inter hujusmodi luctamina nitimur, et vinci ambo optemus et vincere. Nobis per communia peccatorum secreta vivendum potius, quam obeundum est: matris Ecclesiae ope sociata, quae utrosque, ut vera loquamur, fidei ubere lacte pascit altrici. Cessent anilium commenta poetarum: fabulosa repudietur antiquitas: status innocens ruinae nequaquam misceatur alterius. Nobis, si placet in novellum usum majorum exempla revocare, potius Pyladis et Orestis, Nisi et Euryali, Pollucis et Castoris si nihil his clandestinorum actuum decerpit obscenitas, convenit gratiae meminisse vel fidei. Quos inter se ita concors animorum devinxit aequalitas, ut horum duos expetitus cum amicis juvaret interitus, alter amico vitam pretio suae mortis afferret. Ista sunt digna memoria, [Col. 0024C] quotiens inter novos concordiae nexus, udo, ut ita dixerim, animorum libro, cespitibus validis fetura nobilis juncta maritatur. Illae mentes promittunt bona concordiae, quae quid in cultura sudoris sit opus agnoscunt. Gaudeo tamen, quod jam indissolubili societate moribus jungimur, et ab ostio affectionis per examinis lancem caritatis incrementa pensamus.



EPISTOLA X. ENNODIUS JOANNI.

Vicem redderem, nisi oneraret diligentiam amici pectoris restituta laudatio: ne dum in praeconiis mutuum videmur scabere, adulationis suspicione polluatur affectio; et amor currat in vitium, dum illud quod apud alios debemus facere, nobis incompetenter ingerimus. Amantium enim ornamenta inter familiares [Col. 0024D] paginas retinenda sunt, non loquenda; ne tantum conscientias nostras vacuis sensibus relatione laudis honoremus. Sunt ubi bona tua, ut apud te propter affectum taceam, amice concelebrem. In his quae de profectu tuo sentio, religiosam tibi tantum debeo taciturnitatem. Possem quidem, vitia temporis [Col. 0025A] secutus, laudes tuas nunc inexhausta praedicatione reserare, totam paginam fucatis colorare blanditiis. Sed absit hoc a proposito, facessat a moribus, ut quem mente teneo, ista tantum velim esse remuneratione contentum. Tibi non delenificam orationem, sed vocem debeo castigantis. Non tibi pictis verborum illudens artificiis, sed totum profunda mente te retinens, possem dicere: Ad arcem scientiae, sine tenerae aetatis praejudicio, pervenisti: summam perfectionis adeptus es: nulla debes cura distringi, sed bonis tuis tanquam locuples possessor ornari. Sed haec, sicut praedixi, a me aliena sunt: ore te parentis stimulo; dico: sint licet grandia, quae in cano eloquentiae flore polliceris, ego tamen nisi de messe non gratulor: ut solet avarus agricola, qui ubertatem [Col. 0025B] anni nisi in horreis non metitur. Jam in te et si non gravidas aristas, multo tamen videmus lacte turgentes. Jam prope ad aream vota perveniunt. Sed plus timendum est, quotiens desideria nostra spes vicina succendit. Labora circa studia, lucem in colloquiis dilige, lectioni devotus insiste, ut fructus eloquentiae multiplicium auctorum ventilatione purgetur. Pulchra sunt quae scribis; sed ego amo plus fortia: redimita sunt floribus; sed poma plus diligo. Salve, mi domine, et haec ea qua insinuavi sinceritate complectere, et amorem meum in admonitionis fide perpende. Scito epistolas tuas nullis doctorum a me esse denegandas, ut quod me per inscitiam fugerit, per eos qui ad unguem docti sunt emendetur: et ideo ad scriptionis culturam multo sudore te praepara: ut [Col. 0025C] vota quae circa te pro venerandi patris tui meritis amore concepi, ad effectum sub hac claritatis tuae intentione perveniant.



EPISTOLA XI. ENNODIUS CASTORIO ET FLORO.

Amantem vestri gratia deberetis relevare colloquii, et amicam diligentiam testimonio reserare sermonis: quia muta caritas pene obtinet vices ingrati, et per paginarum abstinentiam intercipitur vis amoris. Absentium animis sola litterarum medetur oblatio, quae quodam mentis artificio pingit scriptione quod loquitur. Haec apud vos supervacuum putamus asserere, quos instituta nobilia acuunt, quibus praesto est sanguis, doctrina, consortium. Nihil est bonarum artium, quod nescire sine negligentiae culpa possitis [Col. 0025D] quos post lucem natalium Romanorum decus Faustus institui. Ergo magis fatendum est, me non mereri quod postulo, quam vos nescire quid debeatis offerre. Domini [1 1Kb] mihi, salutationis debita effusissima [Col. 0026A] humilitate persolvens, precor, ut tandem aliquando non immemores admonitionis et foederis, rescribatis. Circa quae opera pigros vos esse non convenit, quia nec conversationi vestrae sancta conscientia, nec uber sermo potest deesse colloquiis.



EPISTOLA XII. ENNODIUS [2 1Kb] AVIENO.

Si quaeras, cur a silentio vestro multata non reticet prodiga frons pudoris, et male interpretando impudentia vocetur affectio: si garrulitatem meam fructu dicas cessante debuisse compesci: ego te, illustrissime hominum, illa quae in familia tua domestica est sinceritate convenio, ego foederatam promissionem quasi obsidem mentis amplector. Doleo quidem procuratas longi causas silentii: dum et caritas et [Col. 0026B] necessitudo negligitur. Sed quia me totum sibi amor tuus vindicat, adhuc credo excusationem posse recipere quod fecisti, et purgationis tuae in hac parte causas aestimo esse, quas invenire non possum. In bona te valetudine degere, voti compos semper audivi: sudorem tuum circa ornamentum generis saepe epistolaris alloquii luce tersisti. Nihil praeter contemptum monstrat, quotiens taciturnitas non habet necessitatem. Ego tamen spem de responso capiens semper scripsi, et sub quadam claritatis tuae praesentia legenda dictavi: visa est mihi, dum loquor, pagina mea te reddidisse, te sapere, et tuis picta imaginibus verba conferre. Quid esset in epistola tua dulcedinis, si eam daretur accipere, quaeso diligenter expende, quando, licet a nobis procedentia, tamen quae ad te veniunt, verba complectimur. Jam rogo ad affectum [Col. 0026C] scriptionis erigere, et ariditatem meam colloquii fluentis infunde, ut quid ministerium meum a Deo valeat impetrare, cognoscam, si epistolas tuas aemulas paternae perfectionis accepero. Nolo metuas, quod illum formidandum doctissimis loquor, et quasi ante oculos tuos in exemplum elocutionis adduco. Peritorum mos est medicorum, in venis deprehendere vires corporum, et de successu hominis digitos interrogare. Nec aliter incipientum possunt ingenia cognosci, nisi ut qui non debent tenerae adhuc aetati robustas declamationes, inquirentes de futura ubertate laetificent, et messem peritiae in radice manifestent. Domine, ut supra, salutationis honore, reverentia solita, spero, ut mei te esse memorem si meritum non ostendit, [Col. 0026D] saltem importunitas mea quae est indefessa significet.



EPISTOLA XIII. ENNODIUS [3 1Kb] AGAPITO.

Male est animo, postquam magnitudo tua aequi [Col. 0027A] observantissima et amicitiarum tenax, in hanc meae oblivionis se vertit incuriam, ut diligentiae immemor, bona melioris saeculi, quae accesserunt de profectu honorum tuorum, fama potius quam felici epistola nuntiasset. Ubi sunt illa sanctae conscientiae tuae in conversatione veneranda penetralia? Quando invenire potuisset relatu digniora animus de amantis hilaritate sollicitus? Sed quaero, ne malignorum quispiam austrum fontibus, aut petulcum animal rosetis immiserit. Nunquam enim sine offensa amicis prosper eventus absconditur: a commotione evenit longe degentibus tacere quod gaudeas. Procul a moribus vestris malitiae facessat obscenitas: puto bona vestra me meruisse nescire. Qua sermonis frequentia pensabitur tale silentium? Decedentem a desideriis amicum [Col. 0027B] nulla delinire potest cultura caritatis. Haec quantavis, mi domine, nobilibus scientiae tuae verborum pingas imaginibus, raro curantur malefacta colloquiis, et dolor qui a te descenderit, sanari non poterit per loquelam. Vix erit, ut scribendo deleas quod scribere contempsisti. Sed revertor ad propositum, a quo nunquam est, si miseretur divinitas, discedendum. Deo debeo, quod prospera tua, te silentium procurante, in Liguria primus agnovi. Perdidisti fructum studiosae taciturnitatis: bonorum felicitas mundi lingua celebratur. Ignorari non potest quod summis accesserit. In honoribus, illa magis amplectenda sunt quae redduntur. Male ad fasces attollitur, cujus mens inter curiae sidera lucis suffragia non agnoscit in titulis. Venit ad vos cana dignitas sera, sed debita. Vocavit [Col. 0027C] eam lingua, quam sequitur: exegit innocentia, quam habuit quondam aetate conjunctam. Sed jam redeo ad gratiam familiaris alloquii etiam post offensam. Salve, mi domine, et quod in damno promissi foederis neglexisti, restitue ubertate sermonis.



EPISTOLA XIV. ENNODIUS FAUSTO.

Nollem, fateor, morarum causas aperire, ne animus meus sera in pacem cum laetitia reductus, moesta iterum relatione turbetur, et habeam tristitiae meae redivivum in narratione principium. Pene enim sibi debet angustias suas, qui earum relegere transacta non refugit. Quis ad calcem perductas anxietates suas reparet intempestivi necessitate sermonis? Sed vobiscum mihi et cum proposito rerum fides est, [Col. 0027D] quibus debetur in replicatione ex quacunque causa sinceritas. Patior libens aculeos revocati moeroris, dummodo veritati nil pereat: et ne per vitium tenerae mentis paginam falsitate dehonestem, sponte fero quod refero. Sancti episcopi patris vestri prope in dubium salus deducta me tenuit: in cujus aegritudine quamvis cuncta illacrymaret Ecclesia, me tamen specialis moeror afflixit, qui ejus debeo plus amori. Vidi pacem civitatis urgente discordia urbis nostrae limina transcendentem, et ab oculis nostris quasi incertum aliquod aut vagum numen elapsam. Sed sufficiat tristibus stricta narratio. Jam ad bonam valetudinem sancti Patris salus optanda et diligenda respirat. [Col. 0028A] Nam ubi mens mea ad stationem rediit, statim jussa respexit. Pueros destinavi, qui fideli me de prosperitate culminis vestri, vel totius sanctae domus relatione perdoceant. Pendeo rursus, et inter spem et metum dubia aestimatione distringor, cui necesse est de alterius parentis esse prosperitate sollicitum. Quis ad curas meas se porrigat? quis aestus aequiparare valeat tali divisione distracti? Sed haec ad Deum justius reportantur; cujus clementiae est vota vincere supplicantum, et fluctuantibus portum parare desideriis. Interim ad usum revertor querelarum. Paginas vestras illico me suggero subsequi debuisse, et ad solatium meum, vel propter recentem petitionem, scripta prorogare, ne in ancipiti de profectione vestra animus meus pependisset auditu. Sed hanc credo culpam scriptionis emendari posse frequentia. Superest [Col. 0028B] ut divinitas a vobis ea indicari faciat, quae juvat agnosci. Domine mi, effusam salutem reverentiae vestrae dicens, precor, ut quae mandavi suggerenda adipiscantur effectum.



EPISTOLA XV ENNODIUS [1 1Kb] FLORIANO

Idem est, terminum in arrogantia non tenere, quod in humilitate transcendere. Supercilii affectus est, justo amplius esse subjectum. Familiare est graviter hiantibus, novas invenire blanditias, et grandis cothurnus, in eloquentia simulare formidinem, vel examen metuere de laude securum. Ego vero diligentiam proposito impenderem, si sanguini non deberem. Suscepi epistolam tuam Romana dote locupletem, et stylum Latiarem in ipsa principiorum luce monstrantem. [Col. 0028C] Cui me respondere, opponente manus inscitia, coegit affectio: cum diu esset, quod antiquaverat apud me scribendi studium spes tacendi, et in locum gloriae silentium computabat. Sed nisi respondissem, nescires te esse deprehensum, quod minus fabricatis ingeniis artifici facundia, et succo Romuleae calliditatis illuseris. Non aequa ad secandum virtus est politae laminae, et ejus quam rubigo possederit: nec parem conflictum usus potest et torpor assumere. Nunc epistolae brevitate contentus ad salutationis debita me converto: quod eloquio non potui, gratia pensaturus, reddendo amicitiam pro schemate et pompa sermonum. Ecce quantum occupationi subducere potui, celer scripsi. Dabit Deus, ut si responsa desideras vacuum curis pulsati pectus invenias.



EPISTOLA XVI. ENNODIUS FLORIANO.
[Col. 0028D]

Illud fraternitas tua amori meo potuisset impendere, quod vera liberalitate cum tribuentis compendio proficeret et pudori. In ea scilicet parte, ut cum indices studii mei litteras jam teneres, ab scriptionis te cura suspenderes. Quisquam ne coloratis frontem pingit illecebris, et famam valida impugnatione labefactat; nec manifesta excusatione contentus, male credulae conscientiae sufficere non aestimat quod probavit? Qui vario sapore colloquii edacium amicorum fauces irritat, ut dum blanda subjicit, definita permutet. Nam postquam me silentium amare scripseram, [Col. 0029A] quasi pro allegationis responso, prolixiores paginas impetravi, et diu forte repositum post negationem meam eloquii uber elicui. Quid faceres, si certamina promisissem, si studiorum tuorum fervorem quocunque dente incautus attingerem, nec mei idoneus aestimator penetralia tuta servarem? Adhibita, credo, adversus me fuisset Tulliani profunditas gurgitis, Chrysippi proprietas, Varronis elegantia: nec in ulla invenissem parte subsidium, cui nec illud profuit, quod scribendi contentiones nec, cum reticerem lacessitus, effugi. Me etsi peritiae conscientia, et dicendi vigor attolleret; post diversa scribentum discrimina, laudem quam multo sudore vos petitis, formidarem. Huc accedit, quod rhetoricam in me dixisti esse versutiam: cum diu sit quod oratorium [Col. 0029B] schema affectus a me orationis absciderit, et nequeam occupari verborum floribus, quem ad gemitus et preces evocat clamor officii. Delenifica ergo et malesuada compesce colloquia. Si ficta sunt quae scribis, et peniculo decorata mendacii, muta propositum, vel postea quam vides (mentem) innotuisse quae feceris. Si vera sunt, et a judicii lance descendunt, profundo ea pectoris include secreto, ut reverentiam diligentiae, dum amico res integras servas, exhibeas. Mihi immutabile cor custodiens, alios demulce colloquiis. Ecce epistolae modum, dum productae paginae cupio respondere, transcendi. Sed non est culpa speciali plectenda supplicio, quae in erratis habet auctorem. Domine mi, salutationem debendam restituens, precor, ut si desideriis meis quae de amore taciturnitatis [Col. 0029C] concepi, pernix te scrutator interseris, saltem occupationibus quibus impedimur, ignoscas.



EPISTOLA XVII. ENNODIUS FAUSTO.

Si a consuetudine officiorum temperet mens amantis, ipsam cessationem sinistrum esse putat auspicium: moeroris enim ipse sibi causa est, qui non semper in vicinis aestimat habitare quod diligit. Quisquam ne digressus ad longinqua censeat, quem mente contingit? Nam si spiritus res est divinitatis in homine, prolixarum sentire non potest damna terrarum. Dixi causam, quae me faciat scripta porrigere. Reddo salutationis obsequia, propter quae promulgantur epistolae: Deo supplicans ut coelestis dispensatione beneficii, in bona valetud ne degenti praesentia magnitudini vestrae verba reddantur. Quod recipiat tamen portitor, [Col. 0029D] qui alloquii occasionem praestitit, a me pro vicissitudine commendatur.



EPISTOLA XVIII. ENNODIUS AVIENO.
[Col. 0030A]

Quam bene quod verecunde renuis, feliciter imitaris, et dum difficilibus magnitudinem tuam exemplis quaeris incitari, narrandi pompam quam assertor idoneus refugis, ostendisti! Amplector amabilem allegationem formidinis, quam in te ingenii divitis vena commendat. Nolo colendum bonis patrem in adhortationis tuae positum pavescas exemplis; ab ipso veniunt ista quae loqueris. Scio quae aurum pariat terra nobilius: cujus soli nutrita simbus metalla plus rutilent. Saepe mihi labor efficax inquirenti altricia terga fulvi ostendit elementi. Scio quae conchae superbas pretio gemmas includant: unde veniat lapis imperiis genium collaturus. Non imperitiae quod feci [Col. 0030B] applices, non errori. Viri fortis progenies armorum faciem inter patris agnoscit amplexus, et dum naturae obsequitur, discit amare terrorem. Doctorum radix Maro, vestri formator eloquii, sic animatum, verbis patris filium memorat, ut dicat: Disce, puer, virtutem ex me: et alibi, Et pater Aeneas. Nunquid ille jam fortibus ad certamina brachiis assurgebat, aut virili valetudine imminentia putabatur bella gesturus? Sed melius virtus recentibus exemplis anima a, quam monitis, profectum corporis exspectabat. Scientes rerum aquilas ferunt pullos suos in ipso vitae limine, quo ovorum tunicis exuuntur, ad solis ponere radios et lucem seminis sui immensi splendoris objectione cognoscere. Nunquid est in districta probatione impietas, cum recta sit judicii in electione [Col. 0030C] sententia? Nolunt quemquam perire de fetibus, sed suos esse qui cesserint, non agnoscunt. Recte enim illa inter aves sublimitas, genitrix putatur esse victorum. Nunc ergo tu, dulce meum, bene coepta persequere; et favente Deo, ut [1 1Kb] avum nomine, ita patrem redde doctrina. Non aestimes grave esse quod moneo. Et quia ego te de germine censeo, tu de primordiis non pavescas: fuit et ille incipiens qui timetur: et quotiens scalpente terram digito ductus aquae per pulverem trahitur, turbidum fluit omne quod primum est. De reliquo vale, mi domine, et amantem tui frequentibus cole muniis litterarum: circa quae studia, si mei memor es, pigrum te esse non convenit.



EPISTOLA XIX. ENNODIUS [2 2Kb] DEUTERIO.
[Col. 0030D]

Quam velim saepe officium visitationis omittere, si [Col. 0031A] dulcem tribuit culpa mercedem: et coelestis mandati sententiam sciens prudensque negligere, si desideriis copiam vindicanda conciliant! Mihi uni contigit de offensionis merito evenisse quod gaudeam: didici nunc tali remuneratione errata sectari. Non sunt adversa, doctor optime, amicitiarum religioni, quae profero coactus in medium. Imo propter confessionem dignam proposito valetudinis tuae dubia nunquam velut ingratus optavi: quin etiam, quantum in me fuit, contra ingruentes tibi inaequalitates precum manus opposui. Sed ecce quam alacer sensus est, non in prospera membrorum salute fundata ostendit pagina, in qua utraque luce fulsisti. Tua, quaeso, lumina nube doloris hebetantur, cujus tam clara sunt carmina? et qui lucem loqueris, de visione causaris? [Col. 0031B] Quam timeo, ne parcus in meritis tuis laudator inveniat. Tibi recte ascribitur, cunctis dare oculos, et obscura mentium peregrino splendore radiare. Ergo putas tibi validum non esse quod tribuis? Pelle, quaeso, animo curas superfluas, forsitan sollicitudine aut cautione conceptas. Dabit Deus, ut quidquid corporalis accessit incommodi, vice animae tuae per sudum rutilanti nitore mundetur.



EPISTOLA XX. ENNODIUS FAUSTO.

Vere gratias Trinitati, quam veneramur et colimus, Deo nostro, quae sub personarum distinctione et equalitate mirabili, unam nos pie jussit sentire et adorare substantiam; quae planctum nostrum vertit in gaudium; quae dolorum comites ad obsequium [Col. 0031C] laetitiae lacrymas commutavit: ut vere cum Propheta dicam: Quis dabit capiti meo aquam, et oculis meis fontem fletuum (Jerem. IX, 1)? ut beneficiorum coelestium magnitudini sub hac devotione respondeam: cui contigit ante accipere coelestia dona, quam poscere, et prius quid boni evenisset legere, quam quid mali minarentur peccata sentire. Tuum est, dispensator omnipotens, quod de serenis pignoribus, et futurae innocentiae haereditate, in illa quae praecessit anxietate non timui: qui reductae etiam statum valetudinis quasi stupefactus accepi, in confusionis similitudine collocatus, quae supra meritum meum collocata sunt prospera evenisse vix credidi. Vere supernae remunerationis divitias humana mens nescit expendere. Sic animo fragiles temperantur, ut prius [Col. 0031D] stationem videant quam periculorum incerta deprehendant. Deus bone! in quo abrupto pependimus tunc, cum potentia coelestis, ut plenum esset parvulorum in reducta salute testimonium, plus est nostrum labefactata per meritum? Dico integre, et vocem quam proposito debeo, nulla mendacii nube concludo (confundo verba singultibus, ut sub solida gratulatione, uberioribus in fletum oculis) saepe me respicere quod evasi. Ubinam gentium fuimus? de qua nos ad humanam conversationem ruina clementia superna restituit? Referamus ergo strictioribus verbis hujus boni largitori prolixis gemitibus quod debemus: invitemus ad custodiam munerum suorum, [Col. 0032A] quem in dubiis tulisse probamus auxilium: rogemus eum, qui scit nempe servare quod praestitit, et virtutum suarum viva testimonia in longum producere. Talia sunt mecum circa vos venerandi vota collegii per totam Liguriam consistentium servorum et amicorum Dei. Tali nititur domus sancta suffragio: preces pro serenis pignoribus sine cessatione funduntur. Verum me dicere, testis est divinitas, quae quod ipsa est, veritatem diligit; omnibus qui de vitae possunt innocentia et integritate confidere, vestram nimis amaram esse moestitiam. Sed nunc ad epistolae usum revertor. Salve, mi domine, et gerulum praesentium Bassum V. C. illa qua caros meos soletis, dignatione suscipite: quia inter omnes quibus affectus est meam propter vos amicitiam custodire, quamdam praedictus [Col. 0032B] arcem puritatis ascendit. Juvate ergo petitiones ejus, ut fructum de impensis capiens ad potiora praeparetur.



EPISTOLA XXI. ENNODIUS FAUSTO.

Diu super adventu amplitudinis vestrae ancipiti mens mea pependit indicio. Sed postquam me divina misericordia ab hujusmodi anxietate laxavit, statim ad consueta officia me contuli: quanquam paginarum obsequia nec digresso ad longinqua suppresserim. His ergo valetudinem meam indicans, aegritudinem animi refero, quam de moerore contraxi. De luminum nostrorum salute sollicitor, in eo loci constitutus, ad quem difficile nuntius exspectatus allabitur. Quod in solatio est, Deum precor, ut nulla servum suum [Col. 0032C] patiatur amplius cura macerari; sed de reducta meorum in solidum prosperitate aestibus meis celeri medela subveniat. Salutans debita servitute, precor, ut cognitis his de quibus animus meus varia aestimatione jactatur, sedulo mihi hilaritatem deferentium litterarum beneficio succurratis.



EPISTOLA XXII. ENNODIUS 1 1Kb] OPILIONI.

Coeperat parvitatem meam magnitudo vestra spe quae vota transiret, dignationis attollere, et coelestis instituti more, clariora facere beneficia sua, dum mea merita nulla judicii lance pensabat; vel censurae negligens dare pretium muneribus, quae esse monstrabat indebita: quoniam affectio quae circa humiles exhibetur, non habet necess tatem, et speciem suam [Col. 0032D] per sudum rutilanti splendore significat. Diu ergo tali fultus post Deum praesumptione, non timui quidquid obloquentium toxica promittebant. Ast ubi me ad antiquum pulverem vestri reduxit oblivio quod in solatio debet nudatis defensore contingere, quasi querelarum perlatrices litteras prorogavi, promittens mihi de earum importunitate responsum. Sed per occupationum forsitan amplitudo vestra praepedientium incrementa significat ad haec vos officia non venire. Replicabo, quia idem status fuit culminis vestri dudum paginas destinantis. Ad morem tamen scriptionis epistolariae me reduco, ne addat prolixitas ingesta fastidium, et denegari paginas faciat magis [Col. 0033A] allegatio quae poposcit. Domine mi, salutationis obsequium solvo, et de valetudine vestra ut animo obligatus interrogo, cupiens relationis indicio ad gemina desideria pervenire.



EPISTOLA XXIII. ENNODIUS [1 1Kb] SENARIO.

Perdit affectio valetudinem silentii debilitata torpore: nec ad usum suum diligentiae cursus exuberat, si nudetur communione colloquii. Muta caritas pene repraesentat speciem non amantis, et odiorum simulacrum est non aperire quod diligas contestatione sermonis. Ista sublimitati tuae coram positus intimavi, cum ad solatium absentiae meae litteras promittebas. At nunc quae animum vestrum mei invasit oblivio, ut nullas per tanta temporum spatia, quae [Col. 0033B] bonam valetudinem vestram significarent, litteras suscepissem? ne de amoris, credo, testimonio animorum indices epistolas convenirem. Irreligiosum ergo circa amantem tui in meliorem partem verte propositum, et ad memoriam promissae fidei scripta transmitte. Domine mi, salutationis debita solvens, precor, ut si vos in antiquae circa me dignationis statu pagina directa repererit, responsa mereatur: quia puto inter nos gemina vincula disrumpi non posse, caritatis et sanguinis.



EPISTOLA XXIV. ENNODIUS [2 3Kb] ASTURIO.

Quae, malum! ratio est, ut ita sis parcus in gratia, prodigus in querela, et exigas frequentiam litterarum quam ipse non tribuis, viperinis oculis illud [Col. 0033C] quod alter deliquit inspiciens, tuas culpas nulla falce resecando? Anni plures sunt, ex quo Alpibus vicinam habitationem delegisti, senator et doctus. Ubi tibi, dum pruinosa respicis juga, apparuit inauspicata nix capitis: ubi etiam glande te vesci scriptione signasti. Cujus rei fidem litterarum tuarum decora fecerunt, cum sibi hujus significantia in ructu turgidi pectoris, et Alpini sermonis apparuit. Miror [Col. 0034A] tamen quod inter loci illius frenata glacie flumina, et sine successione frigus, tui jecoris flamma plus aestuat, nec aliquam sortitur pectus de mansione temperiem. Aetas defervescit in senium: est domus quae lymphas in metalla convertit, et contra naturam gurgitibus sua lege dominatur: tu tamen inter ista sic vivere diceris, quasi ignis tuus algoris pabulis irritetur. Ego te oro parentis stimulo, quia tibi et proposito meo debeo vocem castigantis. Vestrum est post haec, si eligitis litteras meas accipere, de admonitione gratulari. Ego autem praeter ista cum honore salutari, quae scribere possim illa carnis quam tu diligis, ellubie viventibus, non inveni.



EPISTOLA XXV. ENNODIUS OLYBRIO ET EUGENETI.

[Col. 0034B] Desiderio paginarum vestrarum facta est mihi prodiga frons pudoris; et dum tabula promittit promulgata responsum, intra verecundum penetrale annosam continere nescit infantiam. Deberem quidem sanguini et proposito silentii venustatem, postquam spei meae fructum prima negavere colloquia. Sed nescio utrum male pertinax judicetur intentio, quae sine alterius dispendiis sollicitae per amorem experientiae pericula multiplicat. Valete, 3 1Kb] mi domini, et ad scriptionis mecum remeate concordiam, ne contra Evangelii faciatis monita, si et importunitati denegetis, quod juste forsitan impetrasset affectio



EPISTOLA XXVI. ENNODIUS FAUSTO.

Votis et desideriis satisfacit pagina, quae apud [Col. 0034C] amantem vestri necessitatibus alienis praestat obsequium. Quam vellem, si propositum non vetaret, multorum saepe quieta titubare, ut dum dubiis vocem tribuo, debitum obnixae caritatis exsolvam! Domini mei, patris vestri jussionibus impendo praesentis scriptionis officium: cujus animus dum omnium securitati providet, suam quietem sub hac intentione contemnit. Qui dum mala Ligurum [4 1Kb] post Mauricelii [Col. 0035A] obitum nondum vidit occidisse, confunditur. Recidivis enim provincia nostra, quasi praefatum sepulcra non tenent, laborat insidiis. Advocationem fisci dum aliqui per iniquos homines nituntur obtinere, ante votorum copiam quid in ea meditentur ostendunt. Ego quidem deliberationem magnitudinis vestrae de bono publico non celavi, asserens vos praefatam dignitatem nulli vobiscum Deo adnitente, committere. Sed anxietas provincialium totum credit [Col. 0036A] evenire posse quod metuit. Hanc a domno meo episcopo allegationis suscepi provinciam, ut conscientiam vestram obsequio paginae convenirem, ne cujus subreptio ad hujus rei perducatur effectum. Vos fidissimam pollicitationem solliciti custodite integritate propositi. Ego salutationis officia dependens quae susceperam alleganda, testatus sum. Spero tamen ut, quid de ea parte deliberatum sit, instruar officio litterarum.



LIBER SECUNDUS
[Col. 0035]


EPISTOLA PRIMA. [1 1Kb] ENNODIUS ARMENIO CONSOLATORIAM.
[Col. 0035A]

[Col. 0035B] Diu, frater carissime, festinante voto consolatoriam ad te paginam dum misi, ne putarer vel mihi subducere fletus, non verba compono, et in lamentationis dispendiis facere de gemitibus decora sermonum, debitum planctum per loquelae schemata dissipare: cum contra amicitiarum religionem et consanguinitatis vincula, secretum conscientiae patescat hostilis, si cum possis dupliciter defunctum flere, non facias: id est, si oculorum ministerio nequaquam jungas oris officium. Ubi, dum lumina stimulis acta doloris illacrymant, ferinta sunt verba plangentis? Sed ego, hominum sincerissime, qui tristitiae tuae obsequium in omni debeo parte quod valeo, moerorem meum in quo tibi comes sum, volui scriptione testari: ne in una aetate effusarum interciperetur [Col. 0035C] memoria lacrymarum, vel aestimaret posteritas me in filii tui morte hoc solum debuisse quod solvi: habens in hac via venerandorum exempla pontificum, quorum imitatione nobilitantur, quos in umbram meri a concluserunt. Ambrosius noster [2 1Kb] decedentem germanum teste afflictionis suae libello prosecutus est. Quem cum recenset secuta proles, et scriptoris bene meminit, et in Satyri fratris ejus obitu lamenta conjungit: quia ejus provisione contigit recentem dolorem ostentare dum loquitur, et ante legentium oculos semper exhalantia spiritum jam diu defuncti membra monstrare; nec unquam pati veterescere relationis fide funus, quod anni potuerunt sepelire transacti. His ita se habentibus, oculorum flumina refrena, et animum, si placet, ad [Col. 0036A] ejus verba converte, qui tibi flens consolator occurrit. Amisisse te filium pene unicum et bonae indolis, quod patria non minus requirit affectio, provinciae [Col. 0036B] ululatus ostendit, cum ad solatium gemituum tuorum suos jungens, quid de eo censeret, testatur universitas. Tu tamen inter ista quasi specialis mali pressus nece concluderis, nesciens temperandum quod per multorum dispersum corda commune est. Quare ergo propriam aestimes anxietatem, quam suam per affectum tuum fecere quamplurimi? Tecum, ut de cognata gente taceam, Gothus affligitur; et tu adhuc, quasi solus propriis aestibus subjacens inclinaris? Instruant te, quaeso, veterum ornamenta majorum: et a moeroris ad bonam valetudinem intentione restituant. [3 1Kb] Abraham unicum filium morti quasi pius pater, quod majus est, laetus exhibuit, et ad necem filii mucronem genitor misericors praeparavit. Tu translatum coelesti judicio, quasi orbatus, inquiris: [Col. 0036C] et quem non obtulisse sacrilegium fuit, hunc oneras fletibus evocatum. In qua causa Davidicum tibi occurrat exemplum, qui feretrum filii ovans, et Deo referens gratias antecessit, quod dignatio superna de venerandi prophetae semine, quem forte muneraretur, acciverat. Tu si ejus aemulator non prorumpis in gaudium, certe tempera sub aliqua praedicti imitatione moestitiam. Replicabis forsitan, vix is a aegris animo posse suaderi, et in gravi tribulatione locum non habere consilia: orbatum non respicere quidquid hortatur ad vitam: unicum desolatos habere in evocanda morte subsidium. His addas, quod frugi sobolem, et quo teneram aetatem vinceret, morum modestia perdidisti: allegans juvenem tuum immaturos annos, qui peccatis amici sunt, [4 2Kb] glorioso fine clausisse, [Col. 0037A] et in aetatis naufragio ab eo de portu animae fuisse tractatum. Quibus ego dolorum tuorum fomentis, licet moestus, opponam. Minus peccavit, quod immaturus abruptus est. Junxit ad vitam perpetuam melioris saeculi quod in ista servavit: poenitentia quam eum egisse loqueris, etiam si in ipso non invenisset quod dilueret, invenerat quod ornaret: quae quoties innocentibus datur, coronam pro humilitatis affectione conciliat. Ad haec respondeas: Quo me vertam, frater, qui praeter lacrymas in praesenti luce nihil habeo? Adjiciam, Dei proximitatem invenire posse hominem, qui de homine non laetatur. In loco filii succedere posse conscientiam, quae sanctos ejus haeredes inveniat. Non unam ergo viam, si audire digneris, vitae melioris ostendam: licet tua non egeat [Col. 0037B] monitore perfectio; nec magistro opus sit ei quem fecerunt actuum suorum emendationes et honestamenta conspicuum: nisi tantum ut adhortationis quam consilio tuo et prudentiae debes, fidem diligenter expendas; et ad coelestium munerum affectum te revoces, unde vitales auras et accipimus et amamus; et gratum nobis sit beneficium, cujus colimus et veneramur auctorem. Ista sunt, quae brevi sermone dolens magna contexui; ruptam singultibus contestationem pro styli ubertate dirigens, dum muto lamenta colloquiis.



EPISTOLA II. ENNODIUS [1 1Kb] SPECIOSAE.

Silentium meum dolor exigit, qui passus est crescere, dum de vindicta cogitat, dispendia caritatis. [Col. 0037C] Quid enim fieri potuit, nisi ut tacendo vicem restituerem litteras deneganti; ut contemptus circa me, qui per abstinentiam venerandi sermonis innotuit, dum subduco colloquia, pari mucrone feriretur? Dicas forsitan, vindictam inimicam esse proposito. Sed omnia errata ita computo, quasi legis obsequium, in quibus vos esse contingit auctores. Quisquamne culpam putet facere quod fecisti, et plectendum judicio divino censeat, quod a te processisse cognoscat? Aequo ergo animo sustine quod deliqui: dum ea in re praecedis, lux Ecclesiae, ipsa voluisti. Ego servo animum, quem promisi, ut in universis, si mereor, aemulator existam. Cujus rei fidem, dum tacentibus vobis taceo, et quod et loquentibus loquor ostendit. Ad scriptionis ergo officium, postquam visus [Col. 0037D] sum, me reduxi; qui hactenus intra verecundum penetrale, quae non amabantur, verba continui; simili in paginis pariturus obsequio. Salve, mi domina, bonae splendor sine nube conscientiae, et ad exemplum [Col. 0038A] sanctae conversationis in longum producere, et mei, si mereor, meminisse dignare: epistolari dans veniam brevitati, quam in angustum arctavit festinatio portitoris.



EPISTOLA III. ENNODIUS SPECIOSAE.

Quanto deprimuntur peccatores suorum fasce factorum, quibus ab oculis tollitur quidquid offertur, et ne in oblivionem desideria mittantur, vicinum fit, nec contingi licet, omne quod cupiunt! Ad Ticinensem urbem votivam susceperam necessitatem, et molesti itineris universa transieram; aestimans hoc sacerdotem credere suis imperiis impendi, quod meo militabat affectui: cum subito contra metas votorum summo labore petitus jam de area fructus effugit. Proh dolor! qui me de epistolari alloquio ad tragoediam [Col. 0038B] vocas! Muros venerandae, post religionis loca, propter te civitatis aspexeram: jam grati parabam verba colloquii, vereor dicere, quod remansit; ne loquendo cogar denuo sustinere transacta. [2 1Kb] Illustrem virum Erduic, quem me tu, Ecclesiae decus, desiderare feceras, improvisus oculis casus ingessit: ibi comites mei videre, quid peterem, ibi animi mei aestus innotuit, quem ante sub praedictae claudebam umbra personae. Nescivi occultare per caritatis tormenta quod volui, nec fucis aliquibus colorare conscientiam. Moerentem me ad domum reduxit, qui prolixioris itineris causas incidit. Fatigationis meae, fateor, compendia non amavi. Ecce contestationem diligentiae meae et mentis asserui. Vestrum est, si vera dixerim, vos interrogare, et [Col. 0038C] animum meum affectionis vestrae aestimatione cognoscere. Domina mihi, saluto et deprecor, ut libens per praesentium portitorem suggerenda cognoscas.



EPISTOLA IV. ENNODIUS OLYBRIO.

Nulli dubium est inter prudentes sacrae fidem promissionis impleri, et amicitiam quae fertilibus est maritata fomitibus, fructuum nobilitate gaudere. Ego conscientiam vestram appello jam statutis fidelibus obligatam. Ego tanquam de bonae arboris reditu, ita de caritate mutua idoneus carpo poma possessor: nulla partium in aucupio discessionis quod fieri voluit neget impletum. Apud Deum votis aut supplicium debetur, aut praemium. Ego in me religiosi, in vobis nobilissimi consideratione propositi, ad effectum inter [Col. 0038D] nos concordiae aestimo pervenisse quae coepta sunt: nec adolescentibus gratiae et in novam lucem erumpentibus frugibus verborum potuit negare commercium; cum culpa dignus sit, qui in vicinitate positus noluit [Col. 0039A] primus incipere. In hac ergo parte pudoris volens vitare dispendium, nolo evadere opinionem temerarii, dummodo ad effectum me ostendam pervenisse perfecti. Opportunissimum portitorem sarcina imperiti sermonis oneravi, affectu delinquens, per quem qui peccaverit, et veniam meretur et gratiam. Rogo ergo salutationis effusissimae debitum solvens, ut si me cordi habetis, de uberrimi ostendatis directione colloquii: quia sicut amoris elocutor et copiosus assertor es, ita nescis alicui blanda sermonum fucatione deludere.



EPISTOLA V. ENNODIUS [1 1Kb] LACONIO.

Nunquam inter amantes silentio bene multatur offensu. Gravius inventorem percutit vindictae novitas, [Col. 0039B] quam errantem. Nefas est pro emendatione culparum culpas adhiberi; dum studio curationis, qui medetur aegrescit. Volui taciturnitatem quam circa me hactenus, mei immemores servastis, imitari. Sed homo levis animorum fortium non potui aequare contemptum. Victus sum naturae fragilitate, confiteor; et quod vos credo computare inter vitia plus amando styli abstinentiam effusa loquacitate pensavi, et longi dolorem silentii sermonis ubertate composui. Exspectans quidem a vobis praevium munus in litteris: sed nolui mihi ipse, dum diu taceo, negare responsum; aestimans, quod loquendo, formam dare, nisi loquendo, non possem: proinde, domine mi, salutationis debendae obsequium solvens, perlatorem praesentium ad vos specialiter destinatum solita dignatione [Col. 0039C] suscipite, et sublatum de consuetudine scribendi usum reparate, ne in damnum gratiae parcitas contingat ista verborum.



EPISTOLA VI ENNODIUS [2 1Kb] POMERIO.

Quousque tantum licebit absentiae? quousque fama nobilis epistolaribus destituta commerciis veterascet? Nolo evadere opinionem temerarii, dummodo ad notitiam possim pervenire perfecti. Volo esse paginarum praevius destinator, ut Galliarum bona ad Italiam migrent, sine ullo formae suae translata dispendio. An forsitan putabas te in quocunque loci delitescere, quem scientiae lux longe positorum monstrabat aspectui? Et nisi me in laudibus tuis, domestica quid relatio, sed per imperitiam sui pauper [Col. 0039D] angustet, et amplissima meritorum tuorum praeconia perlatoris arctet exilitas; utriusque bibliothecae fibula perfectionis ex gemino latere venientis partes maximas momordisti, procurando ut tali ingenium [Col. 0040A] tuum saturitate pinguesceret. Taceo summam coelestis collatam beneficii, et dotibus sine humano adjutorio supernis instructum. Recte enim hoc aestimatur venire de superis quod inter homines nullo constat exemplo. Sed haec melius secuturis, vita comite, censeo reservanda temporibus: ad illud venio, in quo me sejunctissimus instruxisti. Quantum habui praesentium portitoris sancti Felicis assertio, in epistolis meis sine cura dictatis Romanam aequalitatem, et Latiaris undae venam alumnus Rhodani perquirebas. Sollicitus, credo, scrutator et diligens, quid lima poliret, invenit, dum per infabricata verba discurreret. Nescimus quia quid qua mente homo legerit, quod hac profert deliberatione sententiam? maxime cum scriptum sit:

[Col. 0040B] Ipse parens vatum, princeps Heliconis Homerus.
   Judicis excepit tela severa notae [3 1Kb] .
Rogo et si indigenas, et si inter studiorum suorum palaestra versatos fulget Latinitas, mirum dictu, si amat extraneos. Periculum facere de eloquentiae pompa non debeo, nec praesumo, qualiter quis valeat experiri; cum professionem meam simplici sufficiet studere doctrinae. Si me tamen quondam studiorum liberalium adhuc nobilitate gaudentem aliquis tali dente tetigisset, parassem vel quod ad excusationem esset idoneum, vel quod non puderet objectum. Nunc vale, mi domine, et circa me ecclesiasticae magis disciplinae exerce fautorem. Scribe vel manda, Melchisedech parentes quos habuerit, explanationem arcae, circumcisionis secretum, et quae propheticis [Col. 0040C] mysteriis includuntur. Ista quae sunt saecularium schemata, respuantur, caducis intenta persuasionibus, telae similia Penelopae.



EPISTOLA VII. ENNODIUS [4 1Kb] FIRMINO.

Exigat licet amor, quod non potest implere perfectio, et impetret caritas, ut per loquelae audaciam quae ornare poterat, pereat spes tacendi: maxime cum sit dicendi, ut Tullius refert [5 1Kb] , nisi cum necessaria, nimis inepta conditio. Sed inter narrationum vias et itinera aperienda falce doctrinae, teneri nescius virium consideratione regnat affectus. Imperatoris loco dominatur semel penetrabilibus cordis infixa dilectio; credens quod non de verborum pondere [Col. 0040D] vel pompa capiatur, qui de absentis propinqui est salute sollicitus: nec existimat quod nasci possit offensa de gratia: hoc ad laetitiam satis esse conjiciens, si optatam nuntiet epistola sospitatem. Sed [Col. 0041A] vos, quos libra peritiae in eloquii lance pensabit, quibus ubertas linguae, castigatus sermo, Latiaris ductus quadrata constat elocutio; quaeritis nimirum in aliis quod exercetis, quaeritis quod amatis: nos ab scholarum gymnasiis sequestrati, arentis ingenii guttis quaedam oceani fluenta provocamus, quasi [1 1Kb] lychnis contra solis radios pugnaturi. Mei macies longe se monstrat studii; et nisi excusetur pietate garrulitas, dispendium proprii pudoris est quod amavi. Vena quidem linguae a generis fonte trahitur; et fervore genuino solet fetura nobilis incitari. Ego mea sum impar prosapia: me dotibus vestris quasi peregrinum scientiae plenitudo non tetigit: ego vos tantum laudare magis quam imitari valeo. Et quamvis nondum in me ad florem venerit matura facundia, et pressus [Col. 0041B] onere gratiae solvendi deserar facultate; committo tamen cymbam tenuem placido mari; quia parum ab ingratitudine differt muta gratulatio. Unde nascitur ut prospera quae de vobis perlatoris relatione cognovi, inter coelestia mihi beneficia computentur. Et quamvis deberem reddere sermonis officium: sed quia portitorum negligentia fecit ut directae a vobis aut retinerentur aut perderentur epistolae: ego tamen verecundiam meam in statione degentem ad incerta deduxi, et totum me legendum sapori vestro committo. Salve, mi domine, et amantem vestri frequentibus colite muniis litterarum. Circa quae studia pigrum esse nec diligentem convenit, nec facundum.



EPISTOLA VIII. ENNODIUS APOLLINARI.
[Col. 0041C]

Pro voto militant desideriis propriis necessitates alienae, dum in gaudium nostrum aliquorum precibus exhibemus obsequium. Quis non pretio propter se quaereret quod alteri sub hac occasione praestatur? Debent mihi nunc perlatores praesentium debita mea, et non solum me ad solutionem non pertrahunt, sed se fatentur obnoxios. Non est incuriae, quod raro a me scripta prorogantur: similia frequenter, ut nunc reperi, bona subtrahunt. Inveniant ergo hujus beneficii fructum, si me diligitis, portitores. Qui sicut a me ea quae erant offerenda, exegerunt; ita ad vos, ut opinor, scriptionis commercio optata perducunt. Domine mi, salutationis obsequia restituens, Deum precor ut haec vobis in bona valetudine porrigantur, et reddatur [Col. 0041D] illico pagina, quae meam quaerat, vestram nuntiet sospitatem.



EPISTOLA IX. ENNODIUS OLYBRIO.

Vix aliquando mihi ea quae diu cupita sunt ex sententia successerunt, ut sitim quam ex litterarum vestrarum ardore conceperam, eloquentiae divitis unda satiaret, et aestus quos exspectatio longa geminaverat, arridentia labiis fluenta restinguerent. Sed cur me ad votorum asseram summam fuisse perductum, cui majus nascitur de impetratione desiderium, dum de sermonum vestrorum flumine pectus ardescit? [Col. 0042A] Ostenditur mihi liquido, quam sit rerum nescia mens humana, quae, dum pretium propriae ambitionis intelligit, assuescit plus amare ad quod tarde pervenit; et dum abundat in praesentia quo delectetur, magis superest quod requirat. Nunc confiteor, in litteris vestris superforaneam cautionem mei aestimator expavi: ubi dum secundis in altum loquelae vestrae portarentur vela proventibus, et in obsequio militaret quidquid spirat; remigium vestris dicitis deesse colloquiis. Non est licita, veri diligentia sequestrata quam pingunt verba, formido: remis opus est, quotiens nullo flaminum puppes juvantur impulsu: his non eget, cui secundam navigationem fecit conspiratio devota ventorum. Sol facibus non juvatur; nec lunaris globi claritudinem minorum siderum [Col. 0042B] aliquando illustravere collegia. Domine, ut supra, honorem salutati exhibens, precor, ut apud magnitudinem vestram studiorum meorum fructu non caream: postquam vobis quid cuperem non celavi, ut scriptionis operam quam hactenus protulistis, styli frequentia vel ubertate pensetis.



EPISTOLA X. ENNODIUS FAUSTO.

Meritum meum regnator coelestis si attenderet, aut exigua bona adipiscerer, aut magna supplicia; et mei idoneus aestimator, quo meritis pervenire non poteram, voto non tenderem. Sed gratias illi, qui delicta nostra sic ne extollamur resecat, ut spem ad latiora perducat. Domini Avieni dictionibus a me debentur ista praeloquia: qui necdum ad bonam valetudinem [Col. 0042C] reductus, animum meum sollicitudinis catena laxaverat, dum adhuc inter spem et metum anxii vota penderent, naturam respiciens indicavit quo tonaret eloquio. Judicio quidem ista praeceperam, et altricem nobilis metalli venam in thesauris quos pepererat agnoscebam. Sed etiam in hoc peccator evenire vix credidi, quod assequi non merebar. Verum dico, teste divina clementia, si sunt aliqui in Liguria, qui de litterarum possunt genio et splendore judicare: vos crediderunt in illa dictione laborasse, quam aetati praejudicans canus jam in puero sensus excoluit. Sed ista magis illis cum lacrymoso gaudio dixi, quos aut effusus sanguis albo curiae coelestis ascripsit, aut clara confessio: qui secundis confirment primordia nostra successibus. Vos famuli [Col. 0042D] humilitate et obsequio salutans, opto inter quaevis, dum istis animum relaxatis, adversariorum mala gaudere. Nihil est enim in quo possimus inimicorum damna sentire. Hoc nobis Deus contulit, quod invidia terrena non subtrahat.



EPISTOLA XI. ENNODIUS FAUSTO.

Quid faciam, quando rescribenda vos scribitis, et pro bono praescientiae coelo vobis obsequente concessae, quidquid alienum pectus potuit investigare, narratis? Liquet supra hominem esse, duorum sic implere personas. Sed ad illum referantur ista, qui [Col. 0043A] praestitit. Ego tamen remittere me orationem, per quam in umbram antiquus Tullius trudetur, non promisi. Quippe qui acceptum quaternionem sub majori, quam ingenio meo commodabat, celeritate reddideram: dum fidei serviens, quae ad profectum poterant pertinere contempsi. Nihil apud me de veneranda tunc dictione remanserat, nisi quod ad fructum, quantum aestimo, bonae opinionis reposcenti memoria furante subduxeram. Nolo dicere, quale fuerit quod invitus restitui, quale etiam quod amavi: ne manifesto credatis vos alleganda sine sui dispendio praedixisse. Curis meis tamen super hac parte, serenae lucis meae domni Avieni miseratio, licet incipientis, tamen jam probata succurrit, quamdam schedulam quae ipsi remanere potuit, ostrum mihi [Col. 0043B] nobilitatis ingessit: hanc hactenus habui: inde sum et locutus, et sapui. Sed postquam et aliena beneficia jussus sum pendere, perlatore eam sequente destinabo: non eam in me pro peccatis meis intelligens benevolentiam, ut quod externorum muniret ingenia, bene credulus non negarem; sciens me hominibus, quod impugnat propositum, cautione misceri. Verum dico, illo teste cui nota sunt omnia, a me illas mundi ore, celebratas dictiones vestras, quod credo inscitia mea fieri, cuiquam dari nec tormenta compellunt. Domine mi, salutationem reverentiae vestrae exhibens, contestor quia negligentia judicium meum, nec adulatio impugnat affectum.



EPISTOLA XII. ENNODIUS ASTYRIO.

[Col. 0043C] Propheticis oraculis sublimitas tua praestat obsequium, et ad fidem veterum sanctionum militat novellis excessibus. Providisti ne segnior admonitio remaneret valetudine subtracta neglectui. Scriptum enim est per Dei cultores, quorum aures prudentium debeat doctrina transire, quos falsi sermonis sapore pertrahere; allegans perire monita, quae in alia constitutis deliberatione praestantur. Ego tamen loco humilis, lingua mendicus, solis antea necessitudinis stimulis verba concessi, et ad contestationem diligentiae, prioribus litteris exhibui [1 1Kb] sub sanguinis libertate responsum. Nunc male est animo, quod injuriarum fructu carens, sumpsisti forsitan mentita apud te urbanitate jactantiam: nesciens quod auctorem repetunt tela, quae indocilis adversus alterum manus [Col. 0043D] emiserit. Quis putet contumeliam, quae solam conscientiam destinantis affligit? Improborum natura est, hoc sentire de omnibus quod merentur, et in malis solatium nusquam videre innocentiam. Tormenta [Col. 0044A] sunt maculatae conversationis non sibi credere esse participes. Haec illa mente descripsi, qua memor propositi odium compellor debere criminibus. Nullum dens meus, nisi de se tetigit confitentem: dum vitia incessimus, reum ira manifestat. Nam injurius sim, si styli loco vomerem sentiam, aut mihi scripta computem, quae relegens non agnosco. Scit enim Dominus, quia si non nostro nomine notata fuisset epistola, ad quem fuisset directa nescirem. Tibi habe facetias tuas: aut illis rese va cum quibus vobis sine oris officio, per clandestinae familiaritatis communionem clamor est actuum. Ecce salutationis honorificentiam solvens deprecor, ut in dirigendis epistolis loca, tempora, personas attendas: ne quod ego ad me scriptum non computo, alterum [Col. 0044B] forsitan laedat. Quia aestimo te hujus epistolae formulam ad plurimos destinasse, et sola nominum commutatione, eam per singulos sine meritorum consideratione transmittere.



EPISTOLA XIII. ENNODIUS OLYBRIO.

[2 2Kb] Ut tradit quaedam eloquentiae persona sublimis, lex est in epistolis negligentia, et auctorem genii artifex se praebet incuria. In quo opere illud subducit gratiae, quod cruci tuum testis sudor invenerit. Caminis excocta fabrilibus verba non flagitat salutis suae nuntius, et quaesitor alienae. Melius si in his commerciis pura elocutionum fronte congredimur: diademata simplex colloquii cultus abjurat: epistolaris communio, si quando affectatum decorem fugit, [Col. 0044C] obtinuit. Sed magnitudinis vestrae dives et elucubrata narratio mendicis limitibus nescit includi; nec oris thesaurum quibuscunque arctare confiniis: magnorum more fluminum riparum frena contemnit. Non dum compositum velamen occupationis locuples lingua transgreditur, his tantum se studiis militare significat, ad quae vel occasione perducta est. Et nisi vobis, quietis nostrae testimonia, reipublicae gubernacula sentiremus fuisse commissa, et rem laboris vestri esse, quidquid ubique disponitur, vel Italiae curam didicissemus unum pectus ingressam: pene vos sola putaremus paginalis styli cura et assiduitate macerari. Deo debentur haec munera, qui et amatorem scientiae sensum contulit, et limam studiorum ad oris fabricam non negavit. Non sic pernix [3 1Kb] aether [Col. 0044D] acta nervis arundo proscindit: quemadmodum inventa ingenii vestri sermo describit. Nulla languescit obice, nullis tardatur obstaculis: fit pervia quaecunque se illi difficultas obtulerit: et mirum in modum [Col. 0045A] per allegantis peritiam mutatur natura causarum: hoc facis in merito negotium habuisse, quod cupias; veritas est, quodcunque pro veritate narratis. Hinc cautis judicibus non licet repugnare: minutissimi discussores opinionis lucrum aestimant, si sequantur quo pertrahit oratio imperiosa captivos. Huic ergo linguae, his opibus reverentiam, fateor, ad quam primus cucurri, debeo singularem. Et opto esse plurima, quae mihi ad caritatis fibulam agenda mandentur. Sed quae injunxistis de religiosis feminis, Speciosa et germanis ejus, male est animo quod implere non potui. Nihil enim nunc mihi cum illis residuum est familiaritatis aut pignoris; maxime quia in disjunctis civitatibus degunt. Ad quas tamen missas ad me litteras mox direxi; quae responsum usque [Col. 0045B] ad illa quibus se viderent, tempora protulerunt. Ego, ne magnitudinem vestram suspensam tenerem, scripta prorogavi: mox ad vos perveniet, si quid mandaverint, quod libeat indicari. Nunc honorificentiam salutationis impertiens, rogo, ut mihi magis cum Ecclesia sublimitas vestra si quae sunt agenda, committat: quia puto me in affinium vestrarum causa, vel matronae, amici circa vos diligentiam pectoris non celasse.



EPISTOLA XIV. [1 1Kb] AFRIS.

Lucrum forsitan putaret inimicus, si inter pericula quae Christianis indixit, credentium animos subegisset, et per diversa Domini grege disperso, non superesset vel inter paucos, a quibus possit fide perseverante [Col. 0045C] calcari. Regnat adhuc ille in numero vestro, qui sibi non tam in multitudine, quam in devotione complacuit. Scriptum enim est, datam Satanae potestatem, ut servos Christi cribraret: ut quod de tritico inveniri posset, horreis jungeretur; quod de paleis, ad ignium alimenta transiret. Ad vos specialiter dictum est: Nolite timere, pusillus grex: complacuit Patri vestro dare vobis regnum (Luc. XII, 32). Venit inter vos gladius perfidorum, qui marcida Ecclesiae membra resecaret, et ad coelestem gloriam sana perduceret. Quot habeat Christus milites, certamen ostendit: qui triumphum mereantur, per bella cognoscitur. Nolite metuere, quod pontificalis a vobis apicis infulas abstulerunt. Vobiscum est sacerdos ille, vel hostia, qui non tam honoribus consuevit [Col. 0045D] gaudere, quam mentibus. Majora sunt confessionis praemia, quam nominatae munera dignitatis. Ad illa plerumque etiam minoris meriti personas favor humanus adducit: ista nisi gratia superna non tribuit. Ipse enim in vobis et pugnavit et vicit, quem fides meretur et inter hominum tormenta sociari. [Col. 0046A] Prolixis non est opus fervorem in vobis coelestem animare colloquiis. Habet incrementa sua divinae virtutis incendium. Nec opus est eos in tropaeo jam positos attolli laudibus, qui sine monitore vicerunt. Gravat conscientiam Christiani quidquid afferunt blandimenta praeconii. Res quidem virtutis est, quam fecistis: sed summi praemii restitutione superanda. Quod tamen directis ad filium nostrum [2 1Kb] H. diaconum litteris sperastis, beatorum martyrum Nazarii et Romani benedictionem poscentes, fidelibus non negamus. Accipite veneranda patrocinia invictorum militum: et quia vestram jam fidem in praeliis imperator agnovit, feliciter confessionis munera consummate. Dabit Deus, cum ipsi placuerit, reducem Ecclesiis quietem: ut moerorem quem indixit adversitas, pacis dulcedine [Col. 0046B] consoletur.



EPISTOLA XV. ENNODIUS [3 1Kb] EUPREPIAE.

Coelestis dispensatione mysterii, uno tempore mihi sororis Lupicino refusus est matris affectus, et geminae copula necessitudinis, peregrinantem recipere meruit post intervalla pietatem. Revixisti apud nos post dilectionis quem procuraveras obitum, beneficio litterarum: vidimus amorem quasi de quadam sepultura surgentem. Inauspicato nobis incolumitatis vestrae nuntius accessit auditu, quam credebamus per contemptum nostrum viventem busta complesse. Credimus te dura perpessam: sed confitemur irrogasse durissima. Quod sustinuistis, commune cum bonis est: cum crudelibus, quod fecisti. [Col. 0046C] Ubinam gentium materna hactenus cura delituit? ubi quod fratri debebatur, erravit? ad longiora animus tuus quam corpus abscesserat. Si te ad ultima terrarum confinia peregrinationi socia dispulisset adversitas, illuc sequi debuit germanae fides, et sollicitudo genitricis. Sed in occasu solis cui proxima fuisse narraris, frigidum pii amoris pectus habuisti. Imitata fuisses aetherei sideris circa debitam diligentiam defectum feliciter renascentem, et feriatum a gratia non perpetuo animum gessisses. Suscepisti mentem provincialium, quos adisti: mutasti regionem, et propositum pietatis abdicasti. Nam abjurans Italiae communionem, non solum circa amicos, sed etiam circa interna pignora repulisti. Postremo animae tibi mutatio accessit commutatione telluris. [Col. 0046D] Quam timeo quod longis incuriam tuam incesso colloquiis! quid offensa faciet, quae illaesa contempsit? Dedisti justum dolorem studiis non amantis: quae te innocentem faciant, causas ingessi. Sed exprobratio ista, si per se respicitur, aspera est; si origo ejus inquiritur, omni dulcedinis melle condita. Graviter [Col. 0047A] fert circa caritatem negligentiam, qui parentis silentium liber accusat. Poteris errata corrigere, si praesentia non vales, scriptione multiplici. Salutis ergo gratiam praesentans, quaeso, ut mei memineris, qui preces tuas circa communem filium et vota praecessi. Ante enim quid debuissem consideravi, quam quid velles agnoscerem. Tu Deum religione placa, et precum circa nos assiduitate compone: qui intentionem meam in ejus profectum et cordis secreta respiciat, ut quod ego labore polliceor, ille praestet auxilio.



EPISTOLA XVI. ENNODIUS FAUSTO.

Par quidem fuerat sublimi viro Pamfronio commeante ministerium paginae ad vivi sermonis officia [Col. 0047B] transferri: nec illum epistolari fasce onerari, quem non tam verba mea contigit nosse, quam studia. Sed ejus in his officiis manus dantur imperio. Postulat adjutricem paginam latentium scrutator animorum: et ideo ne quid apud eum nostri deesse contingat obsequii, scripta concessi, et si commendationi non necessaria, praeceptis ejus accommoda. Quibus enim sermonibus prosequendus est, cui totum magnitudinis vestrae licet sperare de gratia? Ita eveniet, ut angustiora sint supplicantis verba, quam merita perlatoris. Quid enim praestes juvaminis illi, pro quo quantumvis popo ceris, plus meretur! Ergo ad styli exercitium junguntur haec, non ad beneficium commeantis. Juvat animum sub quavis occasione vestri meminisse, licet nominato scriptione nihil tribuam. [Col. 0047C] Ecce tamen quia jussus sum, illa quae praestantur extraneis, insinuationis dicta subjungo. Juvate vos peculiariter expetentem, fiduciam ejus dignatione roborantes: quidquid spe praecipit, inveniat: ut si meritorum suorum angustus aestimator est, ad me referat quidquid fuerit consecutus. Obsequium salutationis impendens supplico, ut crebris me relevandum ducatis affatibus; cui inter moeroris sarcinas nullum, praeter oris vestri solatia, potest esse subsidium.



EPISTOLA XVII. ENNODIUS [1 1Kb] CONSTANTIO.

Nemo peritiam pomposa elocutione condemnat; nec spernendum cum pudore dicit esse quod sequitur. Sui impugnator est, quisquis elucubratis sermonibus [Col. 0047D] linguae cultum praedicat abjurari. Ego tamen in epistolis magnitudinis vestrae diligentiam semper, non verba pensavi: nec adjutricem malitiae facundiam majus pretium habere censui quam simplicitatem, quae infucata fronte secretum mentis enuntiat. Hoc in sanctis hominibus et amavi semper et colui. Ago nunc atque habeo gratias, quod parvitatem [Col. 0048A] meam litterarii sermonis visitatis affatu: et inter occupationes et excubias quibus universos Ravenna distringit, mei cura non ponitur. Reddo ergo effusissimae salutationis officia, sperans ut praesentiam meam apud dominos meos amantis vestri, pro dignatione qua credentem fovetis, faciatis optabilem.



EPISTOLA XVIII. ENNODIUS JOANNI.

Probabiles causas habeo, quibus unanimitatem vestram styli mei morsu, quamvis rubigine sordentis, incessam: quas, cum sis abundans naturae bonis et ingenii facultatibus locuples, purgare non possis. Ego unquam credidi ad alium reditus vestri citius indicia posse perferri? Ego curam mei inter quasvis [Col. 0048B] occupationes, illud amicis censui consecratum pectus excedere? Ecce ante oculos meos redduntur aliis paginae, et amica exspectatio sub omni credulitatis meae despectione frustratur. Nolo litteras majori objurgationis felle complere. Sufficit tristibus stricta narratio. In eo adhuc animus meus, quo magnitudinem tuam discedentem monuit, persistit statu: vestrum est, si temporum mala contemnitis, promissam servare concordiam. Salve, mi domine, et amantem tui releva communione sermonis, ut scribendo deleas dolorem, quem vides amico per scriptionis abstinentiam contigisse.



EPISTOLA XIX. ENNODIUS CONSTANTIO.

Abundo gaudio, nec clauda laetitiae meae fides est, [Col. 0048C] ideo aliqua per diabolicam inspirationem nasci certamina, ut tu, qui te ultra emendationem omnium protulisti, triumphi honore gratuleris. Non est, ut video, effeta Liguria: nobilitatem pariendi nec in temporum extremitate deposuit. Inimicum vitiis adhuc et in cineribus nutrit incendium: in cujus favillis ultrix criminum flamma non moritur, nec hostis errorum ignis operitur. Quam timui ne velut exhausta cessaret, dum epistolae vestrae frontem alienis fuscatam praestigiis sollicitus trutinator aspicerem! more parentis attoniti, qui cum carum pignus ad bella transmittit, nec de explorata esse patitur virtute securus. Ad incrementa sollicitudinum triumphos filii numerat, non quietis: plus expertae metuit felicitati, cui formidinem ministrat affectio: quia [Col. 0048D] ignara cautionis est mens instituta victoriis: et in acie amor laudis salutis oblivio; tropaei gustus abdicari imperat lucis affectum. Sapor vitae illos tantum possidet, qui de conflictibus venientia bona nulla didicerunt: semper ad gloriam jungitur, quod de incolumitatis propriae cura decesserit. Sed mihi in praesentiarum supersedendum est hujusmodi scriptione. [Col. 0049A] Non sunt militis nostri plus praedicanda, quam asserenda certamina. Ubi jaculis opus est, verba nil conferunt. Licet promulgasse meam sententiam fuerit, dum vestram praedico, et hoc sit respondere, quod responsa laudare: Dei tamen opem precatus, obsecutura fidei verba subjungo; ad illum convertens styli mei cultum, qui quotiens scribenda est infelix curvis terra vomeribus, se famulis suis germina collaturum promittit esse, quae jaciant, dicendo: Ne cogitetis, quid loquamini: Pater enim vester est, qui loquitur in vobis (Matth. X, 20). Ipse ergo ad faciendam promissi veritatem veniat: ipse oris mei labantem confirmet infantiam, ut allucinationis nostrae concinnatio inhumana videatur. Sed quid diu replicanda circumloquor? unum rogo, ut pro modulo meo rescripta taxentur: nec putetur aut legi aut defensioni [Col. 0049B] deesse, quod nescio. Ergo, ut scriptione testamini, inventus est homo, qui servos Christi, quemadmodum ipse promisit esse faciendum, sub hac occasione cribraret, afferens de [1 695Kb] arbitrii libertate homini in una tantum parte quae deterior est, eligendi datam esse licentiam? O schismaticam propositionem, quae juxta Apocalypsin scriptas habet in fronte blasphemias (Apoc. XVII, 5)! Quae ista libertas est, si valet, edisserat, ubi hoc datur solum velle, quod puniat; aut quare electionem nominet, ubi unam tantum partem asserit fuisse concessam? Quod si veritate subsisteret, locum divina judicia non haberent. Quid enim boni a nobis Deus noster recte quaereret, qui appetentiam ejus de voluntate subtraxerat? Sed juxta Apostolum, Nunquid iniquus Deus? [Col. 0049C] absit (Gal. II, 17). Inter homines a recti discordat affectu, qui a subjectis exigit, quod in potestate non tribuit: hoc de Deo qua conscientia sentiatur, advertite. Ubi est illud Apostoli clamantis, et pro arbitrii libertate testantis, Velle adjacet mihi, perficere autem non invenio (Rom. VII, 18)? quid est aliud, nisi dicere, Novi dextrum iter eligere; sed nisi ingredientem juverit gratia superna, lassabor? Nemo dubitat, nemo condemnat, quod auctore gratiae praestante et ipse aequitatis hominibus callis aperitur. Dux enim bonorum et praecessor est gratia, quando coelitus multiplici ad requiem invitamur hortatu: quando nobis dicitur: Venite, filii, audite me (Psal. XXXIII, 11); Venite, benedicti Patris mei, possidete paratum vobis regnum (Matth. XXV, 31); Ubi ego sum, [Col. 0049D] ibi erit et minister meus (Joan. XII, 26). Sed nisi talibus moniti, et voluntas nostra quae libera est, et [Col. 0050A] labor praestet obsequium, ad periculum et gehennam non imperio aliquo, sed sponte devolvimur. Itaque aut praemium devotio, aut poenam contemptus operatur. Alioquin non erit justa retributio, quae aut per supplicia refertur necessitate peccantibus, aut bonam mercedem offert operi, ad quod trabuntur inviti. Ergo debemus gratiae quod vocamur: debemus gratiae, quod occultis itineribus, nisi resistamus, sapor nobis vitalis infunditur: nostrae tamen electionis est, quod beneficia demonstra a sectamur. Via enim scelerum non imperatrix nostra esse legitur sed famula, cum de peccatis dicitur: Sub te erit appetitus eorum (Gen. IV, 7). Quid enim sibi vult universa prophetae, quasi sertis redimita elocutio: Noli aemulari inter malignantes (Psal. XXXVI, 1); Nolite [Col. 0050B] confidere in principibus (Psal. CXLV, 3); Nolite fieri sicut equus et mulus (Psal. XXXI, 9); et Apostolus: Nolite fieri servi hominum (I Cor. VII, 23)? Toties Noli in superna admonitione, quo respicit, si aliud velle non licuit? Deinde quamvis in persona Christi, tamen pro arbitrii astipulatur ejusdem prophetae nobis libertate testimonium: Ut facerem voluntatem tuam, Deus meus, volui (Psal. XXXIX, 9). Et alibi: Voluntarie sacrificabo tibi. Et: Vota mea Domino reddam. Et iterum: Vovete et reddite. Illud autem beati Apostoli quo se muniri credit, exemplum, nobiscum facit, si quae sequuntur advertat, cum inimicus arrogantiae dixit: Gratia Dei sum, quod sum (I Cor. XV, 10). Mox enim, ne sic fugax gloriae crederetur, ut longo intervallo a veritate descisceret, [Col. 0050C] sapiens architectus adjunxit: Abundantius omnibus laboravi, et gratia Dei in me egena non fuit (Ibid.), quod dixisse est: Christus in me, quem digne aut abundanter muneraretur, invenit. Non enim pauper est divina gratia: sed meritorum nostrorum putatur quadam macie aut exilitate tenuari. Quae tunc non suis aestimatur meatibus fluere, quando de ejus cursibus ariditatis nostrae vena nil recipit. O si epistolaris pateretur angustia sacrorum voluminum arcana reserari! Sed timeo ne qui nullam poterit, Deo inspirante, in fide nostra invenire calumniam, de paginae prolixitate causetur. Quid illud, qua mente suscipit: Ecce aquam et ignem, ad quodvis porrige manum (Eccli. XV, 17)? quid alia quae copiosus assertor ipse replicasti? Credo more aspidis clausa, ut aiunt, aure transivit. Video quo se toxica [Col. 0050D] Libycae pestis extendant: arenosus coluber non haec sola habet perniciosa, quae reserat: ad aestimationem [Col. 0051A] occultorum facinorum ferenda sunt quae fatetur. Vult enim ad illud pertingere. Neminem suo vitio aut negligentia perire, si homo utriusque rei boni et mali per potestatem concessa electione privatur. Hos tantum jactat potuisse salvari sine labore ullo, sine mandatorum amicitia, quos peregrinantes a merito favor tantum coelestis eripuit. Proinde, quod in ipsum referatur, illos periisse intelligit, quos gratia noluit divina liberare. Tu mi domine, salvedicto, fac apud te ut sies: et si sanari mancipium mortis non potest, a contentione desiste: ne cum te fidei radice fultus valida niteris, ille sub occasione hujus controversiae, ante editionis tempus, divini seminis ab aliquorum utero partus excutiat.



EPISTOLA XX. ENNODIUS CONSTANTIO.

[Col. 0051B] Dabis veniam quod celer rescripsi, quia aetati adhuc debeo indocilem festinationem. Vos maturitas et pondus decet. Proinde credentem fovete, et nugas meas a publico rigore subducite: quia si pagina nostra [1 14Kb] res crepera atque anceps est, jussionis vestrae se tuetur patrocinio, ab hoc quod nemo imperata fastidit. Vale ergo dicens, legenda commendo: fiet etenim ut posthac bene accepti ad parendum delenificae obedientiae stimulis incitemur.



EPISTOLA XXI. ENNODIUS [2 1Kb] ALBINO.

Quater ad magnitudinem vestram scripta prorogavi, et adhuc tanquam deses accusor: lingua militavit affectui, assiduitas diligentiam non meretur. [Col. 0051C] Credo portitoris aut negligentia aut invidia, ad hanc me offensam fuisse perductum. Ecce tamen scripta multiplico, et pro voto vestro prosperitatis meae indicia faciens, de vestra cupio felicitate gaudere. Salve, mi domine, et amantem vestri sub omni dignatione relevate: quia Deo proximam rem facitis, patrocinio vestro, credentem plena fide et communione relevare.



EPISTOLA XXII. ENNODIUS FAUSTO.

Supervacuis ad beneficia laborat impendiis, qui solem certat facibus adjuvare: gratiae plenitudo adjectione non indiget: nec ulla requirit commendationis augmenta, quem ad amicitiarum cumulum merita pertulerunt. Illustrem et patricium virum Albinum [Col. 0051D] parentem vestrum styli mei cura prosequitur: cui per paginam non impendo necessaria, sed votiva: [Col. 0052A] et quamvis utilitati ejus nihil adjiciam, amorem tamen mereor, quod praedicti jussa complevi. Venerabili ergo domino salutationis obsequium impertiens, precor, ut circa diligentiam suam praedictus vir magnificus recipiat, quod mihi, dum vos colit, exhibuit. Novi enim cito amplissimum virum ad cordis vestri esse penetralia perducendum, quem innocens propositum suis erit apud vos dotibus adjuturum.



EPISTOLA XXIII. DOMNO SUO FAUSTO ENNODIUS DIACONUS.

Sine dispendio tutelae orbantur, quos ad vos pertinere contigerit: non desunt illis paterna subsidia, quos fovetis. Lupicinum [3 1Kb] Euprepiae nostrae filium loquor: ad ipsum pertinet praefata generalitas: de cujus substantia sublimis vir, venerator vester [4 1Kb] comes [Col. 0052B] Tancila dixit mihi, a [5 1Kb] domno nostro rege, quod referri grave sit, impetratum. Nam universas matris ejus facultatulas a Torisa, vel aliis asserit fuisse competitas. Aliud quod infelicitati pupilli potuissem praestare, non habui, nisi ut vestram notitiam instruerem, et veri fungerer relatoris officio. Vestrum est, inspirante Deo, circa miserum providere quod adjuvet: ad me respexit, quae mihi resignata sunt, indicare. Domini vere mei salutationis obsequia praesentans, de clementia divina postulo, ut laborem vestrum juvamen coeleste comitetur.



EPISTOLA XXIV. DOMNO SUO FAUSTO ENNODIUS DIACONUS.

Dispendium credo esse diligentiae, nullas commeantium [Col. 0052C] manus litterarum dote munerari, quae solent lectione etiam vultus ad longinqua portare, et carorum imagines officio praesentare sermonis. Ad ista jungitur etiam bene de utriusque merentis sublimissimi Luminosi portitoris occasio, qui ad religionem meritorum vestrorum suae quoque gratiae fructus adjungit. Quis geminus patiatur ut sub quacunque negligentia haberetur affectus, si a paginis temperem, quas dignatio vestra exegit, et si illas nominatus non accipiat perferendas? Deo gratias, quod in fronte epistolae locandum fuit, quia felicitas vestra votivis erigitur aucta successibus; quod tumida inimicorum cervix Christo Deo non gravata succumbit. Spe praeceperam quod affectus ostendit. Bene enim sententiae coelestis finem praenoscit, qui novit qualitatem [Col. 0052D] ejus de actuum humanorum serenitate colligere. Vale ergo longum, mi domine, et amantem vestri [Col. 0053A] styli usu relevate; ut quidquid subtrahunt intervalla terrarum, tabellaria compenset oblatio.



EPISTOLA XXV. [1 1Kb] FAUSTO QUAESTORI ENNODIUS DIACONUS.

Pro coelesti dispositione reditus mei indicia fieri nullo magis quam amico Ravennam properante convenit: cujus fidelis relatio etiam pagina cessante suffecerat. Sed usu abstinere non potui: quo si sub quocunque neglectu temperem, videor damnasse styli frequentiam quam amavi. Jungitur, quod praedicto obvias in negatione manus exhibere non potui, qui scit ab amantibus sui securus exigere, quod eis pro religione conscientiae novit fideliter exhibere. [2 1Kb] Ravennam ergo digressus, quae quidquid in praesenti vita habeo dulce complectitur, Mediolanum [Col. 0053B] salva corporis valetudine, Christo prosequente, perveni; male ferens quam in redeundo, hieme impellente, optavi forsitan contra desideria celeritatem. Sed ad Deum cuncta referenda sunt, cui adjacet humana facta componere, et diligentiam corporalem aeterni amoris sapore mutare. Nunc ad scriptionis causam dicta humili salutatione et commendatione me confero perlatoris: qui si pro mentis vestrae serenitate gratuletur beneficiis, agnoscit se aut recepisse quod vestris praestitit, aut qualiter amare debeat, incitari. Quem si vel nolit, festinum redire compellite: quia et affectui meo praesentia ejus est necessaria; et si Deus promissionem statuerit, cum ipse jusserit, utilitati exspectatur accommoda.



EPISTOLA XXVI. ENNODIUS [3 1Kb] LIBERIO.
[Col. 0053C]

Aut alitur, aut sustentatur scriptione diligentia: ministra affectionis est epistolaris confabulatio: muta caritas simulacrum repraesentat ingrati: depretiat genium suum, quae in vocem non prorumpit, amicitia. Bene secretum pectoris reseratur clave sermonis: dignationem vestram jam patior. Haec pro ingenii viribus paginalis commercii libamenta dedicavi, per quae usurpo vindicare mihi meritum plus amantis. Nemo enim taciturnitatis repagulo ora porrigit, quam decisi foederis memorem proditor mentis loquela non deserit. Principem ergo locum in litteraria communione possideo, et majori cultura dignus sum, qui prior quid gestirem, patefeci linguae testimonio. [Col. 0053D] Ecce religionem dirigendae paginae sine nube disserui. [Col. 0054A] Vestrum est in me fovere quod recepistis; ne judicia culminis vestri, me jacente, patiantur examen. Exponit enim censurae sententiam suam quisquis quod elegit non tuetur. Domine mi, salutationis reverentiam pleno dependens obsequio, Deum rogo, ut beneficiorum circa vos suorum incrementa multiplicet: quia solus census est meorum plenissime commodorum, qui celsitudinem vestram ad fastigia quae debentur extulerit.



EPISTOLA XXVII. [4 1Kb] HONORATO ENNODIUS.

In vicinitate vos degere moderna scriptione signastis, jungentes ad dispendia gaudiorum, statum vestrae valetudinis imminutum. Non nego, sic mereor, ut semper mihi cum dulcibus amara socientur. Hactenus [Col. 0054B] vos Ravennatibus occupatos excubiis adversa tenuerunt. Unde quia laxari contigit, corporis in vobis est labefactata substantia, ne in totum liceret optata promereri. Quam dura est humanarum rerum conditio, quae quotiens desideriis aliquo sapore responderit, mox et in foribus concessa permutat. Expavi tamen calumniam, quam oratoria et nimis Daedala provisione litteris indidisti, ut injuncta pro utilitate tua nolle me credas, si efficere non potuisse signavero. O artificis ingenii secretum, quod plus commoditati prospicit, quam de amore confidat! Deus testis est me tibi non negaturum esse quod valeo. Tu Deum roga, ut actionem meam infelicium, quas diligit, litterarum non patiatur calamitatibus impediri. Nihil enim est, quod magis pro obice metuam actionis [Col. 0054C] impositae, quam illud quod novi, accipere scholasticum nil mereri. Confer magis ingenium tuum ad squalentia jura: per quae quidquid scabrida poposcit lingua, mox meruit; aut si non meruit, mox avulsit. Domine, salutationis gratiam solvens spero, ut effusis laborem meum precibus juves: quia cum non habeam docti aut eruditi meritum, saepe in causis sustineo facta perfecti.



EPISTOLA XXVIII. [5 1Kb] AVIENO ENNODIUS.

Deo gratias, quod principis loco ponendum est, qui magnitudinem tuam, quae a me erant offerenda, fecit exigere. Dedisti pretium garrulitati, quam vix hactenus intra verecundum penetrale continui: eliciti utor styli genio, quem duriter ab importuna scriptione [Col. 0054D] revocavi: meritum coactae vocis inusitata loquacitate [Col. 0055A] possideo. Nam postquam me jussisti paginas destinare, animo meo, quod tacueram, commendasti. Euge, frons diu prodiga: aliquando mihi contigit ad affectionis copiam sine tui dispendio pervenire. Discamus non odisse quod adjuvat. Silentii gratia fecit, ut te libera jam loquamur: exspectantur a nobis saepe fastidita colloquia. Non ibo longius: asseritur, ut video, linguae officium raritate sermonum. In qua parte non clauda laetitiae meae fides est: sententia nostra veri astipulatione fulcitur. Ecce ille qui doctorum epistolas grandi dotatas messe colloquii summis labiis vix libabat, tabellae nostrae culmos non dedignatur [Col. 0056A] accipere. Gemina, pudor, mihi hilaritate profuisti: cum tu in statione certus es, et cum frequenter contempti desiderantur affatus, facta est ecce melior ejus sententia quem amamus. Nobis ergo verecundia, consuli nostro emendatione prospeximus. Sed ne in longum procedat pagina transcendens terminos praefinitos, et loquendo multa, quod tacuimus, demonstremus non fuisse consilii; vale, mi domine, et amantes tui hac communione dignare: quia praecelsi honorum tuorum apices haec sola recipiunt argumenta, quae de humilitate nascuntur.



LIBER TERTIUS.
[Col. 0055]


EPISTOLA PRIMA. [1 12Kb] SENATORI EPISCOPO ENNODIUS.
[Col. 0055B]

Prima res est sancto conveniens sine dubitatione proposito, sponte pro justitia facere, quidquid alii solent moniti exhibere: sed honestati proxima vel secunda, rectis suggestionibus non gravari. In qua parte et si principem locum non possidet qui monetur, habet tamen Dei gratiam, quod veritatis insinuationibus non repugnat. Causam ergo praefationis insinuo, ne et ego utilitatem meam differre videar prolixitate sermonum. Dudum per me suppliciter postulavi, ut de mancipiis quae de casa mea a vestris solicitata constabat, unum mihi quod remanserat, redderetur. Dedistis precibus meis sancta promissione [Col. 0055C] responsum, ut etiam si vobis puer ipse jure competeret, vos tamen gratiam commodis anteferre. Regresso me de Ravenna (quod dictu nefas est) pro peccatis meis effectum sacerdotalis diffinitio habere non potuit. Ascribo meritis meis, quod cujus ore damnatur mendacium, statuta violavit. Ecce iterum me ad conscientiam vestram refero: ecce, quod filium decet, exhibeo, ut per sublimem et magnificum virum domnum Victorem ad humilitatem conferam, quidquid mihi poterat legum saecularium auctoritate [Col. 0056B] praestari. Videte si reus sum, qui elegi virum antistitum moribus congruentem: qui vel contra aequitatem repugnantium indomita posset corda mollire. Effectum mihi negotii jam promisi, qui legati meritum comprobavi. Providete, si religionem deceat, si a pontifice dignum sit, illum qui potest cautibus imperare, contemni. Duo sunt quae mecum faciunt, negotii sinceritas, et genus supplicantis: quidquid contra hoc obstiterit, bonorum sententiam mox meretur.



EPISTOLA II. [2 1Kb] EUGENETI ENNODIUS.

Quamvis commercia litterarum magis sunt laetitiae quam moeroris; nec secretum pectoris aut amicitiae [Col. 0056C] diligentiam bene in lucem digerat clauda recenti confusione elocutio; videro tamen, utrum dispendium caritati inferat sermo rarior; monstrat tamen, si nullus prorogetur, infantiam: testem divinitas gratiae linguae dedit officium. Sed dicas, mi domine, haec aliena esse ab eo quem noverim maximis doloribus occupatum: pressum pectus angoribus, ad amoris verba non erigi: nec quidquam delenificum lamenta sentire: res quae mentem premit, repudiat quod oblectat auditum: qui major animae fuit portio [Col. 0057A] frater in superis, hanc transtulit ad sepulcra: quid exigendum ab illo sit, cujus dimidium salutis busta clauserunt? in summis afflictionibus quaeri non posse vocem, gemitibus subjugatam: lacrymarum tempore dicatur importuna narratio. Respondebo, quod par quoque meum pectus acerbi casus moeror intraverit: nec dividi me posse ab ejus tristitia, quem mihi pro voluntatum similitudine nonnunquam laeta junxerunt. Ostendo tamen saepe gravioris mali in luctibus indicem fuisse sermonem, et intercepta taciturnitatis remedia proditore colloquio. Dicam, qui lamentationi suae paginas denegat, in una aetate vult perire quod deflet: non meretur recordatio fratris et docti, ut nobiscum quid de ipso senserimus, occumbat: a feriato ore in planctibus parcus est animus: amati [Col. 0057B] commemoratio quae mandatur tabellis, viscera carorum aculeis violenter irrumpit: nunquam patitur obitum veterascere relatio funeris digesta per litteras. Hoc studio magnitudinem tuam flens consolator appello, ut vicarii sermonis beneficio, et promissus sub invocatione Dei inter nos nutriatur affectus, et persona facundiae quae meritis suis occasum non patitur, nostra quoque confabulatione reviviscat.



EPISTOLA III. DOMNO SUO FAUSTO ENNODIUS.

Cum scribendi occasio, et domestica et amica suppeditet, quare a paginis temperem, tanquam indigus perlatoris: maxime cum sedulitas litterarum responsa mihi soleat saepe praestare? Huic se studio comitem dedit honorabilis viri, veneratoris vestri fratris Constantii [Col. 0057C] postulatio, qui industriam suam qua apud vos Domnus, ut efficacem decet, innotuit, meis desiderat beneficiis subjugare. Transcribit enim ad aliena jura sudorem suum, qui debere vult commendatitiis quod meretur. Dedi tamen manus precibus, et pro ejus desiderio sub occasione exhibendae humilitatis scripta prorogavi, Deum rogans, ut sub omni celeritate nuntius me vestrae valetudinis et prosperitatis attollat. Nominatum tamen pro mei consideratione magnitudo vestra gemino, si indignus precator non sum, favore comitetur.



EPISTOLA IV. ENNODIUS [1 1Kb] ABBATI STEPHANO.

Litterarum vestrarum quam dulce negotium est, quod mihi spiritale munus exhibuit! quam votiva [Col. 0057D] perlatorum necessitas, quae remedii sui studio desideriis medetur alienis! Confiteor, nisi repugnaret proposito, inimica pene ad turbandam aliquorum securitatem vota conciperem. Ecce praestant adversa, quod secunda non tribuunt. Sanctorum litteras tranquillis rebus unde peccator acciperem, quas nunquam meritorum meorum nitor exegit? Ecce quantum mihi contulerunt suffragium, qui a vobis obtinuisse se confitentur. Divinam aestimo providentiam illa tribuere: multum jam credo, quod de malae conversationis fasce deposui. Proximus est innocentiae, [Col. 0058A] qui sanctorum meretur colloquia. Quare dum me saecularis licentia immunda possedit, nunquam tanti viri apices merui: post etiam per longa intervalla, nunquam hujusmodi bona suscepi. Deus magne, quam dignitatem servientibus tibi tribuis, ut quos respicere coeperis, etiam amicis tuis reddas acceptos! Vere semper vos singulari cultura suspexi: semper venerandis moribus gravata peccatis colla submisi. Ecce jam quasi aequalis appellor: erexit me diu custodita subjectio. Fove me ergo orationibus tuis: ostendis enim paginis, fragile a vobis non exhiberi patrocinium. Nam et isti suscepti sunt, qui mihi bona de quibus gestio, contulerunt. Ad rem redeo. Perditus ille clericus expavit causam dicere apud episcopum, postquam defendi a me vidit eos quibus [Col. 0058B] meum deputastis obsequium. Suggero, si jubetis, et unus de ipsis Ravennam ambulet cum vestris ad filium vestrum domnum Faustum commendatitiis, ne in praejudicio ipsorum venalis judicium qui Mediolani exuberat, sententia depromatur.



EPISTOLA V. ENNODIUS MAXIMO.

Grandes hiatus paterer litterarum vestrarum elevatus alloquio, si non mei conscius imperitiam pudore comprimerem, et judicii lancem tenerem, etiam cum laudor immeritus. Vos dignatio censurae fecit immemores: me propositum intra verecundum degere penetrale compellit: vos scripta mea tanquam amantes attollitis: me necesse est illos metuere, qui rancido despicientes cuncta neglectu, etiam edecimata [Col. 0058C] condemnat. Ago tamen gratias quod apud domnum Patricium talem me judicare scribitis, qualem vestro testimonio reddidistis. Insinuationi ergo amor debetur iste, non paginae, quam scaber stylus sine eloquentiae dote signavit. Salutationem tamen magnitudini vestrae dignam referens, Deo gratias ago, quod votivis vos auctos successibus reduxit ad propria, quos mens mea pro connexi ne caritatis nunquam sentit absentes.



EPISTOLA VI. ENNODIUS LAURENTIO.

Dandae sunt manus amoris imperio: vinctum me tenet affectio: cui verba concessi, ut quod ad salve debitum pertinet non tacerem. Domestici perlatoris occasio mihi perire non potuit, nisi ad diligentiae testimonium [Col. 0058D] scripta transmitterem. Salutans ergo reverentia debita, precor ut vicario me relevetis affatu; quia promitto mihi litterarum prorogatione responsum.



EPISTOLA VII. ENNODIUS [2 1Kb] ADEODATO PRESBYTERO.

Quis vestrae affectionis immemor, nisi qui est inhumanus, existat? quis totius religionis personae apud Deum nolit habere suffragium? Ego maxime, qui et gravibus peccatorum sarcinis premor, et vestram gratiam obtinui: quae res mihi absolutionem [Col. 0059A] integram pollicetur. Salutans ergo veneranter et debite, spero, ut pro me per omnia sanctorum loca vota facias: quae consecutus, Dei beneficia sine mora dissolvam; quia compertum mihi est, quod mereris audiri.



EPISTOLA VIII. ENNODIUS AVIENO.

Si offensa praestat, ut magnitudinis tuae scripta geminentur, quam vellem saepe illa sereni pectoris tui tranquilla turbari? et nisi adversaretur proposito, causas indignationis ingererem: quando quod amor non meretur obtinui per culpas. Ego tamen errore vacare me nuntio in ea causa in qua, dum accusatis negligentiam, praemium contulistis. Puerum turbatus direxi, per quem nihil aliud, quam quod [Col. 0059B] opus esset ostendi. Libero pectore lingua vacat officiis: mens confusa gratiam salutationis abjurat. Ecce Deo in utroque gratias, quia nec ego reus sum, et vos me reum esse credidistis. Beneficium mihi commotio vestra contulit, quod vix dedisset affectio. Ego quid tibi debeam, explicare non possum: pauper est caritas in cujus narratione sermo non deficit. Domine mi, salutem debitam dicens, Deum rogo, ut quolibet animo gesseris, semper scribas.



EPISTOLA IX. ENNODIUS MARCELLIANO.

Scio magnitudinem tuam grandibus Dei beneficiis abundare, et promissam circa amicos servare constantiam. Nescit animus vester incerta polliceri, amorem sine aliqua immutatione custodiens: et ideo [Col. 0059C] securum me post Deum vestris trado et commendo manibus, et Dei beneficia in quibuscunque negotiis per vos mihi evenire non ambigo. Domine, ut supra, salutationis honorificentiam solvens, rogo, ut frequenti me epistolarum vestrarum relevetis alloquio: quia summum mihi a Deo munus conceditur, si de vestra meruero sospitate gaudere: quia fides et integritas omnibus qui Deum timent, facit acceptos.



EPISTOLA X. ENNODIUS [1 1Kb] LUMINOSO.

Posset amicitiarum religio, et adultae inter nos planta gratiae nulla discretarum sentire damna regionum, si quod negatur aspectui, pensaretur alloquiis: et pigro corporum onere divisi, per illam [Col. 0059D] quam e coelo sumpsimus partem, animis jungeremur. [Col. 0060A] Index merae affectionis voto pectorum lingua signaret, si ad desiderii copiam militaret oris officium, et penetrale mentis resignatum teneretur in litteris. Tunc nullo caritas neglectu veterasceret: tunc diligenti mutuae devinctionis usu polita fulgeret, nec scabro memoria vestri torpore laederetur. Sed quid faciam quod mihi meritorum meorum nebulae serenitatem bene amantis obducunt, et oblivionem mei peccata mea conciliant? Facessat a proposito meo, imitari quod factum doleo, et per silentium sumere de vestra taciturnitate vindictam. Geminis ergo stimulis verba concessi. Negare non potui commercium epistolare, quod et causa poposcit et gratia. Scitis optime quae a vobis, et per me, et ore proprio sanctus pater vester domnus episcopus [Col. 0060B] postulavit, ut expensa quae pro necessitatibus domni papae Ravennae facta est, [2 40Kb] redhibitione pensaretur. Certis enim potentibus quorum nomina tutum non est scripto signari, novit Dominus, quia plus quam quadringentos auri solidos erogavit. Hos me fidem dicente concessit: frons mea apud ipsum libera esse non potest, donec per vos, sicut confido, pollicitatio compleatur. Idcirco direxi praesentium perlatorem, hominem religionis et fidei, ut ab hac me quam praefatus sum, conventione et injuria sublevetis. Unde salutationis honorem tota humilitate persolvens, rogo, per illum contestans qui communia circa sanctum papam vota respexit, ut ordinetis qualiter ab hujusmodi inquietudine relever. Tamen, si verecundum esse non creditis, indicate, et de propria [Col. 0060C] facultate restituo, quidquid me spondente a sancto episcopo constat expensum: quia litteras sancti papae habeo, quibus jussit, quidquid opus esset fieri, cum mea debere securitate compleri. Si mereor laborare, vestrae erit provisionis expendere.



EPISTOLA XI. ENNODIUS [3 1Kb] SENARIO.

Si diligentiae memoria circa personam meam animus vester non exueretur, si reverti eum ad judicium sublimitas tua non cogeret post favorem, frequentia scripta prorogares. Sed quid faciam, quia non validis radicibus nititur amor indebitus, et cito ad examen reducitur, quidquid gratiae aura subripuit? Me solum novi prius debuisse diligi quam probari: hunc tantum fructum de caritate possedi quem [Col. 0060D] incognitus provisione subtraxi. Sed vos convenerat [Col. 0061A] non cito ab eo cui imposuistis amici nomen, abscedere; ne non semper ad meam culpam redeat, quod promissa mihi non tenetur affectio. Solet enim esse ignara districtionis devincti conscientia, et opus est ut perpetuo teneat quidquid semel fidum pectus acceperit. Salutem ergo debitam dicens, spero, ut despicientes rancida potentum fastidia, honorem vestrum, et quam Deus tribuit possibilitatem, [1 1Kb] humilitatis fascibus sublimetis. Cujus rei fidem interpres animorum lingua confirmet, et testimonium fidele mentibus deferat caritas monstrata per litteras.



EPISTOLA XII. ENNODIUS ABBATI STEPHANO.

Geminantur Dei dona sperantibus, et duplici exuberat superna gratia beneficio. Largis meatibus coelestium [Col. 0061B] munerum unda procurrit: transeunt haurientis ambitum, quae a Christo veniunt fluenta donorum. Sola vena est quae maciem nescit et defectus abjurat, tantum cursibus suis suggerens, quantum meretur pectus sitientis accipere. Cui advertite quid occultus sapor infundat, quando ardorem lympha conciliat, et siccitatem labiis aestuante animo irriguitas vivi fluminis gignit. Talis est vestrarum ratio litterarum: quae quantam afferunt desideriis satietatem, tanta pariunt et augmenta: quarum profunditas et bibitur et optatur: et ita puro ditant gurgite, ut occulto ab eis viscera suffundantur incendio. In quibus cognatas video flammas, et pocula, et diversitatem naturae in peregrinam coisse concordiam. Domine mi, longum terris, Deo nostro tribuente, vitae [Col. 0061C] beatissimae exemplum praesta, et per religionis sanctae philosophiam non in hac vita tantum sperandum esse, contemptu saeculi praesentis ostende.



EPISTOLA XIII. ENNODIUS [2 9Kb] APOLLINARI.

Quantum cura mea, quae affectui vestro per necessitudinem militat, in dies suggerit, nulla commeantium essent damna contemptus, nisi ad unicum illud solamen absentium quod in litteris invenit providentia superna, concurrerent. Sed quid faciam, quando tanta est venientium confusio, ut nescias qui potissimum deligendus sit, cui reddenda sanctae conscientiae vestrae possent scripta committi? Trahunt enim in occasionem compendii sui viliores, quidquid nos praestamus affectui; et grave est, ut [Col. 0061D] serviat cupiditati quod exigit vis amoris. Idcirco animum usque ad domestici perlatoris opportunitatem ab scriptione suspendi: ne diligentiae ratio sparsa per immeritos perlatores aliena importunitate ranciscat, et ad me culpa redeat quae a me non sumpsit exordium. Necessitatem ergo procurati silentii [Col. 0062A] breviter explicans, ad usum me paginalem converto, per quod magnitudinis vestrae mihi praesentiam secretis animorum itineribus exspectata per paginas verba concedunt. Vale ergo, mi domine, et illa quam debes generi, serenitate frequentibus amantem fove colloquiis: quia nullum est tam venerabile munus sollicito, quam si saepe vos agnoscam vestram nuntiare, meam quaerere sospitatem.



EPISTOLA XIV. ENNODIUS PROMOTO.

Frequentia et necessitudini et amori exhiberet colloquia pectus obnoxium, nisi desideriis remedia subduceret discretarum consideratio sine medela terrarum. Quidquid enim caritate junctum est quidquid sanguinis catena sociatur, hoc distractum vix [Col. 0062B] respirat per intervalla regionum. Quae enim possit habere subsidia, cui frequens denegatur copia et paginalis alloquii! muta inter absentes diligentia quo teste pandatur? Aut enim opportunitas commeantium exspectata subtrahitur, aut inveniuntur tales, quibus non possint reddenda caris scripta committi. Vix tamen usque ad domesticum perlatorem diu anxia vota suspendi: per quem honorem salutati exhibens, optata vobis patefaciam meae prosperitatis indicia, et litterarum mihi spondeam promulgatione responsum, quibus, si in portu est sanitas vestra, amplectendis reseretur affatibus.



EPISTOLA XV. ENNODIUS [3 1Kb] EUPREPIAE.

Rarum est ut necessitati amor fultus necessitudine [Col. 0062C] colla submittat: vix contingit ut serviat qui imperator est: semper et suo jure dominatus affectus. Quo unquam regium diligentia nomen impeditur obstaculo? cui libera caritas mancipatur obsequio? Excusationem de aliquo timore non adhibet, nisi qui animum devinctionis abjecit. Mens quae pietate militat, etsi sint dura principum jussa, non metuit. Nulla sunt tam barbara jussa populorum, quae non reddi filio debita materna patiantur: quidquid in orbe genitum est, ab humanitate non discrepat: quidquid in mundana luce gignitur, fructus uteri requirit et seminis: sola nobis cum cunctis animalibus causa et sollicitudo communis est. Cujus aestimabitur esse mens illa feritatis, quae erga curam sobolis posterior ab irrationabilibus invenitur? Germanitatem tuam [Col. 0062D] respicit praefata concinnatio. Tu unici oblita pignoris, et miserationem orbati, bet felicitatem ejus cui mater superest, abstulisti. Vere fateor sub libertate propositi, modo maxime quando ei a te et colloquia denegantur, pace Deo propitio inter regionum nostrarum dominos omni radice solidata, tigridem te [Col. 0063A] immanitate superasse. Quando inveniri potuit, aut quod plus amare possis a filio, aut propter filium quod timere? facultatum cura debuit posthaberi: quia nunquam bene haereditas quaesita est haerede contempto. Ecce dico, ni Deus per sollicitudinem meam servi sui malivolis obstitisset, omnis generis tui fuerat planta succisa. Leaenae catulos tutis silvarum aut eremi commendant penetralibus, ne partus earum praeda sit hominum. Dicas forsitan, quod haec exprobratio graviter me ferre impactam de adolescente sarcinam monstret. Novit Deus hoc solum me acerbe perpeti, quod et praesentia tua careo, et totius te per silentium immemorem affectionis esse cognosco. Beneficio tamen Dei paterna puero nostro non derogatur instantia. Imbuendus liberalibus disciplinis [Col. 0063B] limen nobilitatis ingressus est. Ipsam quoque ad te [1 1Kb] dictionem qua commendatus est, destinavi: in qua non eloquentiam, sed vota cognoscas. Vale ergo, mi domina, et si fieri potest, nostris te cum Dei ordinatione redde conspectibus.



EPISTOLA XVI. ENNODIUS [2 1Kb] LACONIO.

Diu est quod animus meus illa qua solebat relevari, exspectatione torquetur. In longum traxistis silentia, nulla necessitate compulsi. Non fui hujus imitator negligentiae, ut mea ego scripta prorogarem: sed ad dies conticui, superventuri spe illusus alloquii. Nunc tamen vicit deliberationem meam jam matura amplitudinis vestrae taciturnitas. Debet evelli silentium, quod duriter in quadam radice convaluit. [Col. 0063C] Geminis ergo prospiciunt scripta nostra compendiis: et perlatorem [3 54Kb] Benenatum hominem 4 1Kb] propter fugaces suos venientem commendo, et desideriorum bona non differo. Ergo vale, mi domine, et pro voto tuo circa me geri prospera cognoscens, paribus me attolle sermonibus: quatinus et perlator de beneficio gaudeat, et ego sublever de responso.



EPISTOLA XVII. ENNODIUS [5 1Kb] STEPHANO EPISCOPO.

Postquam meritis vestris dignitas vestra restituta est, et honor quem exigit vita, collatus, nulla beatitudinis vestrae pro peccatis meis scripta suscepi. Aliena est a proposito vel a moribus vestris circa supplices, quae in me servatur oblivio. Temeritatem [Col. 0064A] meam pontificalis non accuset auctoritas: vix est, ut diligentia quid juris possit habere respiciat. Nunquam se metitur, quem stimulat caritatis imperium. Additur quod perlatori praesentium obvias manus adhibere non potui, nisi ut Benenatum, hominem Gallias pro certis negotiis expetentem, ad coronae vestrae notitiam mei perducerem sermonis officio: quem tota humilitate commendans, rogo ut per eum vicariis relevari procurer alloquiis. Domine mi, salutationis servitutem tota devotione persolvens spero principe loco, ut precum vestrarum serenitas meae quoque mentionem non omittat facere, cum divinitati supplicat sine intermissione, personae.



EPISTOLA XVIII. ENNODIUS [6 1Kb] EULALIO EPISCOPO.
[Col. 0064B]

Ad quantum me fastigium perduxerit donum spiritalis alloquii, angustia testaretur, si sermone valeret ambiri. Ad quod enarrandum idonea non est mentis exilitas, nec sufficit oris egestas. Vos enim mei memores exstitisse quid aliud computabo, quam peccata superari? Memoria vestri omne quod actuum obscenitas potuit ministrare, jam depulit, et per sudum respicere supernum munus indulsit. Domine mi, salutationis obsequia decenter impertiens, Deum rogo, ut circa parvitatem meam illa anima in qua omne quod Deus mandat, exuberat, dignationem pollicitam sine aliqua procuret imminutione servare. Quam rem ex arbitrio mihi contingere, frequentium declarate testimonio litterarum.



EPISTOLA XIX. ENNODIUS FAUSTO.
[Col. 0064C]

Deo gratias, qui juxta desideria, ne aliquando ab scriptione temperem, negotiosa facit esse colloquia: potest enim et utilitati prodesse, quod exigit jus amoris. Proinde, domine, indicia meae valetudinis faciens, fugacem puerum vestrum, Germanum vocabulo, qui ante triennium lapsus est, me suspicor invenisse; de quo indiculum destinavi: qui si vere vester est, mature sequenda cognoscam.



EPISTOLA XX. FAUSTO ENNODIUS.

Multiplicibus veneratoris vestri [7 1Kb] affinis mei, Juliani negotium Marcellini laborat insidiis: qui ad querelam tantummodo paratus, de judicii integritate [Col. 0065A] diffidit: vitat quae optat examina. Nam postquam nescio quod praeceptum ad Gevicam exhibuisse perhibetur, praedictus supplex vester ad Mediolanensis fori audientiam mox concurrit, et per triginta aut quadraginta dies praesentiam suam publico, sicut oportebat, ingessit judicis. Contestatus est ipsum Gevicam, qui [1 1Kb] ordinatus asserebatur impulsor: ut susceptum suum ad judicia destinaret, admonuit. Domnum quoque Trasemundum, sicut ex litteris ipsius poteritis agnoscere, fecit scire. Sed nihil apud eum profuit, cui solae latebrae in causa misera possunt esse remedio. Pro quo rogo, quanquam apud vos precibus opus non est, ubicunque veritas innotescit, quia omnia hujus rei instrumenta transmisit, ut ordinatione vestra ab hujusmodi molestiis efficiatur alienus. Domine, salutationis obsequia deferens [Col. 0065B] spero, ut a praedicto inquietudinem removeri, qua soletis cura faciatis, et meam sollicitudinem de prosperitatis vestrae statu litteris sublevetis.



EPISTOLA XXI. ENNODIUS FAUSTO.

Paucis asserendus est, quem et notitia senior, et opinionis bonae lingua commendat: non indiget prolixitate sermonum, qui suis apud magnitudinem vestram dotibus adjuvatur. Sublimem virum Vitalem loquitur praefata concinnatio, quem os vestrum fecit sacri consortio gaudere collegii. Ergo extraneis munietur epistolis, qui orationis vestrae beneficio curiam non peregrinus ingreditur? et cui reserastis libertatis penetralia, illi pectoris arcana claudentur? [Col. 0065C] Ego autem gaudeo scriptione multiplici: qui etsi parum tribuam perlatori, nulla proprii desiderii damna sustineo. Domine, salutationem restituens, quam debeo, precor, ut et circa praefatum gratia se culminis vestri propius manifestet, et mihi prospiciat restitutione alloquii.



EPISTOLA XXII. ENNODIUS FAUSTO.

Illudit mihi spes, quae exigit frequentiam litterarum. Hac enim fretus, inefficacibus animum pasco colloquiis. Diu est, quod sine intermissione scripta prorogans, silentium quod expugnatum esse credidi, confirmatur. Sed quid faciam, quando vix ad consilium reducitur pio amore pectus obsessum? putat remedia et quae comperit nihil juvisse. Salutati ergo obsequium reverentia exhibens consueta, commendo [Col. 0065D] praesentium perlatorem ipsum Constantinum, cui suffragium honestas et pudor est: cui quamvis plura per affectum debeam, majora tamen coactus solvo per judicium.



EPISTOLA XXIII. ENNODIUS MARCELLIANO.

Apud amantes et honore pollentes beneficiorum affectus in promptu est: nec illa preces, cui praestandi [Col. 0066A] mos est, tarditate depretiat. Virgilius sublimis vir, tam sanguine quam honestate praecipuus, imponi sibi ab illustri viro sacrarum comite Ravennam excurrendi necessitatem plurimum deflet: cujus si hoc haberent desideria, obvias manus aetas afferret. Qui apud vos me precatore utitur, ut ab eo hujusmodi sarcina fiat aliena: relationibus frequenter, quid egerit instructam praedicti suggerit potestatem. Domine, honorem salutandi exhibens precor, ut consideratione mei in testimonium diligentiae postulatis detur effectus.



EPISTOLA XXIV. ENNODIUS MASCATORI.

Novo me genio infucata pectoris vestri ornavit diligentia: [Col. 0066B] eliciti utor styli testimonio, qui doctis supra inscitiam garrulitate displiceo. Coactus sermo pretium quod non habet ex eloquentia, ab impacta necessitate subripui. Nunquam fuit digna ultione contumelia, quam jussus exhibuit. Nemo obedientem juste condemnat: sibi debet illatas injurias de eloquio rusticante, qui provocat imperitum. Supercilium est, celsioribus non parere: majus, si quae noveris descendisse ab obsequente, despicias. Improbi desiderii putatur assertio, non amare quod exigit. Astipulatur judicio suo, qui censuram de obtemperante suspendit. Male pertinax districtio est, quae meritum in parente considerat. Pudorem ab statione non expulit, qui quod loquitur debet imperio. Itaque in nobis quod sordet eloquentia, commendatur obsequiis. Vos videritis quale sit quod [Col. 0066C] jussistis offerri: ego vos sine frontis meae dispendio meruisse aestimo quod desiderastis accipere. Taceo inter ista quae principe fuerant loco narranda; [2 1Kb] ecclesiasticam humilitatem, quod placere poterat, abjurasse; orationum pompam, qui orationem diligit, non secutum: propositi consideratione et illud me fugere quod ducit ad gloriam: quasi vitium declinare quidquid attollit: culpam putare, quod erigit aut sublimat: perdere justae laudationis meritum favoris affectu. Excusationem veritatis coloratam peniculo non praetendam: dum replico, quod illud, quidquid studiorum dederat cura liberalium, jam reliqui: quod alveo quondam copiosi fluminis vix arentis gutta fundatur eloquii. Taceo, quod linguam [Col. 0066D] quam usus mobilem fecerat, alter usus hebetavit: esse pro facundia silentium, abjectionem a nobis diligi pro cothurno. Ad illud redeo: quia mihi non licuit intra verecundum penetrale delitescere, nec debilitatem ingenii tegere taciturnitatis indumento; hoc ad defensionem integram, quod praetuli, computabo. Sed amore provocatus epistolares terminos inconsiderata loquacitate transcendi. Vale, mi domine: cui honorem exhibens salutantis, probabo quid de epistola [Col. 0067A] mea sentias, aut taciturnitate aut scriptione multiplici.



EPISTOLA XXV. ENNODIUS EUGENETI.

In statione apud vos non esse gratiam potest, qui fide claudus est, aestimare: volo tamen ad diligentiae testimonium prorogari frequentiam litterarum: ne animus de amantis prosperitate sollicitus, dum salus in valetudine est, suspicionibus ventiletur. Ecce habes, mi domine, unde serenitatem pectoris mei ex desiderii proditione cognoscas. Adesto partibus tuis, et sicut me impetrati muneris praerogativa sublimat, ita vos exhibiti gratia sermonis attollat. Ergo salutem debendam restituens, precor ut quid promoveat in me desiderium tuum, sub cujuscunque [Col. 0067B] significationis nube dilucides. Vale.



EPISTOLA XXVI. ENNODIUS AVIENO.

Adest magnitudo tua partibus suis, et asseruit splendorem sanguinis testimonio puritatis. Caritatem nesciunt pia corda deserere; religiosam diligentiam mens generosa custodit. Gemina ergo luce fulgentia scripta suscepi, dum quod pectus sanctum reperit, dextera serena signavit. Deum precor, ut piam in vobis indolem, si Romam diligit, sub perennitate conservet; et hujusmodi circa me studia sub ea qua promisistis cura multiplicet.



EPISTOLA XXVII. ENNODIUS AVIENO.

Nescio utrum magnitudini vestrae grata sint crebra [Col. 0067C] colloquia: ego tamen semper quod exspecto ab amantibus, exhibebo. Patior aliis aliud esse propositum: mihi meo vivendum est more, ut amoris plenitudo reseretur clave sermonis. Ego in affectione cariosam subrepere taciturnitatem usu fugiente non perfero. Nunc si culmini tuo par cura est, monstretur assiduitate colloquii: patescat frequentia litterarum. Sin aliis hactenus praeoccupatus studiis, in meam modo concesseris diligentia imperante sententiam; quantum de tuo jure submiseris, tantum de meis obsequiis possidebis. Ergo vale, mi domine, et munusculum suscipe, non vilitate sui, sed taxatum pretio destinantis.



EPISTOLA XXVIII. ENNODIUS EUPREPIAE.

[Col. 0067D] Quamvis caritatis vestrae paginam solemnibus tantum muniis accepissem obsecutam, nec affectui, nec necessitudini congruentem: res tamen postulavit, me vicariis per styli similitudinem peregrinante diligentia respondere colloquiis: ne subtracti sermonis officium non vestram mihi innotuisse astutiam, sed nostram revelaret infantiam. Nolo, soror Euprepia, quidquam de provinciarum malis, vel sicut dixisti, hominum immissione causeris. Quocunque abscesseris, quantum res docet, mentem male credulam non omittis: vitia nostra regionum mutatione non fugimus. Circa propinquos tibi fuit tale propositum, [Col. 0068A] ut nec benefacta ipsorum justa interpretatione pensares; nec excessus debita tantum reprehensione corriperes. Sed quid opus est doloris epistolam fieri longiorem? ingenium vestrum nulla eloquii poterit mutare affluentia. Quod restat, vale, mi domina, et prout expedit, ordinem vitae animique compone. Me tamen Lupicino noveris, non quod tibi debeo, sed quod animae meae conveniat, impensurum; quia sola est, quae majorem a Deo retributionem meretur, affectio, cum nullis hominum dotibus provocata concreditur.



EPISTOLA XXIX. ENNODIUS EUGENETI.

Quotiens sensuum pignoribus verba famulantur, quasi in quodam speculo, ita in paginis sermo sibi amicam pingit effigiem, cum qua viva voce colloquitur, [Col. 0068B] et dulci simulacro desideriis obsequente gratulatur. Nulla quidem conceptum foederati pectoris eloquitur oris affluentia: et cum sint faciliora verba beneficiis, nec existat quod crescere nequeat ambitione dicendi; ego in explicanda circa vos diligentia arentem testor infantiam. Unanimitatem tamen vestram taciturnitatis incesso, quod gemina scriptione donatus nihil de vicaria relatione cogitasti. Ecce iterum paginas mitto, sciens tribuere, quod exspecto. Vale, mi domine, et amantem tui alloquere nitore quo clarus es, fove integritate qua praevales.



EPISTOLA XXX. ENNODIUS AVIENO.

Miror favis magnitudinis tuae injucunda copulari, et serenitatem conscientiae verborum austeritate maculatam, [Col. 0068C] dum scribis imperare me potius paginas, quam diligentia exactrice promereri: putans [1 1Kb] ullum genus dominandi esse sublimius, quam illud, quod amori nos subjicit. Nulla sunt, domne Aviene, culmina a jugo caritatis immunia: quidquid in orbe libertatis est, tali non subtrahitur servituti. Ecce ego loco huminis ignotus honoribus, vestris fascibus sic jubebo, parili contentus ordine subjacere. Nunc vale, et quantum tribui tibi senseris, tantum mihi, sicut fidelis restitutor, affectionis impende.



EPISTOLA XXXI. ENNODIUS AVIENO.

Quamvis epistolarum qualitas pro ingeniis componatur, et saepe solemnitati militet, nonnunquam affectionis testetur indicia: quas aliquando dictat sinceritas: [Col. 0068D] plerumque fuci similis concinnatio; quae candorem imaginata diligentiae, urbanitate qua tegitur innotescit, dum fabricatis nudata tegminibus intra velamen aperitur. Ego tamen in paginis speculum puto esse conscientiae, per quas amicitiam discernere absentia vix praesumit. Clarum est tamen, quid in illis simplex, quid artifex sermo deferat. Scindit nubes eloquii mens dictationis interpres: cito ad intellectum pervenit falcibus suis verborum calle reserato. Ergo his valde delector officiis quibus panditur sinceritas, nec occasio se interserit secura fallendi. Gaudeo tamen mihi vel causas scribendi, vel perlatores accidere: ut sub hac frequentia meo voto satisfaciam, et pudorem vestrum onerem, nisi a vobis [Col. 0069A] suscepta reddantur. Salve, domine, et in sententiam meam affectu imperante concede. Vale.



EPISTOLA XXXII. ENNODIUS PASSIVO.

Si ad exsequendam sufficeret sermo caritatem, si totum infantia explanaret affectum; cui magis quam vobis paginarum frequentiam praestaremus? et nisi arctaret meritum pectoris, nulli dignius militaret sermonis officium. Alii affectum quem mente nesciunt, ore testantur, et pingunt illecebrosis epistolarum momenta commerciis, quando feriatis penetralibus amor totus in lingua est, nec aliud ad interiora perducitur, nisi quantum in scriptione confertur. At meus erga vos animus, eloquii pressus macie, amictiae ubertate conticuit. Metuo enim, ne gratiae terminum [Col. 0069B] ponat mendica confabulatio: ne idem modus putetur esse sermonis et foederis. Melius est plus aestimationi per silentium dimittere, quam monstrare, diligentiae damna per litteras. Ecce rarioris colloquii causas asserui, credens apud vos a sinceritate debita facundiam posthaberi. Quod superest, salvete, mi domine, et divinis usi beneficiis, procedente vita in longum, coelestia mandata complete. Invenit enim apud vos, cum a cumulo coeperit benignitas, incrementum. Vale.



EPISTOLA XXXIII. ENNODIUS FAUSTO.

Proposito obsequuntur paginae, quibus commendatio praestatur afflictis. In his enim clara est religionis integritas, quae nullo potentioribus fuco blanditae asserunt [Col. 0070A] lacrymas submissorum. Sed hinc alias: cum perlatorem videritis, votum dictantis agnoscetis. Utinam illo apud magnitudinem vestram supplicationis eventu alleganda conciliet, quo a me litteras impetravit. Mulierem religiosam, pauperem, de bono negotio praesumentem sermo praefatus insinuat: aestimate si fragilitati, si justitiae oportuit verba subduci: si convenit me vel officio deesse, vel moribus. Ecce ego reverentiam salutis impendens, quid partibus meis deberem contestatus sum: vobis quid remanserit, attendite: quia sicut personam meam pro supra dictae voluntate petitio, ita vestram affectus aspiciet. Vale.



EPISTOLA XXXIV. ENNODIUS SENARIO.

[Col. 0070B] Nihil est equidem quod non a veritate in altum ambitioso tollatur eloquio. Sed ego ad diligentiam circa vos patior meam sermonis infantiam. Nunquam par fuit lingua caritati: semper subjacuit oris officium bonae conscientiae. Ob hoc utor securitate monitoris. Non credidi, tanto tempore amplitudinem tuam mei immemorem sic futuram, ut etiam solemnibus colloquiis abstineres: ut illae quae solent affectionem imaginata fronte simulare, negarentur inter personas catenis foederis obligatas. Haec si valerem narrare, poteram sustinere. Ecce iterum scribo, et quae verbis assero, sequenda testor exemplis. Vos videritis quale sit posthac desideria honesta negligere: ego dolori patientiam usu institutus adhibeo. Vale.



LIBER QUARTUS.
[Col. 0069]


EPISTOLA PRIMA. ENNODIUS [1 2Kb] SYMMACHO PAPAE.
[Col. 0069C]

Boni imperatoris est probatam in acie militis animare virtutem; ut fortitudo laudis pabulis invitata, in secundis congressibus dediscat lucis affectum. Cujus robur ducis praeconio non nutritur? quibus se denegent etiam minus valida tironis membra conflictibus, quando rectoris testimonio videt sibi non perire quod gesserit? Sola via est qua ad praeliandum crescat intentio, quotiens bene gesta non delet oblivio. Utinam divinitas vestris mota precibus [2 1Kb] diabolicum certamen interimat! utinam devotionem meam in pace manifestet! ut cujus studium resignavit adversitas, illius concordia commendet obsequium. Ad [Col. 0070C] [3 1Kb] Marcellianum episcopum directa est a fratre vestro instructa legatio: sed quid promoverit ipse rescripsit. Quod restat, porrectis salutationis precor officiis, ut quidquid aegrum est medica oratione curetis: et inter latentium secreta morborum, qui in generalem necem servatur, ferro spiritali resecetis errorem. Vale.



EPISTOLA II. ENNODIUS ALICONI.

Venerabilis Amantius presbyter, dum ad vos paginas exigit, rem devotionis meae sui esse fecit imperii. Felix necessitas, quae votis praestat obsequium: libera praeeminentis jussio, quae servit affectui. Debet mihi coactor, quod meae praestitit voluntati: prospera est scriptio, quae testimonium tribuit bis amori: dum [Col. 0071A] et novum in jus diligentiae attrahit, et amici senioris pectus obligat. Qui dum magnitudinis tuae fidelis praeco est, prius vos per astipulationem suam fecit eligi, quam agnosci. Raro notitiam praecessit affectio: cui contigit ante placere, quam inspici? Quantum apud me pondus est perlatoris, advertite, ad cujus nutum judicia nostra flectuntur: vidimus quem didicit: quem laudat amplectimur. Saepe in solido constituta mens propria amico cedit examini. Merito ergo suspicimus, quos probatus extollit. Nunc si ubertatem gratiae ingenii macies explicaret; si ad fontem foederis aridi sermonis non lassaretur infantia; si epistolaris qualitas quae etiam copiosis eloquentia frenos imponit, progredi me ad longiora permitteret: assererem quanta nobilitas tua mihi debeat, quod ad [Col. 0071B] epistolare commercium primus accessi, et januam diligentiae reseravi clave sermonis. Bajulus tamen precor ut pro his quae tribuit redametur. Ecclesiae causas insinuo: quia quod spei meae impenditur, vobis crescit ad meritum. Domine mi, effusissimae salutationis munus impendens, quaeso ut si vobis cordi est oblationem meam de libamine caritatis accipere, religionem amicae conscientiae reseretis alloquio.



EPISTOLA III. ENNODIUS EULALIO EPISCOPO.

Trinitati gratias Deo nostro, qui fascem quo deprimor peccatorum, fortis apud se viri alacritate sustentat: qui memoriam mei in illo sancto pectoris tui templo quo gaudet Christus, subtilis fabricator interserit: ut quod propriae conservationis nube fuscavi, [Col. 0071C] splendida conscientiae serenitate detergeat. Jam novi quia non inefficaciter funduntur lamenta peccantium. Hoc mihi principe loco oratio mea, hoc lacrymae contulerunt, ut robustus pro me precator exsurgeres, ut labantibus humeris coelesti munitum auxilio dexteram subrogares. Verum est quia sola apud Deum desperatio perdit errantem. Ecce jam lolium nostrum, spinae vel tribuli, hordea, triticum, vineas pollicentur. Age, electe Dei, pro me humili quod coepisti; et partibus tuis adesto, dum precum in me assiduitate diluis, quod ego collegi ubertate culparum. Frequentibus etiam susceptum pasce colloquiis: ut insulsum pectus, nec ulla virtutum stabilitate subnixum, admonitionis sale confortes. Ad obsequia salutationis revertor, et epistolarem transgressus [Col. 0071D] terminum, unum velut garrulus, sed pro necessitatibus importunus adjungo, ut me sine cessatione tantum juves precibus, quantum confirmas alloquiis. Vale.



EPISTOLA IV. EXEMPLAR EPISTOLAE QUAM IPSE DICTAVIT. FRATRI SOROR.

Quamvis summatim gratiam aliqui debeant etiam malis in affectione pignoribus, nec illud quod posteritati tribuitur beneficium, putetur esse debitum: cum malignus interpres judicium cordis naturae subdit imperiis, et tollens saporem diligentiae, sola vivendum putet objectione pariendi: quando plus creditur filii vocabulum valere quam obsequium, et non [Col. 0072A] quaeritur quid in amoris lance promoveas, sed quale ad praejudicium aestimanti nomen opponas: cum apud prudentes frustra sobolem dicimus, nisi exhibet quod vocatur. Nam qui in prole censuram negligit, conceptum magis designat sibi placere, quam meritum. Facessat in posteris hoc solum nos cogitare quod libuit. Etenim fructus uteri, nisi honestate respondeat, plus in testimonio lasciviae videtur evenisse quam gratiae. Fas enim est germanitatis semper fidele consortium etiam partubus anteferri: datur participem originis sic haberi, ut nec consideratio sanguinis negligatur, et descendens a merito laudetur examen. Et ideo ne sinuosis in longum procedant verba praeloquiis, et quod re angustum est, crescat affatu; dono in fraternitatem tuam confero, et juri [Col. 0072B] tuo perpetua liberalitate transfundo mancipium juris mei illud, et caetera. Vale.



EPISTOLA V. ENNODIUS FAUSTO.

Sublimis vir Dalmatius, animae meae portio non defraudata, sed solida, cui ad praerogativam sanguinis morum splendor accessit, hoc negotio suo credidit convenire, si meis apud culmen vestrum juvaretur alloquiis. Quod supersedendum ejus conscius non putavi, faciens urbanitate quadam personae tribui, quod vos novi debere justitiae. In Sicilia enim praedicti praedium, bono hactenus jure possessum: a consortibus perhibetur invasum. Nunc ad juvamen civilitatis impenditur, quidquid ego promovero supplicando. Domine mi, salutationis obsequia plena humilitate [Col. 0072C] persolvens, deprecor ut circa memorati nobilis viri compendia pudorem, leges, ac reliqua quae per conscientiam vestram subsistunt, reipublicae ornamenta muniatis. Vale.



EPISTOLA VI. ENNODIUS AGAPITO.

Credidi, postquam magnitudo vestra bonis est impensa generalibus, et otium migravit in gloriam; postquam Ravennatibus excubiis occupati, dum quietem vestram negligitis, nostram omni soliditate firmatis; et privatus genius ad regni decora transivit; quando novam lucem, de domesticis abstractam sinibus, Palatinus sibi fulgor adjecit; et angustiorem fuisse regni sui pompam rerum dominus cum vos non habuit, recte metitus est; pro vicinitate regionum, [Col. 0072D] crebris me relevandum esse colloquiis. Sed inefficacibus spei meae luserunt peccata consiliis; nulla paginas ad diligentiae testimonium mens serena transmittit. Grave est, si amorem non merui: gravius, si quem exegeram forte turbavi. Scio tamen haec congruentibus veritati excusationum nubibus esse claudenda. In privatis inveniri munera litterarum: non recte ab occupatis ista disquiri. Sed novi firmam in affectione conscientiam inter quaevis pondera et adversa districtam debita sua gratiae non negare. Nunc nolo esse prodigus in querelis. Salutationis reverentiam solvens, deprecor, ut suggestionem quam apud vos deposuerit praesentium portitor, ad votivum perducatis effectum.



EPISTOLA VII. ENNODIUS [1 131Kb] JULIANO V. I. C. P.
[Col. 0073A]

Suscepi litteras gemino splendore radiantes: quibus purpura dictatoris vestrae juncta dignationi crevit in pretium: gratias omnipotenti Deo restituens, qui votorum maciem beneficii ubertate transgreditur: ut quando in desideriis, meritorum conscii, sectamur angustiam, divitis indulgentiae copias non refrenet. Credidi satis esse, si me feceritis amplissima scriptione sublimem. Sed vos non hoc tantum contenti praestare, quod habet mendica postulatio, linguae idoneas et laude locupletes paginas destinatis: magni more fluminis, qui quotiens ab alveis, ut ariditatem finitimam temperet, ad obliqua invitatur, optanti tenuem rivulum totus illabitur, et marcida profundo [Col. 0073B] squalore terga per ebrietatem undae salutaris infundit. Fortium tamen servans consuetudinem personarum, magnitudo tua circa exiguitatem meam bene coepta non deserat: ut in testimonio diligentiae cura paginalis habeatur, et puri amoris astipulationem deferant blandimenta colloquii. Occasum nesciat caritas, quam ante culmina promisistis: tantum circa me crescat gratia, quantum vobis invicta sunt fastigia dignitatum: ne amicitiam quam fovit mediocritas, videatur abjurasse potentia. Nam qui fastum in sublimitate castigat, docet se meruisse quod adeptus est. Resignate per probitatem conscientiae, felicitatem submitti posse amoris imperiis. Illa libera procerum colla, dum formam tribuitis, subjugate diligentiae. Fas sit de vobis assuesci, ut amplissimus in societate retineat, [Col. 0073C] quem minor acquiret. Ludit de illis casus, quibus oblivionem suorum indicet, quos ad celsa perducit. Apud scientem rerum relegere bona, non est admonitionis necessitas, sed laudis occasio. Novi fabricatam ad bona studia ingenii vestri tranquillitatem: quam ideo speciatim commemoro, ut ostendam, ubi affectio solida est honoribus nil licere. Sed epistolarem transcendi terminum, dum commendationi meae multus inhaereo: redeo ad officia paginalis alloquii, et valere me nuntians, prosperitatis vestrae actutum secunda disquiro.



EPISTOLA VIII. ENNODIUS SYMMACHO PAPAE.

Usque ad temeritatem me apostolica dignatione promovistis: fiducia concessa exstitit mater audaciae. [Col. 0073D] Sed qui me humilitatis putat ignarum, obedientem probabit, si jussa consideret. Praesumptio est, si dominorum beneficia famuli non sequantur: obsequium aestimandum puto, quod pariturus impendo. Ecce causam scriptionis asserui, quia veritus sum ne post imperatam styli curam tacens praecepta respuerem. Huc accessit quod in causa venerabilis memoriae Marii, dum apud Urbem essem, spem meis precibus [Col. 0074A] vos dedistis. Cujus negotium cum sancta Ecclesia vestra legitima pactione decisum est; sed haeredes ejus per annos plurimos, debitos sibi fructus deflent fuisse subtractos. Pro quibus vestri conscius precator accedo: quia cui mos est pia jugiter facere, justa non despiciet; et qui largitur proprium, aliena non subtrahet. Errat qui Deo proximam conscientiam commodis credit invitari: detrimentum est sanctae voluntati non exhibere beneficium. Sola putatis lucra, quae vobis de liberalitate nascuntur; qui divitias dum tribuitis, accipitis. Avara est dispensatio sanctorum, quae nil reservando, universa proprium reducit ad meritum: nulla sunt potiora, quam quae vobis eveniunt de largitate compendia. Ergo securus comprehensi superius, haeredibus laboris promisi vestra [Col. 0074B] contemplatione jacturam: vos pollicitationem meam benigna dispositione complete: et illos effectu, me relevate colloquio.



EPISTOLA IX. ENNODIUS FAUSTO.

Solet epistolaris concinnatio, quando favore rapitur, judicia non amare, et copiosius facere beneficium dum attollit immeritos. Ille enim debet amplius asserenti, qui quod moribus non exigit, gratia scriptoris suffragante consequitur: quia nullis adjutus conscientiae dotibus, jure ad allegantem reportat, si quid adipiscitur. Aliud est in eo qui commendatur, tanquam nobile germen, ita peregrinantia bona verbis inserere; aliud innata vulgare: quemadmodum si rusticum pecus Tyria confirmes purpura sponte vestiri; [Col. 0074C] et virus generosum, quod vellus abeno inebriante non sorbuit, dicas rura diffundere. Tingunt alii linguae murice, quae nullus ad regalem usum fucus exhibuit, et discreti maris ignota cochleis lana solam lucem bibit eloquii: redditur dignum principalibus indumentis, quidquid in vili munere relatorum verba colora verint. Sed ab hujusmodi me urbanitate vires pariter et vota subducunt. Nulla clarioris fuci flamina per me splendore rutilabunt: nemo dictum de aliquo inveniet, quod in ejus actibus non agnoscat. Hinc pudori meo vel proposito manum porrigo, quod illi praevium impendo oris officium, qui ad notitiam vestram rebus bene gestis occurrit. Venantium V. C. loquor idcirco a me paginale impetrasse obsequium, ut in se oculos vestrae magnitudinis invitaret; ne eum [Col. 0074D] inter curarum moles contingeret ignorari. Sunt illi suffragia sua, per quae inter susceptos vestros mereatur ascribi. Exhibuit vobis modestiam, religionem, innocentiam, quibus penetralia serenae mentis comitibus introiret. Exuberant, mihi credite, apud eum insignia quae fovetis: non laudatorem me continuo in eo probabitis fuisse, sed testem. Vos, mi domine, perlatori dignationem principe loco tribuite, ne vir [Col. 0075A] bonus novitate turbetur: liquido aderit partibus suis, et vitae opibus pensabit damna verborum.



EPISTOLA X. ENNODIUS [1 2Kb] TRASIMUNDO V. I.

Non temeritas me ad paginale duxit officium, quando ad omnem communionem subditum suum regiae stirpis germen invitat. Est enim haec claritas dominorum inserta natalibus, ut culmina sua dignatione subliment. Vultis quasi aequales tractare famulos, ut ab ipsa vobis per amorem conditione plus debeant. Unde, piissime domine, obsequium exhibens cum generalitate solvendum, significo me ad aliqua suggerenda perlatorem praesentium destinasse: vos effectu donate supplicem, quia spe fultus precator accessi.



EPISTOLA XI. ENNODIUS LUMINOSO.
[Col. 0075B]

Qui amicam conscientiam manifestis pandit indiciis, tollit otium, quibus gratiae praestiterit dignitatem. Vix enim feriata sint ora ejus, qui consuevit audiri: quia magnum dispendium pudoris est, verborum retinere beneficium, ut dum linguae parcimus, honestatis prodiga frons laboret. Vos me garrulum fecistis, qui preces meas consuestis admittere. Sed ne praestanda circumloquar, et epistolae prolixitate impetranda suspendam, ad rem redeo. Sublimis vir Laurentius reditus sibi debitos, quos Romana Ecclesia facta cum auctore ejus est pactione pollicita, a domno papa asserit sub nescio qua oppositione denegari. In quo negotio favorem per me vestrae defensionis [Col. 0075C] implorat: ut rem quam debetis legibus, videamini exhibere diligentiae, et illud crescat affectui, quod denegari non licet aequitati. Vos hanc rem juxta desideria mea tribuite: ut quantum nominato viro commoditatis accesserit, tantum me muneris accepisse confitear. Salutem ergo dicens, spero, ut circa munia litterarum, nec sincerus amor vacationem accipiat, nec facundia totius orbis celebrata testimonio conticescat.



EPISTOLA XII. ENNODIUS JOANNI.

Natura partum est, ut cura migret in gaudium, et mutetur querela praeconiis, quotiens cupita tribuuntur. Incertus animi fui quid sibi vellet sublimitatis tuae tam longa cessatio: sed cum potiri datur [Col. 0075D] optato, ipse pro partibus tuis honestum excusationis [Col. 0076A] genus inquiro. Vide quid faciant serena diligentiae: quasi totum mihi ex sententia fluxerit, ita simplici munere placatus, errata concessi. Habes unde pii amoris formam possis assumere, et circa amicitiam constantiae exempla mutuari. Me si sequeris, nec plura te a conjunctione peccata retrahunt, et unum benefactum sodalis tui culpas absolvet. Me silentii, frater, me oblivionis incessis? Ubi erat iste animus, quando nec promulgata colloquia meruere responsum; nec ad styli imperandam sollicitudinem praevius existebas? ubi fuit inabstinentia tabellarum non circa omnes in Liguria custodita? Multis a desiderio tuo peregrinantibus, in solatio doloris paginas exhibendo, et mihi taciturnitatem continuasti, et illis praebuisti contra vota colloquium: quia est ista humanarum [Col. 0076B] rerum ratio, ut pro magna cognatione par studium semper exstat. Cujus ordinis immemor, voluisti sociare quaedam imperita cum litteris; putans coire posse in affectum toto calle distantia. Quid promovit suada oratio tua, elucubratis concinnata sermonibus, quando bonarum artium nescios appellabat amante posthabito? Sed hinc alias; nolo excessuum multitudinem relegere, qui brevi satisfactione delinitus sum. Nam parcitate in eloquendis illis usus fueram, nisi nosse vos crederem, de offensis illud remanere quod tegitur, et quod in vocem erumpit amoveri. Domine mi, precor, ut posthac ad ea quae male haberi didicisti, non tanquam emendationis contemptor aspires, sed crebro mihi dulces paginas dirige, ut crescat dos facundo, dum servat sacramento [Col. 0076C] concordiae.



EPISTOLA XIII. ENNODIUS CONSTANTIO V. I.

Servat magnitudo tua circa amicos et saeculares proprios illud quod sibi jungit ad gloriam. Dum enim nos memoria dignos ducitis, vos probatis. Nam diu in consolationem scripta suscipiens, absentiae vestrae damna suspiro. O artificem scientiam bonis coelestibus institutam! ne liceat aliquid prolixae sequestrationi de affectu decerpere, praesentantes sacram imaginem litteras promulgatis. Novit Deus discussor sensuum, me culminis vestri recordatione macerari, et nullum invenire de optimi viri peregrinatione subsidium. Reddo tamen epistolari cura salutationis obsequium, [Col. 0076D] et dignationi vestrae gratiam referens, fratrem quoque meum Joannem per vos mihi restitutum [Col. 0077A] esse confiteor. Cujus hactenus in oblivionem mei silentium quid gereret non tacebat: is nunc vestro mihi reformatus affectu ad abjuratam styli curam revertit. Rogo tamen vos ut maturetis reditum; aut si felix mora detinet, dilectionem manifestetis alloquio.



EPISTOLA XIV. ENNODIUS FAUSTO.

Quae saepe mediocriter gratis impensa sunt, quotiens exhibentur verba conjunctis, quidquid favori obsecutum est, sereno mancipetur affectui. Non depictis amorem mentitur alloquiis, qui perlatori caro reddenda dominis scripta committit. In sublimis et magnifici viri Panfronii mei commendatione, ore feriato mens dictat epistolam. Nescio enim in quale culmen merita apud me viri, quem sum praefatus, [Col. 0077B] extollam: in quo linguae macies debitum pectoris nequit exprimere. Sed abdicandum esset mihi, etiam si suppeteret, facundiae lenocinium: quia pauper sermo uberem diligentiam rectius confitetur: et si elevamus per effusas paginas illos, quos arcana nesciunt, jure tribuenda amantibus in artum tabella concluditur. Causam ergo modici sermonis elocutus, foederatum fratrem quanquam paucis verbis insinuo: tamen multis obsequiis: ut jutus magnitudine vestra, in negotio suo circumstrepentium aliquando videatur superasse commenta. Quod restat, famulantem salutationem exhibens, me valere significo; si tamen prospera vestra certis indiciis mihi dispensatio superna concedat.



EPISTOLA XV. ENNODIUS FAUSTO.
[Col. 0077C]

Proclivior ad impetrandum via est, quotiens a religioso aliquid exigit abjectio deprecantis: coactus enim praestat affectum, qui miseriis supplicis invitatur: non potest afferre obvias manus, cui imperat propositum afflictos audire. Perlator praesentium avito se cespite deflet abjectum, qui spei suae residuum in vestro ponit examine: ne adversarii ejus potentia de lucro et securitate gratuletur. Vos legum sacramenta, vos defensio respicit submissorum. Ego partes meas commendatione munivi. Venerabile ergo nomen augete beneficiis: quia dum justa tribuitis, nec illa quae ad misericordiam pertinent posthabetis. Domine mi, reverentiam salutati accipiens, [Col. 0077D] ita precibus meis effectum tribue, ut proprium desiderium, dum honestas asseritur, possit impleri.



EPISTOLA XVI. ENNODIUS AGAPITO.
[Col. 0078A]

Jure responsum multiplicibus posceretur alloquiis, si non ingratas exstitisse paginas meas magnitudinis tuae silentium testaretur. Clamat enim taciturnitas vestra, garrulum displicere; et novum vindictae genus, ut opinor, inquirit, quando se non videt promovisse quod siluit. Agitis epistolari abstinentia, ne ab imperitis ad vos scripta mittantur. Ademptus tamen est effectus: providentiae vestrae profutura tractate: crebrior factus sum, in scriptione contemptus. Sed brevem sermonem decet cohibere eum, qui magna doluerit. Cultorem vestrum fratrem meum Paufronium, epistolaris apud culmen vestrum cura comitatur: cui quidquid gratiae concessum fuerit, me quoque impensorum vinculis obligabit: cui etiam aliqua de [Col. 0078B] vicariae dignitate suggerenda commisi. Vos petitionem meam ad effectum perducite; quia adsum partibus meis quotiens apud emendatissimos hominum cogor subire testimonium, dum certis exhibeo.



EPISTOLA XVII. ENNODIUS [1 2Kb] DECORATO.

Recte creditur enuntiatrix lingua esse penetralium, quae latentis secreta animae ad lucem vocat eloquio: nesciretur amor pectorum, nisi illum proditor indicaret. Jure veterum sapientia epistolis usa, quasi clavibus, repositum per eas vulgavit affectum. Tracta est in testimonium scriptionis mens testata diligentiam: mutari caritatem non licuit, quam desiderans pagina interveniente promisisset. Huic me ego consuetudini vel legi potius mancipavi, asserens litterarum [Col. 0078C] fide, quod de magnitudine tua sensibus inolevit. Vos si mecum pari cura in devinctionem convenientes, si fida interpres amicitia se aestimans votum videt alterius, responsum deferens tabella significet. Ego munera salutationis impartiens, deliberationem meam non tanquam verborum avarus occului.



EPISTOLA XVIII. ENNODIUS FAUSTO.

In asserendis quibus suum non denegat honestas plena suffragium, multiplicibus non utor alloquiis: ne prolixus sermo tanquam a negaturo videatur impetrasse beneficium: soletis enim quae poscenda sunt, precibus anteferre. Ad sublimem et magnificum virum Opilionem, parentes ejus in Africa consistentes direxerunt certam diligentia inspirante personam: [Col. 0078D] qua ad patrium solum remeante, hoc mihi muneris praefatus injunxit, ut ad magnificum virum [2 1Kb] Agnellum [Col. 0079A] pro commendatione suorum a vobis scripta mereatur. Quam rem emendatissimi hominum non negabitis, non contenti benignitatem vestram solos in Italia positos agnovisse. Nunc obsequia mea litteris reddens, causam scriptionis verborum compendiis indicavi. Vos dicenti pauca praestate praecipua.



EPISTOLA XIX. ENNODIUS APOLLINARI.

Producendo circa amantem vestri silentia ad absentiam corporalem animum transmisistis: retinendo paginas, in immensum crevit, quae hactenus divisio nil valebat. Res eo rediit per abstinentiam tabellarum, ut veteris aevi providentia conferat nil amori. Rancessit caritas, quam verborum avarus despicit [Col. 0079B] ventilare: sine cultura est diligentia in usum non reducta per paginas: styli frequentia vivaci pabulo insitam pectoribus nutrit amicitiam. Facilius, frater, fuerat desideriis meis te nullo tempore cupita tribuisse, quam saepe indulta subtrahere: quia corda nesciunt, quae cibis dulcibus pastor artifex irritasti. Aliquanto enim tempore continuando scriptionem, immemorem me sequestrationis effeceras, dum effigiem venerabilem placido inserebas alloquio: at nunc commeantium vacuas manus nudus inquisitor inspicio. Ego tamen nolo errore meo alienas culpas asserere, ut quod factum doleo, admisisse convincar. Accipe ergo, emendatissime hominum, desideriorum solatia, per coelestem gratiam absentibus attributa, et perlatores, si mei estis memores, sublevate; ut [Col. 0079C] nesciant peregrinationis incommoda, dum nominatis patriam commendatio amica contulerit. Quibus remeantibus, nuntio me vestrae valetudinis sublevate.



EPISTOLA XX. ENNODIUS JULIANO V. I.

Exercetur diligentiae bonum scriptione multiplici: linguae enim indicio animorum secreta panduntur. Assiduis curam impendit eloquiis, qui otium amore commutat. Haec sunt officia, per quae tacitus innotescit affectus. Familiaris perlator, nisi reddendas culmini vestro paginas accepisset, me oblitum reverentiae vestrae testaretur. Nescio enim caritatis esse negligens, nec partam labore gratiam quieti serviens effugare. Multa debeo verba foederi: sed ad brevitatem [Col. 0079D] cogit epistola. Vale, mi domine, honorem salutati accipiens, et circa me adultam serva dignationem. Sic bono in medium ascitus reipublicae, de felicitatis tuae diuturnitate gratuleris.



EPISTOLA XXI. ENNODIUS CONSTANTIO EPISCOPO.

Vigilius subdiaconus vester experiri voluit quanta mihi a vobis caritas redderetur; et ad occasionem profectus sui conjuctionem nostram conatus adducere, statum inter nos amicitiae, dum augetur honoribus, vult metiri: quatenus ad ipsum fructus redeat, quem ex diligentiae messe condidimus. Hunc si mereor, ad diaconii sacramenta perducite: ut dignitas praefati ad spem mihi proficiat majora poscendi. Sed [Col. 0080A] ne petitionem negatus frustretur effectus, sic concessum meritis vestris locum per longa temporum intervalla teneatis.



EPISTOLA XXII. ENNODIUS SYMMACHO PAPAE.

Quamvis sublimi viro Laurentio assistat pro pignorum commendatione probitas sua, et patris prudentia causas sobolis exsequatur: attamen sollicitudine genitali ad ampliora procedit, et vix credit pro filiis sufficere quod meretur. Adjutricem in astipulatione germinis paginam quaerit: et trepidante diligentia patrum ardorem nititur cum universitate partiri. Cogitate si viro optimo negari effectus potuit, et pia et justa poscenti. Tribuat divinitas effectum precibus ejus, et hunc beatitudinis vestrae nominatis conciliare [Col. 0080B] dignetur affectum, ut erigat parvulos implorata coronae vestrae miseratio: quatenus anxii circa ipsos genitoris vota superentur. Domine mi, spero ut promissa dudum benignitas in ea parte testimonium ferat, si comprehensis superius geminatam impendi gratiam, qui per me precatur, intelligat.



EPISTOLA XXIII. ENNODIUS DOMINATORI.

Oportuerat quidem desideria vestra, quae fratris Agnelli patefecit allegatio, ut tabella reseraret, et ad elicienda colloquia formam sermo praevius exhiberet: quia potuit tibi restitui quod debebis: nec ullo me colore defenderem, te loquente, a paginis abstinendo. In tuo jure fuit, linguae nostrae ferias exercitio commutare, et rubiginem rusticantis eloquii fabrilibus [Col. 0080C] studiis amovere: sicut damnum caritatis est primum cupienti non dedicare sermonem: ita promulgatae scriptioni silentium reddere, nec amicitiae suadet memoria nec pudoris. Nunc tamen accessit ad genium meum, quod paginas imperasti; et si subtrahitur testimonio, quod nunquam in amore vires interrogo. Facessat ab ingeniis liberalibus, ut credas fascem esse intolerabilem, quem amicus imponit. Tu tantum exacta complectere, et censuram castigans rancida judicantium depone fastidia. Absit a te eum non fovere qui paruit. In spem altioris meriti trahitur, etiamsi veniat a moneta triviali, qui tibi impositum oris mancipavit obsequium. Ergo vale, mi domine, quia nolo fieri prolixa, quae non sunt ad perpendiculum fabricata colloquia. Tu messem gratiae [Col. 0080D] juxta fiduciam meam, tanquam uber solum restitue: quia in tuo posthac erit arbitrio, si crebro epistolas meas accipere volueris, his me muniis invitare.



EPISTOLA XXIV. ENNODIUS FAUSTO.

Aeger animus sicut silentia non patitur, ita processum narrationis abjurat: contestationi moeroris nec taciturnitas, nec colloquia prolixa conveniunt: arctatur pagina, cui vix inter gemitus verba tribuuntur. Sed quid assero linguae ferias plus loquendo, et coactam necessariis epistolam terminis garrulitate polliceor? Deum quaeso, ut anxietati meae de manifesto prosperitatis vestrae succurrat indicio. Ille admittat lacrymas meas, cui clausa ora fabulantur: cui ad plenam legationem sufficit ex compunctione defluens [Col. 0081A] imber oculorum. Ego labefactatam non solum quietem meam, sed et salutem, inimicorum valetudine et rumorum procellis agnosco. Potens est divinitas immensae tempestatis incerta bono serenitatis amovere. Vos, si de Deo mereor, salvete: et amanti in vobis conscientiam, non Ravennates excubias, tabellarum promulgatione consulite.



EPISTOLA XXV. ENNODIUS [1 1Kb] BASSO.

Si vetus diligentia quae a parentibus meis erga amplitudinem tuam fructus uberes de gratiae messe condebat, circa personam meam pro fidei memoria servaretur, monstraret frequentia litterarum, et insepultam caritatem testis pectoris sermo recluderet. At nunc oblitum mei te sentio; nec aliquam melioris saeculi [Col. 0081B] retinere concordiam; quando nulla quae sollicitudinem tuam resignet, scripta diriguntur. Sed ego desiderii impatientiam ad verba converti: qui scio tunc novellam amicitiam habere dulcedinem, si annosa servetur; et illud esse in affectione purius, quod nostri examinavere majores: sciens quia [2 2Kb] si Camillum mente retines, Ennodium non omittes. Qua de re salutationis munera epistolari cura persolvens, precor ut bajulum praesentium, clericum meum, quem ad Gallias et suae utilitatis et meae jussionis causa perduxit, susceptum habere digneris. Quo remeante prospera vestra scriptione signate: ut si quid in amore damni fecit oblivio, epistolaris sollicitudo restituat.



EPISTOLA XXVI. ENNODIUS [3 62Kb] EUGENETI V. I.

[Col. 0081C] Faustum coelo omen adveniens auspicia vestra corroboret, et tirocinia canae dignitatis suis muniant divina consiliis. Per vos supernus favor regat dominum libertatis: ut ex pectoris vestri fonte ad aures [Col. 0082A] principis defluat, quod in vobis aeternus imber infuderit. Ecce quae debui vota rudimentis, licet coactis in artum sermonibus, enarravi. Vos mementote promissi amoris et foederis, ut sine mutationis dispendio debitum mihi quaestura dissolvat. Tenete circa me 4 1Kb] animum decessoris: dignitatis vestrae pollicitatio non frangatur variata personis. Domini mei, salvete pro desiderio supplicis, et in magna beneficiorum promulgatione suscipite parca colloquia. Talis enim est usus felicium et natura meliorum, ut linguae copias rebus et praestitis antecellant.



EPISTOLA XXVII. ENNODIUS SENARIO.

Festinatio perlatoris in artum coegit epistolam, dolentem magna fecit pauca dictare. Apud eum tamen ista non gravant, qui inter sermonum angustias [Col. 0082B] interpres est sensuum. Super tarditate enim domni Fausti et opinionum varietate discrucior. Vos post Deum anxietati meae celeri rescriptione succurrite: quia deterius est incerta macerari spe, quam manifestam desperationem indicio amantis agnoscere. Valete, mi domini, et advertentes quid cupiam, votiva vel necessaria promulgate colloquia.



EPISTOLA XXVIII. ENNODIUS AGAPITO.

Si mihi ex sententia dies fluerent, non negotiosis operam paginis potius quam obsequentibus exhiberem; nec munus caritatis ad officia peregrina transducerem. Sed coactus rem diligentiae necessariis commutavi. Sublimis enim et magnificus vir pro dolosis inimicorum laborat insidiis: qui per me aequitatis [Col. 0082C] vestrae implorat patrocinium; ne prava concinnatio opinionem ejus permittatur incessere, et fabricati rumoris ferat forte compendium. Domine mi, salutationem largissimam dicens deprecor, ut ille qui [Col. 0083A] in vobis notus est vigor assurgat, et quod a patribus vestris poscitur mei sermonis obsequio, ad impetrationem congruam perducatur.



EPISTOLA XXIX. [1 1Kb] ENNODIUS PAPAE.

Coelestis utilitatem sequacium cura disponit. [2 1Kb] Inauspicata bene de Deo merentibus dona tribuuntur. Ingerit superna dispensatio etiam quod supplicare humanitas non praesumit. Agnoverunt adversarii sedis vestrae, quo propugnante vincantur: quod proxime de Aquileiensi redemptor noster persona reseravit. Et ideo inter excellentia munerum divinorum peto, ut mei corona vestra meminisse non abnuat. Invitat enim ad famulandum plurimos, qui quamvis longe positum diligit obsequentem. Vale.



EPISTOLA XXX. ENNODIUS EUGENETI V. I.
[Col. 0083B]

Postquam prima spei meae effectum dedere colloquia, ad usum sermonis ora diu feriata laxavi. Animatur enim successibus, etiam cui per conscientiam non suppetit Latiaris eruditio. Cessantibus studiis saepe facundum gaudia reddiderunt: moeroris nubila hilaritas depellit, mox rutilantia per sudum verba discurrunt. Itaque aut perfectos nos laetitia monstrat, aut infantes facit adversitas. Haec, mi domine, vobis etiam astipulantibus confirmantur. Ergo tempus prosperitatis amplexus, reddo debendae salutationis affectum; sperans ut circa me nobilis promissio quae a plenitudine gratiae sumpsit exordium, quasi incrementis egena geminetur. Vale.



EPISTOLA XXXI. ENNODIUS AVITO.
[Col. 0083C]

Licet multam nobis per litteras magnitudinis tuae occasionem gaudii elementa pepererunt, cum ad hilaritatis obsequium index funeris sermo militasset, non tamen par lacrymis jncunditas contigit, nec moeroris turbidum ex toto colloquii serena depulerunt. Retinet afflictionem mens de tanti [3 1Kb] decessione pontificis, etiam post desiderata colloquia; ab hoc, quia natura rerum est, ut quaelibet laetitia vel modici angoris collatione superetur. Sed quid nova commemoratione facimus, quae animum clandestina hactenus jactatione domuerunt? Votis vestris cum Dei adjutorio comitem me promitto: dummodo salva domni papae nostri incolumitate, talem vos elegisse cognoscam, [Col. 0083D] quem eum cui animae cura est, laudare non [Col. 0084A] pudeat. Nefas est enim credentem ad obliqua provocare, et quem affectu obligastis, per incerta deducere. Vale.



EPISTOLA XXXII. ENNODIUS EUGENETI.

Non aestimo rem obsequii frequentia posse rancessere: nec culturam diligentiae vitio garrulitatis ascribi. Suppetat forte de abstinentia tabellarum excusatio illis, qui publicae utilitatis muniis occupantur: veniam non meretur, si a scriptionis assiduitate temperet absolutus. Liquido confitetur amoris negligentiam, qui cum possit, epistolas in quibus est affectionis pabulum, non ministrat: error otiosi est, si bene comperta mens per linguae ferias desideratis attenuetur impasta colloquiis. Sed sicut nos religionem gratiae [Col. 0084B] fovere convenit, curis saecularibus nil debentes: ita nisi magnitudo vestra partibus suis adfuerit promulgatione responsi, damnatis probe facta reticendo: quia si tollantur virtutibus praemia, quem laborasse non pudeat? Ecce quantum, aestimo, brevi elocutus utrorumque propositum; animo meo male esse confiteor, quod remeante Montanario, cum dedissem paginas, non recepi: quod debitum posco lege restitui, pudore geminari. Nunc vale, mi domine, et vestram quaerens, propriam nuntians sospitatem, Deum precor, ut si mei memor est, prospera vestra multiplicet.



EPISTOLA XXXIII. ENNODIUS SENARIO.

Si amor pudori acquiesceret, si caritatis impatientia [Col. 0084C] verecundiae lege teneretur, a paginalibus officiis temperarem, et silentii formam vestri imitator assumerem: non improvidus aestimator conjiciens, illa quibus remuneratio a vobis subtrahitur, non amari: nec suaderi facilius tabellarum abstinentiam, quam tacendo: [4 243Kb] viros comitatensis exercitii per linguae ferias clamare, quid respuant. Sed non ita est magnitudo tua lineis quadrata fabrilibus, ut quolibet tecta velamine amantis oculos possit effugere: quia sine obstaculo vestium penetralia respicit mens amici. Nemo aestimet, quod latentis interna consilii apud caros aulicis excocta fornacibus celet urbanitas. Sed credo, querelis meis illud ordinis vestri aptum excusationibus genus opponas: Non recte ab occupatis otiosorum munia postulari; vix ad haec officia posse [Col. 0084D] descendere obsequiis principalibus adhaerentes. Audivi [Col. 0085A] quidem saepe talia: sed confiteor, non recepi: quia frequentes necessitates desideria transcendunt, et sine intermissione timor cedit affectui. Voluntas in culpa est, quae concinnata excusatione defenditur. Ecce, mi domine, quam magna doleam, cum officio salutationis asserui; perlatorem utrique carum, pro fide sua et nobilitate commendans, ut beneficio culminis vestri inimicorum insolentia technis suis oppressa subjaceat. Vale.



EPISTOLA XXXIV. ENNODIUS [1 1Kb] HORMISDAE.

Postquam votiva mihi necessitas vestra beneficio proximitatis desiderii coepit spondere effectum, animo ad longiora transiistis; et cum Liguriam pene manu contingitis, linguam feriis deputastis. Minus [Col. 0085B] licuit absentiae dum sanctitatem vestram prolixa viarum intervalla tenuerunt: pensabat confabulatio dispendia visionis, et in remediis provisa diligentiae litterarum commercia praestabantur: per quae officia inter habitatione discretos nil peribat affectui. Sed, credo, eligitis amicis difficiliora tribuere: non putantes beneficium, si pascar in tanta vicinitate colloquiis. At ergo casum meum versa aestimatione suspiro, ne beatitudo tua retulerit ad judicium, quod exhibuit blandimentis; dum quod praecessit, ascribit tempori, non amori. Facessat a nostro in amicitiis [Col. 0086A] frons picta proposito: nos ad hanc fabricam nulla praecedentium studiorum lima composuit: nudam scimus ad conjunctionem afferre concordiam: urbanitatem inter caros ut venena respuimus. Ergo, mi domine, salutationem accipiens, amantem tui in hac potius parte sectare, et ut culturam fidei per frequentiam sermonis impendas, et ex secreto pectoris infucata exspectanti verba concedas. Vale.



EPISTOLA XXXV. ENNODIUS [2 1Kb] APRONIANO.

In usu est viris morum claritate fulgentibus religionem amicitiae per culturam nutrire colloquii: ut dum gratiae germina fotu confabulationis animantur, ad messem conjunctio foederata perveniat. Per haec enim munia voluit senior providentia absentiae nil licere. [Col. 0086B] Merito de vobis emendatissimus hominum domnus Faustus praedicat singulare testimonium. Sine nube datur agnosci, nihil de eo dubitandum, quem probatus attollit. Sed nunc ad epistolae angustias me reducens, secretis debitam laudem claudo penetralibus, ne quod apud externos faciendum est, apud vos importunitate rancescat. Vale, mi domine, salutationem obsequentissimam accipiens: Deum precor, ut prospera vestra in longum producens, mihi quoque secundis amicorum successibus spondeat auctionem. Vale.



LIBER QUINTUS.
[Col. 0085]


EPISTOLA PRIMA. ENNODIUS [1 67Kb] LIBERIO PATRICIO.

Dum pro venerandae religione conscientiae verba dirigitis in Aquileiensis electione pontificis, et divinis initiata lingua cultibus militat consecrando, in ignoti nos diligentia sermonum vincula tenuerunt: quia nihil superat judiciis, quotiens aliquid probatus extulerit. Quid enim sententiae sequacium derelinquat, quando justitiae obsequitur, cujus in examen definitio non vocatur? Agitis bono conscientiae quod vestro vix negaretur imperio. Exhibuit [2 1Kb] inter arbitros Marcellini venerabilis collegam maximus hominum, humilitate sublimior: et ne potestati favor per obliquos ascriberetur interpretes, quod de proprio decerpsit [Col. 0085D] genio, laudati junxit ad pretium. Egistis [Col. 0086C] mediocrem, ne praecelsi esset suspecta praedicatio. Clarissimorum testimonia ut vires accipiant, culmina castigantur. Felix sacerdotium, cui facem praetulit plena mens luminis. Beata conversatio, quae idcirco in discussionem deducta est, ut tanto viro astipulante superaret: quae non didicisset saporem victoriae, nisi subjacuisset incertis. Semper innocentibus gloriam adversa pepererunt: providet defensores fortissimos mediocris impugnatio. Sed quid epistolae terminos loquacitate produxi, coactas lege paginas in humana concinnatione transgressus? Jungo et ego, amplissimi, partibus vestris pro modulo exiguitatis propriae, coelo vobis obsequente, consensum: et quod mirabile inter homines habetur, consideratione vestri attrahor [Col. 0086D] ad amorem. Inspirata mihi per alterum placet affectio; [Col. 0087A] dum manet caritas imis inserta visceribus peregrinante persona. Comitem se tamen coelestis gratia desideriis jungat: et dum cupitis datur effectus, aut inveniat bonum pontificatus, aut faciat. ( [1 1Kb] Valete, mi domine, et amantem vestri crebris relevate colloquiis: ut si non exigat negotiosas frequentia paginas, praestentur affectui.)



EPISTOLA II. ENNODIUS [2 1Kb] MARCIANO.

Dum inter spem et metum animus meus de te anxio jactaretur incerto, solida profectus tui indicia colloquii melle reserasti: quia domesticam origini tuae facundiam fidelis doctrinae haeres insequeris. Non degenerat, ut video, vena linguarum; et peritiae successio illo quo patrimonia jure discurrit. Putabam [Col. 0087B] scientiae dotes rem tantum ingeniorum esse, non familiae, nec duci per stemmata quod labor continuus et indefessus sudor adipiscitur. Sed, quantum apparet, ordines suos servat eloquentia, et oris pompa quae exundavit in veteribus, migrat ad posteros: concordat scientiae cursus et fluminum: per consuetos alveos et dicendi unda praelabitur. Venit ad te cum censu patris eruditio; et bono sobolis Asterium sepulcra restituunt. Invidi, fateor, hactenus annis senioribus. Et aetatem cui ille concessus fuerat suspiravi. Beneficiorum coelestium negligens aestimator, quando potui desperare de togae fructibus, radicis manente substantia? Sed superna dispensatio, ut det genium beneficiis, improvisum facit esse quod tribuit: et dum vota transgreditur, potentiam suam liberalitate [Col. 0087C] manifestat. Non est bonis partubus infecunda Liguria: nutrit foro germina, quae libenter amplectatur et curia. Nota proximitate sociantur [3 1Kb] causidicus et senator: his qui bene toga usi fuerint, reseratis susceptura sinibus palmata blanditur. Vale, dulcissime, et ad haec decora multus incumbe: totum te studia honesta suscipiant: festina, ut ad messem patriam venias, linguam lectionis sarculo, mores bonorum imitatione purgando.



EPISTOLA III. ENNODIUS [4 2Kb] OPILIONI V. I.
[Col. 0088A]

Debeo equidem prioribus responsa colloquiis, et in obsequio propositi vel pudoris, nisi pagina rusticante displiceam, accepta geminare; ne potioris dignatio ad poenitentiam redeat de abjuratione fastidii. Nostro enim vitio in culmine constituti supercilii memoriam non amittunt, si illud male genus sectari et humiles suspicentur. Cum enim eminentissimos attollat castigatio sua, et honorum plenitudo saecularium hoc solo artificio patiatur augmenta, considerandum est quid abjectis detrimenti pariat status angustia non metiti. Ergo sufficiat magnitudini vestrae quod post duplicem scriptionem sentio quid per silentium erroris incurrerim. Sed timui, confiteor, [Col. 0088B] ne ad vitium me duceret fuga culparum; et sermo deputatus ad gratiam, dum nulla peritiae lima comeretur, inveniret offensam. Refugi horrorem, qui ignaris de parendi occasione generatur. Ecce asserui habuisse me et animam depositum confitentis, et bene de viribus conscii in restitutione verecundiam. Restat autem, emendatissimi hominum, et illud placere vobis allegationis meae inspectione cognoscam, quod hactenus accepta non reddidi. Fida enim index est possibilitatis nostrae consideratio; et sicut in omnibus praecipua, ita fama muniens circa linguae maciem custodita, quasi crescit eloquentium dos pudore: facile prudentiae nomen adipiscitur, cum per ipsum conticescat infantia. Causae tamen quam injunxistis, jacturam frontis exhibeo, et dum imperata exsequor, [Col. 0088C] opinionem ad incerta transmitto. Agnellus de casis per varias promissionum mihi illudit effigies, volens a nobis summam pretii designari. Sed mali hominis ardorem insatiabilem esse didicistis, qui nisi contemptu pecuniae non sanetur. Domine mi, saluto et rogo ut religio circa me pii amoris servetur et foederis.



EPISTOLA IV. ENNODIUS [5 1Kb] HELISEAE.

Diu quaesitus desideriis meis evenit effectus: ut [Col. 0089A] detur genius beneficiis, transmissa in longum exspectatione tribuuntur. Vivit in quacunque terrarum parte proximitas: sequestratione corporum sanguinis catena non rumpitur: per discreta regionum caritas damna non sentit; quando inter eos qui habitatione separantur, praesentiae vice tenetur affectio. Deo omnipotenti gratias refero, quia vos memores fecit esse pietatis, et prosapiae sub religiosa occasione reminisci. Teste Deo, postquam mihi domna Cynegia meritum vestrae conversationis exposuit, visionem vestram speciali ardore requisivi, si votis copiam dedisset optata occasio. Domina, salutationis reverentiam dicens, in designato litteris vestris negotio ministerium devotionis spondeo: quia tantum praestatur animae, quantum sanctis exhibetur studiis. Vere dico me nunquam dilexisse quem detestamini; [Col. 0089B] et veritum ne ad diri hominis profectum vester quoque inclinaretur assensus. Adsit Deus, ne ad ecclesiasticam dignitatem veniat nulla bonae institutionis incude formatus.



EPISTOLA V. ENNODIUS AVITO.

Vellem produci causam, si propositum non gravarem, per quam frequentia amantis scripta promerui. Dum enim negotiosas paginas destinatis, ministerium praebetis affectui. Sed apud prudentes et animorum conscios sufficiunt parca colloquia. Urbanus in promissionibus esse non sapio: nec eis quibus animam debeo, fucata fronte blandiri. Vos tantum coeptis insistite, et mandatis coelestibus obsequentes, malum hominem quem dicitis, a desideriis deducatis. Me [Col. 0089C] convenit plus rebus ostendere, quam sermone polliceri: quia quod tribuo, hoc mihi restitui incunctanter exspecto. Domine mi, salutationem plenissimam dicens rogo, ut domnae Heliseae communi matri pro me gratias agas; quae dignata est litteris suis vincula proximitatis ostendere.



EPISTOLA VI. [1 1Kb] LEONTIO ABBATI ENNODIUS.

Supra meritum meum summa circa me beneficii coelestis adolevit, dum qui poena dignus sum, justorum praemia consecutus exsulto. Frustra delinquentes periculi mater desperatio ad extrema praecipitat. In errore maximo constituti, meo ad solidam spem reparentur exemplo. Nescio de quo opere mihi, de qua innocentia epistolarum vestrarum fructus accesserit; [Col. 0089D] et animam peccati ubertate locupletem coelestis boni melle satiarit: nisi quia ille qui vulnera nostra suscepit et pro nobis doluit, mutata meritorum conditione, quos flagellis dignos viderit, castigat muneribus: et versa vice noxiorum animas, dum secundis [Col. 0090A] replet, pudore meliorat. Superni ergo secreti dignatione confabulationis vestrae fruges elicui. Vos de corporis mei sanitate sollicitos ille reddidit, quia animae meae curam per spiritales medicos ad statum indultae valetudinis redire compellit. Quae sit in me substantia membrorum, religiosae sollicitudinis investigatione perquiritis: quorum status animae partem negligens, toto mundi istius gravatur imperio. Agite me talem oratione fieri, qualem asseritis blandimentis: quia fuci nescia propositi vestri claritudo, quem bonum esse praedicat ante tempus innocentiae, annuntiat mox futurum. Fratribus meis et conservis quos direxistis, quantum exhibere solatii potui, voto potius quam re idoneus, non negavi. Superest ut accipientes obsequia mea cum universo cui praeestis concilio, per Dei omnipotentis misericordiam conjurati, [Col. 0090B] Deo pro parvitate mea precibus insistatis, ut cui deest per actiones suas fiducia, bonorum per suffragia vestra contingat.



EPISTOLA VII. EUPREPIAE ENNODIUS.

Quamvis saepe ingenii mei maciem cognovisses, periclitari tamen jejunia oris olim probati jussionis celeritate voluisti. Sed ego non abnuo obedire diligenti, ut si facundiae deest meritum, gratia veniat obsequendi. Variae sunt donorum coelestium, licet ab uno auctore progrediantur, species. Alium commendat perfectio, alterum insinuat quod sine tarditate aliqua vult parere. Domnae meae Cynegiae epitaphium vix una hora habens tractandi spatium inelimata velocitate composui. Vide necessitatem, ut illam tantorum [Col. 0090C] meritorum feminam verborum saltibus explicarem. Parcat sterilitati meae venerabilis anima, suscipiens pro schemate dictionis studium sine nube dictoris. Tu, domina, epistolam praesentiae meae vice complectens, ora ut spiritus illius scabridis nequaquam laedatur officiis.


[2 1Kb] EPITAPHIUM CYNEGIAE.

Nil sexus, nec busta nocent, nil fila sororum
   Ultima, fallaci pollice quae tenuant.
Mixta Deo mulier vivit post funera factis,
   Mascula femineo tramite gesta ferens.
Sanguis, honor, genius, probitas, constantia, vultus,
   Vicerunt tantis exitium pretiis.
Moribus asseruit magnorum stemma parentum,
   Indicium generis [3 1Kb] mens cui clara fuit.
Instituit natos vitam servare serenam,
   Dum docet exemplis semper amare Deum.



EPISTOLA VIII. ENNODIUS [4 1Kb] PETRO.
[Col. 0090D]

Postquam venerabilis judicium principis, periclitatis moribus magnitudinis tuae, donavit te honorum germine pro messe virtutum, per linguae ferias fovens irreligiosa silentia, et in eloquentia tua et in [Col. 0091A] meo amore peccasti. Quia naturalibus adolescit elocutio munita superciliis, quotiens prosperum famulatur indicio: copiosior facundia honorum militat incrementis: profectus suos non imparibus significant peritorum ora successibus. Ecce inamabilis taciturnitas, et vobis dicendi abstulit genium, et mihi laetitiae invidit effectum. Referatis forsitan: Posses me, amice, de ignoratione culpare, si quid tibi de apice meo promiscuis dedicata nuntiis fama suppressit. Sed ego agnoscere carorum culmina rumore non patior: et manifesta gaudii colligere de opinionis inconstantia. Noveram quam mihi devinctionis spem simplex eruditi dudum fecisset allegatio: credebam frustra me in illa parte serenis animum auribus committere, unde tu me hilarem esse non jubebas. Illam ipsam mille alarum fabricatam remigiis scriptionis tuae [Col. 0091B] aestimabam pedibus potuisse superari, ne amanti exspectata bona tibi fructum praeripiens alter ingereret. Ecce, mi domine, honorem salutati accipiens, agnitis dolorum causis, remedia praeparata non deneges: quia, quantum praesumo, nec fides in diligentia, nec ad unguem ductus sermo vos deserit in loquela. Non contentus tamen uno dicendi genere displicere, carmen adjeci: ut post epulas Antenorei gurgitis, quas [1 1Kb] lavacra Aponi, coacta in artum carnis lege, castigant, dum illud quod aquarum fetibus distenditur, aqua desecat; ego quoque qui Heliconis fluenta non tetigi, poeta novus admiscear. Accipe ergo risum motura poemata; et [2 1Kb] Glovidenum tuum te solum agnovisse contentus, a publico rigore me subtrahe: quia si est quod forte placeat, sententia mihi vestra [Col. 0091C] sufficit: si quod morsu dignum sit, secretum puto quod de amici culpis agnoveris. Dabis etiam veniam, quia oculorum pressus angore poemata fortasse clauda composui. Non enim possunt esse versuum solidata vestigia, luminis officio destituta. Lege ergo aquas calidas, quas invises.


VERSUS.

[3 1Kb] Tollitur adclivi tellus subnixa tumore,
   Leniter elato fulta supercilio.
Verticibus nullis caput admovet illa superbum,
   Nec similis pressis vallibus ima petit.
Fumiger hic patulis Aponus fuit undique venis,
   Pacificus mixtis ignis anhelat aquis
Unda focos servat, non sorbet flamma liquorem;
   Infuso crepitat fons sacer inde rogo.
Ebrius hic cunctis medicinam suggerit ardor.
   Corpora desiccans rore vaporifero.
   [Col. 0092A] [4 1Kb] Heic pyra gurgitibus, scintillis fluctuat humor:
   Vivitur alternae mortis amicitia.
Ne pareat, nymphis Vulcanus mergitur illis,
Foedera naturae rupit concordia pugnax.



EPISTOLA IX. ENNODIUS FAUSTO.

Secundet desideria honesta divinitas: felix auspicium bonis non negetur studiis: ingenuae intentiones prosperorum fructibus convalescant. Votorum obsidem tradidit honestati, qui ad liberales aspirat, superis faventibus, disciplinas. Bonarum affectus artium dirum dedignatur ingenium, ad eloquentiae ornamenta non tendunt nisi moribus instituti. His [5 1Kb] Parthenius noster, germanae filius, incitatus stimulis Romam in qua est naturalis eruditio, festinat invisere: cui magnitudinis vestrae suffragia sum paterna pollicitus. [Col. 0092B] Datur culmini vestro per supplicantem genius, dum quod usus exigit, precibus imploramus: ceu si quis credat se ortum solis, cursum fluminis oratione promereri. Non est beneficium, ubi ordo servatur: mori obsequitur quod obligat universos. Ego tamen supra cursum a quo nequaquam disceditis, aliquid accepturus occurro. Direxi personam, in qua meritorum meorum status aestimetur. Alios forsitan commendatio juvet indebita: parentibus minus est quidquid superare non possumus. Domine mi, servitia salutationis repraesentans, portitorem paucis ejusque negotium elocutus, restat ut agnoscam quid mereatur persona, causa, proximitas.



EPISTOLA X. SYMMACHO PAPAE ENNODIUS.

[Col. 0092C] Dum sedem apostolicam coronae vestrae cura moderatur, et coelestis imperii apicem regitis, blanditur profectibus parentum, quod [6 1Kb] meis promissum tenetur officiis. Spem sine labore obtinet apud constantem virum fideliter obsecutus. Grandis est pompa praestantis, quotiens quod unus meruit pluribus repensatur. Superiorum instituta sectantur, per quos generatio recipit quod persona condiderit. Sic Israelitici delicta populi propter David poena non tetigit, dum genti opitulata est praecessoris integritas, et fides hominis aut eripuit de errore populum, aut juvit in gratia. Parthenius igitur praesentium portitor, germanae filius, hac ad coronam vestram fiducia animante directus est; quem sollicitudo liberalis Romam [Col. 0093A] coegit expetere. Sancta sunt studia litterarum in quibus ante incrementa peritiae vitia dediscuntur. Hoc itinere cana ad annos pueriles solent venire consilia: dum quod aetas refugit norunt instituta praestare. Fovete ergo: [1 1Kb] veniendi causas patefacta consanguinitate didicistis. Habetis obsidem, in quo dilucide meritorum apud vos meorum qualitas innotescat. Domine, ut supra, salutationis reverentiam obsequiorum devotione restituens, precor ut perlator praesentium famulus vester felici sorte peregrini apud vos nomen excipiat: quia quod attributum fuerit precibus meis, vestrum supra dotes suas ornat officium.



EPISTOLA XI. ENNODIUS LUMINOSO.

[Col. 0093B] Videor apud quos plurimis asserendus est, quem instituti liberalis cura sollicitat: vos patronos meruit causa communis. Non ignari peregrinos suscipitis, nec erudiendos animatis. Expertis manus necessitatibus frequenter adhibetur, dum ad eloquentiae palmam feriato ore eos qui titubant invitatis. Exemplis hortatur ex peregrino potens, ex insipiente perfectus. Utraque Parthenio, germanae meae filio, pars convenit: cui ad venerabiles disciplinas Romam petenti, pro ferratis calcaribus sufficit vos videre. Si ab humanitate non discrepat, sublimitatem tuam gerens ante oculos, rebus ad virtutem potius quam monitis excitatur. Magistra laboris est laudis ambitio, praecipue quando in illo exuberat, quem similis retineas fuisse fortunae. Sed si vobis cordi sum, circa memoratum [Col. 0093C] patrem reddite, ut amor mutuus de vicaria impensione gratuletur: ut quidquid in magnitudine tua dudum laboris exhibui, mihi per alterum reformetur. Domine, ut supra, salutationis obsequia dependens, satis esse ad commendationem credidi, si qui esset portitor non lateret. Precum prolixitate utitur de impetratione diffidens: argumentum est nil merentis, diu rogare. Facessat a moribus tuis, ut perdas beneficiorum genium, dum longa supplicatione producitur de effectu celeri sublevandus.



EPISTOLA XII. ENNODIUS FAUSTO JUNIORI.

Deo gratias praefatus, qui oculorum meorum quas inexplicabilis dolor pepererat nubes abstersit: jure ad ipsum beneficia sua referens, qui lumen dedit et reddidit. [Col. 0093D] Vix enim post innumeros dies sanitatis fiducia animante respiro. Et hoc ad sententiam culminis vestri prolixiorem respicit, ut quem genius suus de vicinitate deseruit, nil videret: sed potens est ille qui corporis tollit nebulas, rerum serenitate mutare tristitiam. Post elocutionem necessitatis, ad negotium redeo quod coactum impetravit alloquium. Amabitis, ut spero, bajulum quem asserit causa veniendi. Parthenius, [Col. 0094A] sororis meae filius, per liberalis studii disciplinas ingenuus vult videri: optat, ni fallor, peculii vestri habere testimonium. Magnitudo igitur vestra praeteritorum tenax, memor praesentium, prudens futuri, perlatorem pro mea commendatione suscipiat: et qui erit per visionem vestram scribente felicior, peregrinationis non patiatur adversa sentire. Domine mi, debitum servitium reddens precor ut vel per hanc occasionem qua illinc Parthenius susceptas poterit paginas destinare, desiderati multiplicetur forma colloquii.



EPISTOLA XIII. ENNODIUS HORMISDAE.

Scimus religiosi sacramenta propositi ab obnoxia peccatis multitudine, innocentia et fide separari, et [Col. 0094B] titulos venerabilis officii mores potius insignire quam corpora. Quis bonum conscientiae inter homines quaerat, si mundi adhibenda est circa pontificum statuta necessitas, si sacerdotum promissio circumspecta cautione servabitur? Nunquam habuit in affectu constantiam, cui facere aliud de pollicitatione non licuit. Saeculi conversatio legum metu retinetur: Dei famulos quod bonum est exhibere convenit non formidini, sed amori. Dudum dum nobis metus instaret, et de clementia pii regis dubio meritorum aestimatione penderemus incerto, camelos tot dandos [2 1Kb] domno papae tali reverentiae vestrae conditione tradidimus, ut si nobis animalia ipsa non essent necessaria, justum pro ipsis pretium mitteretur. Et quia novit optime [3 11Kb] sanctitas vestra, nos, dum potuimus, [Col. 0094C] per allegationem tuam utilitates sanctae Romanae Ecclesiae sublevasse, nunc pro vicissitudine facite de veritate beneficium. Quaesumus etiam, salutatione praefata, ut quid super hac parte deliberatio vestra habeat, indicetis: quia credimus nec praefatum sedis apostolicae praesulem, nec vos qui mediatores existitis, aliud cogitare, nisi quod et proposito et justitiae sine dubitatione conveniat.



EPISTOLA XIV. ENNODIUS [4 1Kb] SERVILIONI.

De perfectione confidunt discipuli, quotiens magistrorum praesentiam praestolantur. Spes eruditionis manifesta est, ut fruatur genio suo, invitare doctorem: clara sunt ingenia, quae instruentum agitantur desideriis: monitorem requirunt, qui felici sorte didicerunt. [Col. 0094D] Sic ergo sanctitatis tuae affectione possessus, quanquam me de peritia jactare non audeam, vultum tamen praeceptoris exspecto: ne degeneri te credas ecclesiasticum germen filio commisisse: quia quamvis memoria mea ad centenos se non valeat fructus extollere; scit tamen semina multiplicata redhibere cultori. Veni ergo, ut coram positus segetem tuam boni agricolae vice respicias. Deus procul avertat invidiam. [Col. 0095A] Ita vomeribus tuis ecclesiasticae fecunditatis planta convaluit, ut nulla saevientis procellae possit impulsione subverti. Nolo praejudicio laudi sanctitatis tuae gravare conscientiam: inspicies quae litterarum testimonio declarantur. Superest, salutatione praelata, ut ad gaudia tua jam properes: quia divina beneficia gradibus semper accedunt, et quibus bona conferunt, meliora pollicentur.



EPISTOLA XV. ENNODIUS SENARIO.

Nunquam apud Deum fusa deprecatio votivo nudatur effectu, apud quem hilaritas lacrymis obtinetur, et moeror transit in laetitiam. Adfuit Divinitatis auxilium desideriis meis, et te, animae meae major portio, [1 1Kb] de prolixis gentium finibus gratia duce revocavit. [Col. 0095B] Vere non possum epistolam in multa verba diffundere, impeditus fletibus, quos gaudia in cumulum adducta pepererunt. Fac, mi domine, parvitati meae coelestis doni plenitudinem non perire. Unum uterque habeamus hospitium: nec de parietum angustia sollicitudo generetur; quando unum pectus sufficiens animabus nostris praestat habitaculum.



EPISTOLA XVI. ENNODIUS [2 1Kb] PANFRONIO.

Magna sunt gaudiorum imperia: expers est continentiae hilaritas, et in vocem gestit erumpere. Venit optatis desideriis dies, et ille quem nunquam de meritis meis, sed semper de superna pietate postulavi, magnitudini tuae splendor accessit: redditus est generi et moribus tuis apex, per quem conscientiae fidelis [Col. 0095C] in lucem prodire non formidet integritas. Deus bone, indulta custodi: auge successibus quod dedisti: fac circa servum tuum primum esse gradum, qui summus est. Praecipio spe futura, quae deprecor: nesciunt in foribus haerere, quae coelo auctore tribuuntur. Semper incrementis ad culmen ascenditur, ubi supernus favor praestat exordium. Quis hoc in vita hominum vel eorum qui conversationem suam nulla custodiunt nube sordentem, accessisse sibi die una gratuletur; te honorum auspicia ingressum, et dulce meum Senarium ab ultimis terrarum partibus restitutum? Brevis horarum cursus interfuit, ut et tu palatio natus, et ille sit redditus. In veritate dico, et de Dei misericordia mihi securus spondeo, fragilitati [Col. 0095D] meae praesidia coelo obsequente concedi. Spondetur mihi, quod vobis est praestitum. Domine mi, salutationis obsequia suscipiens, rogo ut si quid amori meo tribuis, dominum animae meae Senarium, ut apud me maneat, exorare pleniter non omittas. Quod nisi obtinueris, multum mihi de hilaritatis cumulo decerpsisti.



EPISTOLA XVII. ENNODIUS AVIENO.
[Col. 0096A]

Bene magnitudo vestra, dum origini et moribus praestat obsequium, emendationem sine intervallo conjungit errori: et quod peccatum sapienter intelligit, priusquam altero denuntietur, avertit. Quis credat deliquisse in correctione velocissimum? pene non vocandus est sectator excessuum, qui obviam manum ponit in subreptione culparum. Haec, mi domine, ad ea quae dignatus es scribere, gratia vestra duce respondeo. Caeterum humiliorem me proposito actuum meorum pondera reddiderunt: vix miseria remansi idoneus reformare colloquia. Domine mi, salutationis obsequia praesentans, Deum rogo, qui culminibus vestris fructum pro hac qua humilem non [Col. 0096B] spernitis, consideratione restituat.



EPISTOLA XVIII. ENNODIUS FAUSTO.

Vix est ut intentus rebus felicibus adversa praenoscat: velut sinistrum enim animi omen repudiat, si quid de austeritate futurorum intellectu praecedente respexerit: certe ne et alieno tempore amarae se misceant, ipsa molestiarum horret agnitio. Nullo credebam intervallo nunc inamabilem Ravennam, dum erat thesauris meis plena, distare: non me sic sitientem fons, aestuantem aura, ut illa ad se non lassum requies invitabat. At nunc ipsa Roma puto ad longiora, pro peccatorum meorum fasce, translata est. Ubi est illa, quae rara putabatur, frequentia litterarum? ubi crebra visio? ubi tot solatia diligentiae? [Col. 0096C] Vere pro meis partibus loquor: detestor vitam, quae nec in aerumna constitutis est odio. Allegat forsitan culmen suum, sibi pro superna dispensatione cupita contigisse. Non est plena felicitas, quando nostrorum aliquis miseriis durae sequestrationis affligitur. Deo credite, non sunt fucata quae defleo; nec ad explicandam cordis tragoediam, aut epistolaris concinnatio sufficit, aut sermonis angustia. Christe, rerum arbiter, propriae succurre necessitati; ne humana fragilitas, ad immensi fascem doloris non sufficiens, pressa succumbat. Domine mi, salutationis servitia dependens, rogo, ut paginalis circa me cura servetur: ut vel hoc remedio inter aestus mens constituta respiret.



EPISTOLA XIX. ENNODIUS PARTHENIO.
[Col. 0096D]

Non in te admiror sermonis abstinentiam: quia qui exigua condiderit, nil producit. Credis sub hac occasione profectus tui latere substantiam? et taciturnitatis imperitiam prodit, et infabricata confabulatio manifestat infantiam. Interea ante inops gratiae [Col. 0097A] non fuisti, sciens quid diligentia, quid amantis sollicitudo flagitaret: factus es bonarum rerum nescius, postquam te ad obtinenda quae putantur maxima, transmisimus. Quod restat, vale, et accipiens monitoris verba, melioratum te scriptionis assiduitate divulga.



EPISTOLA XX. ENNODIUS AVITO.

Dum remedia sua quaerit affectio, et aestum sollicitudinis colloquio cupit mediante relevari, ardescit animus provisionis beneficio: unde exstingui creditur, geminatum diligentiae surgit incendium. Saepe mihi bajulorum copiam perquirenti inde aegrescere contigit, unde opinabar quod prodesset accidere. Ecce medetur desideriis meis, qui suorum ad vos [Col. 0097B] causa properavit: fit adjumentum necessitatis alienae, quod propriae consideratione suscipitur. Videro quid commendatione mea Bonifacius promoveat: interim opitulatur studiis meis, quod prolixis a me precibus impetravit. Hunc bonis ortum natalibus testis sanguinis mens designat. Germanum suum praefatus in vicinitate Aquileiensis civitatis asserit esse captivum: qui ut a vobis juvetur, exposcit. Sanctae domus vestrae consuetudo vulgata est: talem vitam bonorum actuum obsidem jam dedistis, a qua velut debitum poscat, qui calamitate deprimitur. Domine mi, accipientes plenae salutationis obsequium, facite exorari, quod sponte consuevistis, ut qui vestris supplex est, alteri eum esse non liceat.



EPISTOLA XXI. ENNODIUS AVITO.
[Col. 0097C]

Astipulatorem me opinionis suae magnitudo vestra ita supplicatione postulat, quasi ad amicitias recenti adhuc sim incude formatus: aut non genio suo defraudet, qui propositum diligentiae sub quacunque occasione commutat. Facessat a Christianis moribus varia de amante sententia: qui officium oris sui dedicaverit laudibus, liberum non habet inchoata deserere, ne devenustet praefati mella praeconii vilitate sequentium. Videro qui [1 1Kb] ingenium credat esse sectari novitatem; ego ut tarde amicos eligo, ita in his indemutabiliter persevero. Mihi adsum, quotiens opinionem vestram astris aequavero: quia apud quos ignoti sumus moribus nostris, de sodalibus aestimamur. Vere fateor splendorem conscientiae vestrae, [Col. 0097D] famae vice, copiosius [2 1Kb] effudi. Ante adventum culminis tui, obsequio sermonis mei in Liguria, quanti essetis, innotuit. Deo gratias, qui cum sententia mea [* 1Kb] generalitatem fecit habere concordiam. Utinam me non humiliaret paupertas eloquii! plus habent vota de meritis tuis, quam proferat lingua de laudibus: inops facundiae per quoscunque strepitus quae gloriae tuae potuerunt convenire, non tacui. Facta est lux genii vestri conscientiae meae demonstratio. Procul [Col. 0098A] avertat divinitas, ne unquam testimonio meo fragilitas claris moribus inimica subripiat. Nulla est, quam opime texuistis, in vobis erroris causa quam recolam: et si pro meritis meis exstitisset, bonorum veterum recordatione sopiretur. Quod restat, valete, mi domine, et iter meum votorum benignitate prosecuti, caritatis recordatione absentiae meae damna pensate.



EPISTOLA XXII. ENNODIUS [3 1Kb] VENANTIO.

Si proximitas sanguinis ad diligentiam mentes invitat, pii amoris obsecutus imperiis, gestio me praevium praestitisse sermonem, et orditum paginas amplectendis viam reserasse colloquiis. Diu quidem cassa exspectatione maceratus, dum operior paginas, non emisi. Sed calcaribus suis animum meum fodit [Col. 0098B] affectio, et ad tabellarum munia priorem fecit accedere. [4 1Kb] Habes praerogativam, si bene conjicio, plus amantis: qui et post productum silentii vestri studium loquor, et debeo verecundia commendare quod tacui. Nunc tamen, ne epistolaris concinnatio transgressa terminum devenustet auctorem, salutationis servitia deponendo, etsi mereor, dignationi vestrae conciliandus occurro: quia potiorum sublimitas communione geminatur, et facem praefert eminentissimo gratia concessa subjectis.



EPISTOLA XXIII. ENNODIUS CONSTANTIO.

Si liceret cum magnitudine vestra aequa sorte contendi; si honores, aetas, meritum quod vobis facem praetulit, nos non in umbram cogeret, ego potius [Col. 0098C] culmen vestrum de tabellarum abstinentia jure culparem; qui postquam ad urbem Romam profecti estis, nulla me recordationis fruge sublevastis. Sed vide, per rerum providentiam quam cauta est seniorum dispensatio, et fabricatis plena sermonibus: praevenitur querelis innocentia: et ne dolorem suum in lucem producat, arguitur: fit rea, ne faciat. Ergo haec mihi digrediens promissa contuleras? haec deosculatum fiducia sublevasti, ut crederem mei immemores vos futuros? an ad aliud attributae sunt paginae, nisi ut secreta pectorum oris clave manifestent? Sed abstineo prolixitate paginali, ne grandiorem generet confabulatio producta rancorem. Ad salutationis obsequia me reduco, rogans ut pro me apud apostolos Dei preces effundas, ut corum beneficiis mortalis angustiae [Col. 0098D] superetur obscenitas, et de puro mandatorum coelestium tramite mens serena gratuletur.



EPISTOLA XXIV. ENNODIUS LACONIO.

Bene cupitis superna dispensatio dedit effectum, et de negotiosi occasione colloquii fraternam refovens diligentiam, quod putabatur necessarium, fecit optabile. Hinc coelestis cura nepti meae procum non omnino a sanguine nostro peregrinantem jussit accedere: [Col. 0099A] ut dum consulendi instat opportunitas, sancto amori pabula praestarentur. Vix sustinebam, fateor, procurati studia longa silentii: sed interpres mitior putabam applicandum timori quod subducebatur affectui. Deo gratias qui ad usum styli fraternitatem vestram reduxit et gratiae. [1 14Kb] Divinis tamen legibus cognationem indiculo comprehensam in matrimonio licere sociari, sine dubitatione noveritis. Sed continuo ad urbem Romam homines meos dirigo, exacturus a venerabili papa super hac parte responsum, ut animum vestrum potioris praecepti firmet auctoritas. Domine, ut supra, salutationem plenissimam accipientes, sanctum quoque et communem patrem parilis noveritis esse sententiae: cujus ad vos per hominem meum, si divinus favor annuerit, cum sedis apostolicae apicibus [Col. 0099B] litteras destinabo.



EPISTOLA XXV. ENNODIUS AVITO.

Quam saepe aliena peccata nos ingravant, et quod a nobis non oritur, jure nostro imputatur excessui! Ex me didici fidem veterum non perire, dum per negotia novella cana poetarum reparatur annuntiatio. De me dictum aestimo, Decidit infelix alieno vulnere (Aeneid. X). Super exspectandae memoriae viri Sabini 2 1Kb] filio exhibetur praefata concinnatio: qui hactenus aegritudinis tentus obstaculis, sine vitio suo constituta violavit. Fateor, pene animum meum reum fecerat magnitudinis vestrae dives assertio, et credebam culpam esse propriam, quam conscientia non habebat. Ecce, ut primum in bonam valetudinem reductus est, [Col. 0099C] Mediolanum cum summa properatione commeavit. Caetera apud vos alleganda esse non credidi: quia qui commendat magnis viris justitiam, oblivionem videtur aequitatis opponere. Domine mi, salutationis plenissimae munus exhibeo: et quod superest, quaeso ut status circa me gratiae vestrae, quamvis sit plenissimus, adhuc tamen recipere cogatur augmenta.



EPISTOLA XXVI. ENNODIUS AGAPITO.

Resistunt peccata desideriis, et ut meritorum status delinquentibus innotescat, a labiorum proximitate cupita subtrahuntur. Acrius affligunt oblata, cum [Col. 0100A] pereunt: potior sitis est, quam undarum gustus exaggerat: non urunt memoriam prima fronte negata beneficia: quis ferat ingestam oculis aequo animo se perdidisse dulcedinem? Sed recte ista ad supernam remittuntur providentiam: quae coelestis dispensatio mysterii idcirco humanis dispositionibus manus opponit, ut votorum praestet effectum. Sanctus pater vester libenter se pariturum jussioni magnitudinis vestrae fuerat de mea occasione pollicitus: sed animum ejus in diversam partem pro utilitate, quantum dicit, Ecclesiae supervenientia rapuere consilia; sicut praefati pagina ad vos directa declaravit. Praestolatur tamen super negotio designato magnitudinis vestrae secunda colloquia: quo manifestius in fratris vestri Fausti patricii utilitate me esse necessarium reseretur: cujus [Col. 0100B] gratiae nihil sibi aestimat liberum derogare. Quod restat, obsequii mei humilitate suscepta precor, ut opifex qui culmini [* 6Kb] vestrae parvitatis meae curam est dignatus infundere, ipse per vos sequenda disponat.



EPISTOLA XXVII. ENNODIUS EUGENETI.

Supra modum me sollicitant procurati studia indefessa silentii: et licet animus in statione sit positus, contristat sermonis abstinentia, quae vivis imaginibus secretum pectoris oris clave manifestat. Patior quidem interdum caritatem sub paginarum promulgatione simulari: nunquam tamen credo his muniis abstinere qui diligunt. Referat forte magnitudo vestra publicae occupationis curam locum scriptis familiaribus non dedisse. Sed idem status erat, cum [Col. 0100C] praecedente tempore colloquia culmen vestrum crebra praestabat: nec [3 1Kb] aulicis deputatus ita premebatur excubiis, ut promissi amoris memoriam non haberet. Quis favis toxica, quis coenum fontibus clandestinus susurrator admiscuit? aut forte quod fuerat de affectione subreptum ad judicium retulistis? Sed ego occupare vos paginarum promulgatione non differo: ut ad usum veterem, cessantibus promissae dignationis stimulis, vel garrulitatis meae provocati fruge redeatis. Domine mi, salutationis obsequium plena humilitate persolvens, indico me vestris cupidum esse aspectibus praesentari; si tamen faciendum, perpensis [Col. 0100D] quae vobis cordi esse non dubito, rescribatis.



LIBER SEXTUS.
[Col. 0101]


EPISTOLA PRIMA. ENNODIUS [1 2Kb] PARTHENIO.
[Col. 0101A]

Nisi te efflictim diligerem, et pii cordis soliditas indemutabili radice constaret, posset injuriarum dolore provocatus, vel cum pueriliter irasceris, vel cum arroganter supplicas, commoveri. Nihil enim invenio, quod sit fabricata humilitate superbius. Praefero contumelias fucatae frontis obsequiis: transit amaritudinem dulcedo simulata. Non opus est deprecationibus, si quae te catena nectat intelligis. Poscant pro excessibus veniam, quibus est liberum non parere. Ita famulos nobis coelestis judicii claritudo deputavit, ut in quacunque mens parte deflexerit, illorum necessitas inclinetur. Ille exspectat clemens, qui destrictum, si velit, refutare possit imperium. [Col. 0101B] Haud procul te ab hoc ordine evagari potestas mihi a Deo attributa patietur. Optare te convenit ne mansuetudinem quam in me praedicas meritorum tuorum consideratio justa devenustet, et pietatis tramitem culparum multitudo depretiet. Licet, ni fallor, misericorditer vindicta comitatur errantem, nec ulla est potior patientia nisi quae vitiis aditum non recludit, a te tamen facessat indignatio nostra: quia quod deliqueris, non inclusus dolor et gratia fallente servatus, sed verbera castigabunt. Nunc uno modo in cicatricem cogere vulnera intemperatis sermonibus ingesta praevalebis, si te per culmina liberalis studii ingenuum doctrina monstraverit. Veniam, nisi peritia suffragante, non exiges: mutata, qua notus sum, lege parcendi, circa desidem saevitiam sub perennitate [Col. 0101C] servabo. Quod restat, Deum precor, ut valeas, et de versibus tuis, coelesti favore comitatus, spem augeas quam dedisti.



EPISTOLA II. ENNODIUS FAUSTO.

Summa gaudiorum est opportunitas perlatoris, qui minister diligentiae per necessitates suas desideriis obsequium praestat alienis. Hunc quidem honestas commendat, et peregrinus ab officio mercatoris pudor insinuat: jungitur, quod ei notitia culminis vestri ad fidem probitatis accessit. Nam scriptionis venerandae frugibus ipso commeante satiatus sum. Refundo ergo depositum, officii lege constrictus; et quem in Liguria positum pro virium mediocritate [Col. 0101D] suscepi, ad potissima patrocinia tabella prosequente [Col. 0102A] transmitto. Quod superest, reverentiae vestrae quidquid habet humilitas devotionis offerimus, supplicans ut litteras vestras vel pro mearum assiduitate jam merear.



EPISTOLA III. ENNODIUS EUPREPIAE.

Rerum omnium cursus obsequiis corporis, animarum constat imperio: aliud nobilitat coelestis affinitas, aliud abjectio terrena submittit. Nec liberum est ut quo mens Deo parente collata deflexerit, quod de ultimis assumptum est non sequatur: nec licet militem obviam manum decretis imperatoris afferre. Hinc Crispus asseruit aliud nobis cum diis, aliud cum belluis esse commune. [2 1Kb] Hujus secreti ratione cum absentibus peregrinamur, et salva membrorum [Col. 0102B] valetudine, amantum febribus aestuamus: per haec vincula nulla itinerum interjectione dividimur, et segregati habitaculis, in unum studiis convenimus. Nosti, soror venerabilis, et omnem apud me transgressa dulcedinem, quae praefationem exegisset occasio. Nunc aperta tecum et prodiga pudoris fronte congrediar. Vix quae ante direxeras blandimenta sustinui: post admonitionem meam duplicia in litteris mella fudisti, quae tota pectoris secreta concuterent et ad desiderium tui captivam animam relicta corporis sede transferrent. Quam timeo ne rursus ad incertum remittatur affectio; et cum tota mens diligentiae vela laxaverit, subducta periculum statione patiatur! Animus meus quia fuci sit nescius cognovisti; nec detestabilem inter amantes urbanitatem [Col. 0102C] possit assumere. Tua rursus diversum sexus et natura pollicetur, ut dicit sapientissimus Salomon: Anima [3 31Kb] quae in saturitate est, favis illudit (Prov. XXVII, 7). Scit verborum meorum testis et judex, disposuisse me (nisi forte subdolo gratiae sapore decipiar, et degustatae caritatis sitienti pocula oblata submoveris) spiritalis conjugii non simulacrum, sed ipsam implere veritatem. Ut dum inter nos unum velle, et unum nolle constiterit, vel quod bonos ad imitationem stimulet, vel quod malos afficiat, omnium oculis et mentibus exhibere. Tu tantum, Deo medio, adversus omnem quae ex invidia nascitur impugnationem, firmam promitte et indemutabilem servandam esse constantiam. Quocirca vale, mi domina, [Col. 0102D] et brevi pro maximis admonitione contenta, [Col. 0103A] quia nec epistolaris concinnatio plura patitur, nec ratio penetralium paginis debere committi, si ad haec quae indicata sunt voto et fide respondes, propriae scriptionis testimonio pollicere.



EPISTOLA IV. ENNODIUS FAUSTO.

Non scripsi, ut amaro incommoditatis meae indicio vos gravarem; sed ut sollicitudinem vestram, quatenus insistat orationibus, convenirem. Male oculos meos ante receptae valetudinis substantiam impositus labor accepit, omne a me vobiscum lumen abscessit. Satis sit significasse quod patior. Vestrum est prosperitatem meam a Deo quem precibus placatis exigere, et reseranti litterarum fores crebris opem ferre colloquiis. Domine mi, Deum quaeso, ut illud a [Col. 0103B] vobis indicari faciat quod me delectet agnoscere.



EPISTOLA V. ENNODIUS AURELIANO.

Non est fiducia mea praecognitis nudata successibus. Validus in affectione est, quem animo meo diligentiae memorem justa sum aestimatione pollicitus. Gratias tibi, superna dispensatio, quae humanis rebus prosperorum fructum de adversitatis occasione largiris, nec pateris in ordine suo tristia permanere. Nescio quid magnitudini vestrae hostilis malitia de patrimonii ubertate decerpserit; tamen sub hoc titulo invictissimi domini multum locupletem gratiam comparavit. Bona est jactura substantiae, si inclyti notitia principis dispendiis invenitur. Non est facultatum formidanda decessio, si per eum qui omnes [Col. 0103C] vincat divitias, summi Domini amor acquiritur. Huc accedit quod nec illa imminutio, dum facta est lucri mater et honorum via, impactae humilitatis potuit tenere substantiam. Sic reparata sunt quae inimicus eripuit, ut adhuc gaudiorum cumulum praestoleris. Supersunt quae in spe habeantur, cum culmini tuo contigerit maxima jam tenere. His beneficiis, coelo auctore collatis, notitiae et communionis nostrae bona jungamus. Quando mihi tantum virum, nisi per illa quae praefatus sum, contigisset agnoscere? Sed augeant superna quae tribuunt; et ad quae desideria porriguntur, divina nos cura perducat. Quod restat, vale, mi domine, et amantem tui crebris fove colloquiis: quia nisi epistolaris concinnatio teneret terminum lege praescriptum, gaudia me in multa verba [Col. 0103D] diffunderent.



EPISTOLA VI. ENNODIUS [1 1Kb] BOETIO.

Par quidem fuerat unis litteris magnitudinis tuae respondisse simpliciter, nec geminare debere colloquia semel obnoxium: sed cautione ad hoc, non inscitia devolutus sum. De utriusque enim epistolis, [Col. 0104A] una obsequitur debito, altera praestatur affectui. Credite, nefas putavi non cum fenore suo restituere quod mens venerabilis prima contulerat. Dulciora sunt ante exemplum bona diligentiae: nec tantum habet virium aut genii qui amicitiarum callem fecundus ingreditur. Summatim sibi gratiam non potest vindicare, cui in amore forma praestatur: impudentiae est non respondere caritati, cum manifestet res bene orta virtutem. Haec in festinatione perlatoris celer scripsi. Latius posthac verba diffundam: nec maciem ingenii mei, dum merita vestra respiciuntur, aspiciam: si tamen desideriis meis tabellarum frequentiam commodetis. Domine mi, salutationis uberrimae servitia dependens, quaeso, ut memoriam proximitatis vos habere signent promulgata sine intermissione [Col. 0104B] colloquia.



EPISTOLA VII. ENNODIUS AVIENO.

Diu est quod desideriis veracibus suspensus solo litterarum pascor officio: dum enim magnitudinem vestram alloquor, votivo me aestimo non deesse conspectui. Sed remediis suis animus aegrescit afflicti; et quod diligentiae pabulum invenitur, hoc magis macerat de amoris fruge jejunium. Vere, domine, sic vos lumina mea Deus servet incolumes; quia si aut vires corporis mei sivissent, aut festinatio domni, Ravennam totis intentionis meae viribus expetissem. Sed si Deus voluerit, salva vita domni mei patris vestri, et domnae matris, post Pascha cum adjutorio superno veniam, ut vobis visis ad opem vitae revalescam. [Col. 0104C] Domine mi, salutationem uberrimam dicens precor, ut omnes sanctos orare pro me instantissime procuretis.



EPISTOLA VIII. ENNODIUS SENARIO.

Quamvis pro peccatis meis etiam litterarum vestrarum solatia subducantur, ego tamen memor debiti quo me per gratiam vestram, ut Dei memores, obligastis, scribere non omitto: sperans, domne Senari, ut Deum quem in me cogitasti, semper attendas et frequenter mihi litterarum vestrarum munus impertias. Domne mi, saluto plurimum reverentia consueta, et imploro ut per omnes sanctorum basilicas pro afflictione mea Deum rogare non desinas.



EPISTOLA IX. ENNODIUS FAUSTO.
[Col. 0104D]

Quamvis ad tutelam pontificis innocentia officii ejus comes assistat; nec opus sit humanis solatiis ei qui humanitatem professione superavit, scit tamen omnipotens Deus, me sancti episcopi portitoris praesentium jussioni exactum impendisse colloquium. [Col. 0105A] Diu enim renisus sum, ne arrogans videretur, [1 9Kb] si minister antistitem, et apud sanctissimam conscientiam potissimum vix mediocris assereret. Sed perfecta obedientia est, quidquid summus exigit, non negari. Et ideo praelato debitae salutationis obsequio, precor, ut ad consolationem multis impugnationibus praegravati subsidium conferatis: quatenus singularis boni rem facientes, non patiamini immeritum sacerdotem diuturnae subjacere moestitiae.



EPISTOLA X. ENNODIUS FAUSTO.

Deus, qui bonorum operum animo vestro inseruit affectum, ipse obsequentem sibi longa felicissimum aetate tueatur: quia quamvis innocentia quam fovetis, indesinentes pro vobis ducat excubias; obligati tamen [Col. 0105B] beneficiis vestris non possunt quae pro vobis Deo debent vota comprimere: quia pro impensis gratias non referre et Deus in carne constitutus exhorruit. Utinam tantum valerem pro rebus verborum tribuere, quantum sentio me debere! His tamen, quod ad aliam mercedem vestram pertineat, suggerere non omitto, ut chartam quam in causa Laurentii tabularii comensis fecistis, impletam mihi transmitti jubeatis; et pro illa caeca muliere quam Martinus conductor 2 13Kb] de Moditia opprimit, comitis patrimonii litteras tollatis, quibus jubeatur, quod ei abstulit mancipium, sine dilatione reformare: quia quod in praesenti in mandatis accepit, facere pro rustica temeritate contemnit.



EPISTOLA XI. ENNODIUS AVIENO.

[Col. 0105C] Digresso de Mediolanensi urbe [3 1Kb] communi domino, sola in consolatione remanserunt solatia litterarum: quia dum sermo ad vos dirigitur, aliqua praesentiae vestrae desideriis meis imago blanditur. Quod et a vobis dominis meis, ut crebro faciatis, exposco; cogitantes absentiam vestram hac sola posse assiduitate sustineri. Habeant felicissimi votivam praesentiam: mihi delicta mea cogitanti epistolaris cura sufficiet. Domine mi, salutem uberrimam dicens, precor, ut per sanctos Domini pro me preces fundere minime desistatis, et Domino gratias referte, cujus circa me beneficia etiam insperata tribuuntur.



EPISTOLA XII. ENNODIUS LIBERIO, EUGENETI, AGAPITO, SENARIO, ALBINO.

[Col. 0105D] Uberioribus opus est paginis, ubi fides claudicat perlatoris: per amantem mei cultorem vestrum Stephanum diaconum, sufficit parca collocutio: qui transgrediens epistolas in multa verba diffusas, praefert affluentibus necessaria, dum compendio fidelis arcani [Col. 0106A] alleganda non supprimit. Quod restat, valere me, Deo auspice, nuntians, prosperitatis vestrae bona disquiro, et plenum reddo salutationis obsequium, deprecatus, ut fiduciam meam incorrupta dignationis vestrae non denudet integritas.



EPISTOLA XIII. ENNODIUS AVITO.

Importunum me facit aliena necessitas, quia debeo pro deprecante sermonem. Lex propositi intercessionis refutat avaritiam. Nam ad conscientiae meae sarcinam jungitur, si respuam supplicantem. Exspectandae memoriae Sabini filius ad diem constitutum sententiam praestolaturus occurrit: sed agellum suum utilitatis ratione est coactus expetere; quia et fidejussor et exsecutor defuncta die defuerunt. Abjurantem [Col. 0106B] me de praefati negotio ultra vilescere bajulus impulit, ut ad eum nuntios, quatenus rursus occurreret, destinarem: quod me fecisse significo. Nunc salutationis meae dicens obsequia, in potestate est culminis vestri, in praedicti causa, quid justitia quam fovetis, quid fiducia quam dedistis mereatur ostendere.



EPISTOLA XIV. ENNODIUS AVITO.

Scio mea apud vos clamare silentia; nec quidquam fieri, quod non secreta interpretatione teneatur. Ego tamen a scriptione non destiti; nec sublimis memoriae viri Sabini filium fabricato ingenio a judicatione subtraxi, qui violentias in agello suo perpessus, hactenus operam dicitur navasse cum barbaris. Credite mihi, [Col. 0106C] aderit secutus examini, et disceptationem vestram sine aliqua formidine veniet ingressurus. Domine mi, salutati reverentiam dicens, precor ut personam meam tanti habeatis insitae dudum affectionis recordatione fulcire.



EPISTOLA XV. ENNODIUS FAUSTO.

Bene providentia superna disponit, ut dum a me beneficia postulantur, sic sollicitudo mea votivos inveniat perlatores. Facessat negare aliis quod mihi tribuo: et illud avaritia sordente continere, quod sublevat largientem. Simplicianus praesentium bajulus, adolescens nobilissimus, natalem scientiae sedem Romam conatus expetere, hoc sibi credidit pro singulari evenire compendio, si ad notitiam culminis [Col. 0106D] vestri duce pagina perveniret. Cui ego nequaquam volui cupita subtrahere, sciens consuetudinis vestrae esse quod reliqui faciunt exorati. Nunc, mi domine, servitia salutationis accipientes, facite ut praefatum peregrinationis dura non onerent: meque crebra [Col. 0107A] scriptionis vestrae per hanc impetratam frequentiam relevare munia non desistant.



EPISTOLA XVI. ENNODIUS LUMINOSO.

Non deberent esse negotiosa colloquia quae pro remedio sibi amor invenit, nec religionis stipendium ad necessaria nos oporteret evocare commercia: quia dulce esset epistolarum munia soli militare concordiae, nec rem diligentiae in aucupia transferre compendii. Sed res ad hoc rediit, ut nisi senior caritas quae inter nos ab ipso vitae lumine sumpsit exordium, et per varias profectuum vires messem gratiae perduxit ad aream, compulsa pro meis partibus stimulo scriptionis assurgat, grandi ingratitudinis et detrimentorum sterilitate percutiar. [1 1Kb] Meminit amplitudo vestra, [Col. 0107B] quae de expensis quae apud Ravennam episcopus meus fecerat, me ei redhibitionem promittente, pro sedis apostolicae utilitate, vobiscum fuerit collocutus. De qua restituenda celerem promiseratis effectum: sed pro peccatis meis nescio qui casus opposuit manus. De qua ad me praedicti antistitis se convertit intentio, ut vix inducias ad sacratissimam urbem tribuerit destinandi. Nunc post Deum in vobis causa est; qui potestis et personam meam offensione pontificis mei et detrimentis eripere; ne officium fidei mihi uni peperisse videatur adversa. Domine mi, salutationis munera persolvens, Dominum precor, ut animum vestrum ad utilitatis meae considerationem incunctanter invitet. Ego quid amplius facerem invenire non potui, nisi ut cum allegatione manifesta fidum mihi [Col. 0107C] dirigerem perlatorem.



EPISTOLA XVII. ENNODIUS MARCELLINO EPISCOPO.

Magnifici viri domni Stephanioni filii vestri facit dignatio ut beatitudini vestrae legendus occurram, cujus beneficio itineris caritas detrimenta non patitur, et quod praesentia non valet, sermone compensat. His ergo servitia apostolatui vestro debita repraesentans, quaero ut me orationum suffragio sublevetis: quatenus insertus venerabili conscientiae, de omni merear dignationis vestrae fruge gratulari; quia fiduciae meae coronam vestram non ambigo responsuram.



EPISTOLA XVIII. ENNODIUS DOMINICAE.

[Col. 0107D] Fecit magnitudo vestra quod et sanctis moribus suis debet et sanguini, ut propinquitatis memoriam silentii non patiatur torpore languescere. In quacunque terrarum parte vivit affinitas, nec separantur regionibus parentelae catena sociati. Credite mihi, dilectio sancta non deperit, nec ullum patitur per divisionis itinera natura dispendium. Nam generum vestrum tantum mihi noveritis caritatis impendere, quantum ad vicissitudinem nulla satisfactio existat idonea. Quod superest, domina mi, accipientes debitae salutationis affectum, Deum precor, ut in bono mutuo felicitatis videndi vos occasionem conferre [Col. 0108A] dignetur; quatenus sub confabulatione votiva pia desideria subleventur.



EPISTOLA XIX. ENNODIUS FAUSTO.

Postquam desideriis meis videndi vos facultas elapsa est, iterum ad litteras mens revertitur: cogitur abjuratum poscere paginale subsidium, et institutam melioribus copiis animam, quasi vilioris cibi alere aut sustentare commercio. O quam grave est, quotiens variis necessitatibus obsequentem fugitiva libertas ad nova instituta transducit! Quae dura sunt, continuatione franguntur: multum de gravitate oneris usus incidit; flebilis conditio ad optata quae non sunt mansura perducit; levior sors est curis jugibus occupati. Hoc sum infelicior peccatorum fasce, quod de [Col. 0108B] bonarum rerum sapore gustavi. Sed hinc alias. Deo relinquenda sunt, quae humano remedium nesciunt habere consilio. Vobis interim reverentiam salutationis impendens, reditus mei facere indicia non omisi, cupiens pari scriptionis vestrae hilaritate relevari.



EPISTOLA XX. ENNODIUS FAUSTO.

Ignoratur bonorum sapor in prosperis; vix dignoscitur superni qualitas beneficii, dum tenetur; post migrationem cupita dulcescunt; desiderii pretia in manibus constituta nescimus. Vere fateor, quandiu Ravenna vos habuit, sinistrum omen credidi cogitare quae patior; nec inter res secundas, quasi malignus propriae felicitatis interpres, quae per absentiam vestram evenire poterant suspiravi. Non debui merita [Col. 0108C] mea, si ab homine non separarer, agnoscere, nec intelligere fugitivum esse, quod sectanti peccata blanditur. Sed quid epistolaris concinnatio castigatae terminum dictionis excedit? Ferat his rebus medelam, cujus imperio universa famulantur. Ego tamen propter quod attributae sunt paginae, valeo substantia corporali; et per haec munia, sub Dei ope, ut prosperitas vestra nuntietur exspecto. Accipite ergo obsequia mea; et si quid inter haec quae mecum geri didicistis, eventus dexter attulerit, sine dissimulationis obstaculo nuntiate.



EPISTOLA XXI. ENNODIUS FAUSTO.

In occasione rapui solvendae humilitatis personam domestici perlatoris. Desideriis meis militabit, quod [Col. 0108D] in aliorum negotiorum efficacia providistis. Fateor, durum credidi vicinior litteras denegare, qui nunquam potui in longinquo constitutus abstinere colloquiis. Visum enim mihi sum, Ravennatibus occupatus excubiis, magnitudinem vestram quadam mentis dextera contigisse. Idcirco ad levamen desiderii scripta prorogavi, ut quod vivis subtrahebatur affatibus, lectione pensarem. Ergo honorem salutati exhibens, rogo, ut me hujusmodi, quotiens opportunitas ingesta fuerit, remediis sublevetis, in quibus absentia unicum habet divina provisione subsidium. Agnovistis quae sit curatio affectione languenti: vestrum est medelam aegris animis non negare.



EPISTOLA XXII. ENNODIUS EUGENETI.
[Col. 0109A]

Diligentia est multiplicium causa paginarum. Reverentiae vestrae debetur, quod a scriptione non tempero: testis gaudii non patitur vox defectum, quia statum valetudinis vestrae laetus excepi. Valete.



EPISTOLA XXIII. ENNODIUS PARTHENIO.

Deo auspice dilectionis tuae primordia convalescant: adsit desideriis communibus, per quem vires studia sortiuntur. Declarasti te scriptionis luce urbem amicam liberalibus studiis jam tenere: praemisisti in foribus quod avara parentum vota superaret. Non sum dictionis tuae rigidus aestimator, nec respuo tenuitatem praesentium, cui secutura blandiuntur. [Col. 0109B] Quotiens vomeribus terram scribimus, animus de spe venturae frugis elevatur: semper de herbis aristarum divitias amicus [1 1Kb] rationis intelligit: diligens rusticandi adhuc in cano flore pomorum populos jam metitur. Facessat adversitas, et quidquid pariunt peccata discedat. Ductus mihi oratiunculae tuae et si eloquentiae nitore non subsistit, Latiaris tamen venae sapore radiavit. Fluxit sermo non absonus; lectionis tamen opibus ampliandus. Sed quid ego post tantum judicem, cujus oribus operis tui concinnationem placare signasti, quasi post olores anser, strepui? Illi quicunque placuit, examen securus ingreditur, facundia ab illo praedicata praevalet favorem etiam ab inimicis exigere. Labora ergo, ut felix bene coepta eventus extollat: honestorum te obsequiis indesinenter impende; [Col. 0109C] eos qui consortio se suo polluunt, debens monitis nostris reverentiam, velut veneni poculum fuge; profectum tuum paginis scire cupido semper annuntia. Quod superest, vale, et omnibus superni favoris adjutus auxiliis, familiae tuae de peritiae messe responde.



EPISTOLA XXIV. ENNODIUS [2 1Kb] ARCHOTAMIAE.

Quamvis jus affectionis, consanguinitatis lege constrictum, regionum prolixitate non pereat, nec catena generis quae animas nectit, terrarum separatione dividatur, attamen pabulum caritatis est, aut videre, aut officio sermonis appellare quem diligas: nescirentur secreta mentium, nisi proditione linguarum. Haec in usu vocavit antiquitas, ut illa quae pectoribus clausa sunt, non laterent. Ego Gallias quae totum me [Col. 0109D] propter vos sibi vindicant, si oculis non inspicio, affectione non desero. Gratias tamen praesentium perlatori, qui necessitatis suae occasione desideriis meis praestitit, ut inter aestus animarum quibus bajulus deerat, optatum praeberet officium. Salutans ergo servitio debito, precor ut portitor beneficii sui vicem recipiat, et qui in gaudio meo opitulatus est, suis votis restitutum per me credat effectum.



EPISTOLA XXV. ENNODIUS FAUSTO.

Scit magnitudo vestra quo me honorent praejudicio studiorum liberalium sectatores, tanquam rem sibi debitam commendationis meae scripta poscentes. In [Col. 0110A] usu est, vos beneficia, me verba conferre, et magnitudinem rerum desiderium vincere postulantis. Si ab his muniis temperem, salvo munerum vestrorum genio, ego votum benevoli non habebo. Perlator praesentium Pertinax teste apud vos natalium suorum pudore vulgabitur: qui in astipulatione stemmatis usurus est bono verecundiae, per quem, indiciis valetudinis meae pro vestro desiderio factis, precor ut fiduciae suae fructum capiat ex dignationis vestrae messe locupletem: et quotiens votivus commeantum cursus accesserit, ad sublevandum me, quas in amoris solatio accipitis, paginas destinate.



EPISTOLA XXVI. ENNODIUS EUPREPIAE.

Debentur quidem necessitati silentia, sed scripta [Col. 0110B] diligentiae. Exigit metus abstinentiam tabellarum; sed interdum cedet affectui. Vix aliquibus acquiescit obstaculis mens amantis, servet ad redhibenda gratiae stipendia potius cum vetatur. Ecce praelocutus quae me causa ab his muniis suspenderet; relinquo conscientiae vestrae quae faciat obsequentem. Deum tamen precatus, in bona me valetudine, vel Lupicinum nostrum esse significo: hoc de vobis cupiens, quae a me sunt prorogata cognoscere. Nolo tamen curam vestram sequestrati pignoris fasce deprimatis: credite conscientiae meae; plus illi per studium debeo, quam ipsa exhibere poteras per naturam. Utinam ingenium illius beneficia superna meliorent! Vere dico, vobis ad longiora digredientibus, utriusque parentis sollicitudo me respicit, quam potuimus in unum positi [Col. 0110C] cum ambitione partiri. Domina mi, salutationem plenissimam dicens, precor ut tantum mihi caritatis et orationis suffragium concedatis, quantum me ad desiderii vestri effectum tendere comprobastis.



EPISTOLA XXVII. ENNODIUS SENARIO.

Uber conscientiam vestram pro superna dispensatione vicissitudo comitetur; reddat pro parvitate mea Altissimus quod agnoscit a vobis, qui semper amantibus fideles exstitistis, fuisse collatum. Certus portus est, pectoris vestri invenisse diligentiam: estis hac conversatione praediti, ut amicorum spem beneficii collatione vincatis. Secundam admonitionem desidero, ut injunctum iter arripiam. Date felicem dexteram humilitati meae, et prospera mecum vestra dividite. [Col. 0110D] Domine mi, salutationis obsequia praestans, quaeso, ut si rerum dominus apud Ravennam feliciter commorabitur, indicetis quatenus sine ambiguo praecepta vestra perficiam.



EPISTOLA XXVIII. ENNODIUS GUDILEVO.

Solent quibus felicitas et potentia, Deo ordinante, conceditur, humiles consolari officio litterarum, et prospera sua paginarum promulgatione partiri. Ego multo tempore ut his sublevarer muniis, exspectavi. Sed cessantibus vobis necessarium credidi non tacere, ut quod amor non exigit, juxta evangelicam lectionem mereatur importunitas. Domine mi, salu. [Col. 0111A] tationem plenissimam dicens, quaeso, ut me antiquum cultorem vestrum illo foveatis quo olim promisistis affectu: et prospera vestra paginarum me faciatis directione cognoscere.



EPISTOLA XXIX. ENNODIUS FAUSTO.

Quamvis sublimi viro et omni integritate praedito, [1 1Kb] Sabino Romam properante, tute paginarum officia commisissem, ut resignanda per litteras fidelis relator assereret, attamen sollicitudini meae debui duplicibus magnitudinem vestram indiciis informare, ut perlator ex litteris secutus principium narrationis assumat. Haec scripto degustata sufficiant: ad illud revertor, propter quod epistolae destinantur. Valere me corpore nuntio; Deo supplicans, ut statum animae [Col. 0111B] de vestra faciat prosperitate reparari.



EPISTOLA XXX. ENNODIUS FAUSTO.

Non potest doloris magnitudinem eloqui oris infantia, qui mihi de illa re contigit, quod harum perlatoribus ad Liguriam destinatis a scriptione temperastis: quorum commeationem vos ignorasse non credidi, et praesentiam magnitudinis vestrae a petitionis qualitate deprehendi: datur enim inveniri a dispositis tractatorem. Me tamen urunt epistolarum feriae, quas ad levamen moeroris mei etiam occupatissimi repulistis. Nunc ad vota redeo. Valete, [* 1Kb] mi domini, et coelestem circa vos gratiam multiplici resignate colloquio. Partum est enim actibus vestris, quietis tempore de ea quae in laboribus sata est, innocentiae [Col. 0111C] messe gaudere.



EPISTOLA XXXI. ENNODIUS DOMNO PAPAE.

Pervigil beatitudinis vestrae cura, quasi coram positos, in quocunque loci sint, obsequentes attendit, et sine ullis feriis, dum gratiae suffragium praestat expertis, invitat extraneos. Etenim plures de spectaculo fructus capiuntur laboris alieni: quia discit operam navare in cujus oculis redduntur praemia sudoris et fidei. Atque utinam par votis esset effectus! et quod didici pro religione, cuperem daretur implere. Domine mi, famulatus mei humilitatem exhibens, parca in maximis elocutione contentus, quid domnus episcopus frater vester super directa legatione senserit, patefaciendum praefati litteris derelinquo.



EPISTOLA XXXII. ENNODIUS AVIENO.
[Col. 0111D]

Cum semper sint litterarum inter amantes jucunda commercia, et ex his muniis, etiam si spartana adhibeatur brevitas, gaudia prolixa nascantur; sintque hujusmodi officia remedio absentibus, votiva sollicitis: attamen aeger animus super eorum de quibus pendet, prosperitate jactatur, et hac tantum curatione respirat; [Col. 0112A] quam cum negat anxiis is qui nullo labascit incerto, resignat se diligentia non teneri. Paverunt diu animum meum a magnitudine vestra destinata colloquia, et hilaritati congrua pabula praestiterunt. Quorum nunc abstinentiam non affert tristitiam, sed cogit ad exitium. Potuit enim saluti opem tribuere, quod ante militavit affectui; abjurata est caritatis religio, quando profutura meae valetudini verba denegantur. Agnovistis quid fecerunt silentia vestra; quibus emendatione succurrite: nam apud vos si mei non dominatur oblivio, scriptione mutantur. Domine mi, salutem largissimam referens, Deum deprecor, ut aestibus meis superni dispositio favoris occurat, et in solatio moerorum meorum illa a vobis indicari faciat, quae delectet agnosci.



EPISTOLA XXXIII. ENNODIUS HORMISDAE ET DIOSCORO.
[Col. 0112B]

Scio conscientiam religiosam grande aestimare compendium, si praestandi nascatur occasio, his maxime quos devotos exstitisse meminerunt. Ergo quamvis prima reverentiae vestrae causa sit scripta mittendi, et utilitatis allegatio sit subjicienda diligentiae, attamen anxius animus saepe necessaria praeponit affectui. Retinet fraternitas vestra domnum papam de expensa, quam episcopus meus apud Ravennam pro ejus utilitate me spondente fecerat, restitutionem fuisse pollicitum. Sed actum est ut vix ad vos dirigendi praestaret inducias, et de mea sibi satisfaciendum esse substantia protestatur. Nunc quia grandis summa non est quae reposcitur, et summum [Col. 0112C] est beneficium me ab ingratitudine ejus quae videtur justa, subtrahere, ordinate quod vobis retributio superna compenset. Domine mi, salutem abundantissimam reddens, Deum quaeso, quo animis vestris, quod me sublevare possit, inspiret. Ego autem adfui partibus meis, qui cum contestatione moeroris per paginas indicati direxi fidelissimum perlatorem, qui nobis perferenda sine imminutione suscipiat.



EPISTOLA XXXIV. ENNODIUS FAUSTO ALBO.

Quamvis magnitudo vestra per longum silentium oblivionem mei fuerit contestata, et dum ab epistolaribus muniis temperat, memoriam obsequentis abjecerit, attamen providentia coelestis desideriis meis prospera vestra non patitur occultari, et variis indiciis [Col. 0112D] successum circa vos resignat optatum. Nunc tamen animus meus usque ad hoc devinctione productus est, ut proprium ad vos dirigerem perlatorem, qui vivis pastus aspectibus, bona ad me manifesta perducat. Credite, domini, magna me vobis esse obligatione constrictum, nec ullas pectori meo ferias dari, quibus visionem vestram non plena intentione disquiram. Superest ut, [2 1Kb] reducta in Ecclesia Romana [Col. 0113A] concordia, occurrendi vobis contingat occasio. Domine mi, salutationem reverentiae vestrae plenissimam dicens, deprecor ut suggestionem portitoris, hominis mei, grato suscipiatis auditu, et de felicitate vestra vel totius domus statu recurrenti nos instruatis alloquio.



EPISTOLA XXXV. ENNODIUS DOMNINAE.

Inter curas et molestias quibus pro peccatorum fasce subjicior, elegi singulare subsidium, ut ad vos domnas meas litteras destinarem; quarum precibus omnia mihi secunda contingerent, et ad serena laetitiae, depositis angustiarum nubibus, reformarer. Prima enim moeroris causa est, quod prospera vestra, dum in longinquo degitis, vix datur agnosci: [Col. 0113B] ex qua nascitur circa personam meam omnis adversitas. Adeste ergo supplici precibus vestris, ut per sanctorum Dei suffragia aegro animo medela tribuatur. Domina mi, servitium salutationis impendens, deprecor, et per Deum vos, quem colitis, obtestor, ut continuis me postulationibus et lacrymis, quibus regnum coeleste vim patitur, Domino commendetis: quia hoc munus speciale computo, et omnibus commodis antepono.



EPISTOLA XXXVI. ENNODIUS ADEODATO PRESBYTERO.

Coelestis dispensatio religiosis desideriis nunquam negat effectum: nam quod pie cupimus, maturo praestat studio. Desideranti enim mihi per litteras orationum vestrarum postulare suffragia, perlatorem [Col. 0113C] domesticum vota pepererunt; ut stimulo scriptionis admoniti, pro suscepti anima supplicetis, quia [1 1Kb] doctor gentium clamat, Orate pro invicem (Jac. V, 16). Nihil enim est quod Deum diligens, etiam pro delinquentibus obtinere non possit. Laborate ergo promissis dudum patrociniis, et gaudia mihi per lacrymas comparate. Veniat ad me fructus innocentiae meritis ignoratus. Haec sunt de quibus sanctum Dei admonere praesumpsi. Timeo enim facere prolixa colloquia, quia res necessaria strictis est postulanda sermonibus. Nunc in Christo valete, mi domine, et sentire me deprecationis vestrae munera prosperis indicate.



EPISTOLA XXXVII. ENNODIUS JOANNI.
[Col. 0114A]

Ergo falso creditur amorem reddi diligentiae, et tacitis animas se interrogare colloquiis, fidem mentium sensus asserere, ut quod impendimus vicaria nobis relatione debeatur? Vocem montium secreta restituunt, et in obsequio humanitatis muta famulantur: sed magnitudinem tuam in contemptu mei contigit silentium pro scriptione reddere; et in astipulatione artificis genii, temperando a paginis, pertinaciam garrulitatis opprimere, naturae lege calcata. Facessat a moribus meis, sequi quod admissum doleo, et sublevare culpas imitando. Ecce iterum appello linguae ferias foventem, et in longioribus persequor, habens promissae caritatis memoriam. Domine, ut [Col. 0114B] supra, salutationem largissimam offerens, quaeso, ut debitum gratiae vel nunc exigat importunitas, dum providetur quatenus ardorem desiderii prolixis satietis alloquiis.



EPISTOLA XXXVIII. ENNODIUS FIRMINAE.

Quotiens votiva res repente contigerit, pretium de ipsa temporis brevitate sortitur. Coelestis enim ut crescat beneficii genius, subitum facit esse quod tribuit, ne devenustet sperantum prolixitas misericordiam largitoris; quis enim affectum desiderii repente suscipiens non avidius impetrata veneretur? Sic litteras magnitudinis vestrae sitiens, tempore profectionis accepi. Dolebam, fateor, et vehementer angebar, dum nec obsequiorum meorum perlator existeret, nec [Col. 0114C] sospitatis vestrae digressurus bona cognoscerem. Ecce utrumque frons bona concessit: accepi pariter indicia optata quae refero, et uno eodemque tempore regressum me [2 1Kb] de Alpibus Cottiis, et Ravennate significo iter arrepturum. Orate ut variis laborum jactato incommodis patientiam supernae benedictionis munus infundat. Me autem quod ad custodiam gratiae culminis vestri splendor hortatur, facilius credo cursus fluminum in diversa revocari, et relictis fluentorum alimoniis aether vacuum pisces expetere, quam tantorum me immemorem delicta restituant. Quod superest, valete, mi domina, et redemptori nostro pro persona suscepti incessabiliter supplicate.



LIBER SEPTIMUS.
[Col. 0113]


EPISTOLA PRIMA. ENNODIUS [1 1Kb] JULIANO.
[Col. 0113D]

Praeceptis magnitudinis vestrae ministerium devotionis exsolvimus; quia fit aequitati proximus, qui justi viri monitis obsecundat. Negotiorum qualitas [Col. 0114D] quae ab amico veritatis agnoscenda committitur, cautione instruit animum cognitoris integri: affectionem infudisset nobis magnitudinis vestrae consideratio, si studia non dedissent. In negotio igitur quod inter Bautonem [2 1Kb] , regiae domus conductorem, et [Col. 0115A] [1 1Kb] Epiphanium chartarium vertitur, dum anceps in disceptatione nostra eventus nutaret, et alterna se partes intentione colliderent, asserente Bautone se sexaginta et quatuor solidos publicos, quos de reliqua indictionis illius emisso chirographo fuerat debere confessus, idcirco non posse restituere, quia per manus sublimis viri Projecti quadraginta solidos Epiphanio suffragii nomine contulisset, pro quibus nullum beneficium secutum fuisse doceretur; et replicaret ipse Epiphanius, se si quid accepisset, labore meruisse, nec frustra sibi a Bautone quidquam fuisse collatum, vel prolati testis fidem laudibus incessanter attolleret; statuimus ut sub jurejurando mihi nominatus superius vir nobilis Projectus et sperati genus declararet beneficii, et effectum, si ita esset, assereret [Col. 0115B] non secutum: quod cum fuisset impletum, Epiphanius acceptam pecuniae refunderet quantitatem. Nunc in potestate est culminis vestri decisionem nostram, si placet, auctoritate fulcire.



EPISTOLA II. ENNODIUS FAUSTO.

Quantum ad fascem moeroris adjungit interrupta tribulatio, quando ut acrius urat adversitas, prosperorum mutatione blanditur! Ad cujus unquam onus accessit, quod continuatae sarcinam calamitatis abjecit? Quam bene me ad patientiam absentiae vestrae longus temporum usus aptaverat; dum hoc quod felicitas non habebat, didicerant nec vota praesumere! Ecce iterum de inveteratis doloribus passio novella me lacerat, et obductam cicatricem rescindit ictus [Col. 0115C] acutior. Imploraveram a discedente misericordiam, ut quod de praesenti confabulatione perdebam, litteris pensaretur; nec hanc frugem omnibus desideriis jejunus emerui. Ego consuetudinis meae non negligens inter lacrymas scripta concinno: quibus de afflictione mea credidi nil potius indicandum, illustris viri domni Pamfronii relatione contentus. Nunc, mi domine, obsequia famuli vestri dignanter accipite, et animae in angustiis constitutae remedia consueta praestate.



EPISTOLA III. ENNODIUS AVIENO.

Quibus magnitudinem tuam discedentem precibus imploravi, merito retexerem, nisi memoriae vestrae irrogare contumelias devitarem. Nam qui amantem [Col. 0115D] de his quae recens sunt acta convenerit, fugiendam bonis oblivionem importunus opponit: cum hoc sit peculiare conjunctis, ut sub quadam praescientia mutuo sibi cupita sufficiant; et ad substantiam caritatis efficaci dispensatione, quod votis poscendum est, effectu seniore concilient. Coelestis dispensatio facienda suggerit, si quid amor optat, inquiras. His jungitur quod aestuanti animae, dum iter arriperes, [Col. 0116A] multis in promissionibus subvenisti; dicendo sustentandum me esse paginis, qui propriae lucis privarer absentia. Ecce et pollicitatio fide claudicat, et spe irritatus ardesco. Egit veniens de remedii praesumptione fiducia, ut difficilius dura tolerentur. Sed nunc, mi domine, honorem salutationis accipiens, postquam apud vos, quod male est animo, declaravi, curatio properata succurrat: ut qui salutis vestrae status est vel gratia principalis, exspectatis reseretur alloquiis.



EPISTOLA IV. ENNODIUS AGNELLO.

Semper famulantes diligentiae paginas nunc in proditione sui dolor exigit, et gaudiorum ministras in vocem reserandae traxit injuriae; nec contenta fuco dissimulationis urbanae secreta pectoris aut taciturnitate [Col. 0116B] vestivit, aut in partem aliam transtulit blandimento. Novi quidem fabricata, sed fugio: et simplicitate contentus, cum amantibus sereni animi fronte congredior. Ubi gentium fuit sub obtestatione Dei inter nos promissa devinctio, ut proficiscentes insalutatum me, velut incognitum linqueretis, nec potestatem remanens sortirer necessaria suggerendi? Credo providistis ut imbecillus oculis totum vobiscum lumen amitteret, nec diem meum sub amici praesentia clausis orbibus intuerer. Haec si per negligentiam contigerunt, aestimationi relinquetis quem apud vos locum obtineam: ferenda sunt acerbius, si intelliguntur accidisse per studium. Nunc vale, mi domine, et animo meo quem in statione consistere suadet innocentia, [Col. 0116C] origo, propositum, potiorem gratiae partem qua vobis sinceritate patuit invitate.



EPISTOLA V. ENNODIUS SENARIO.

Quamvis te dominum meum per intemeratae documenta fidei [2 1Kb] principalis sibi cura conjungat, et morum claritudo ita publicis rebus misceat, ut amabilis a te saporem quietis excludat, non credo tamen ita religionem amicitiae posthaberi, ut non satisfaciens, Deo adjuvante, regnantis imperiis debita sua refundas affectui. Nostis quid poscat aula, quid gratia: uno eodemque tempore nec rerum deestis domino, nec amori, quando Christianae mentis integritas per has partes divisa solidatur. His ergo sollicitudinem meam credo relevari, quibus venerabilis consuetudo [Col. 0116D] servatur studiis. Tantum est, ut Dei nostri solatiis magnitudo vestra adjuta gratuletur. Domine mi, salutationis obsequia praesentans, spero ut de vestro vel amici vestri domni Fausti statu hilarem me fieri votivo litterarum contingat indicio.



EPISTOLA VI. ENNODIUS FLORO ET DECORATO.

Permisi hactenus magnitudinem vestram mobilitatem [Col. 0117A] Ligurum urbanae fuco disputationis incessere, quia et me origo reddebat alienum, et vos ab eorum culpis constantia promissa sejunxerat. Sed cum una sorte ab oculis vestris et mente discessi, praeconis voce contestor, neminem damnare posse quod sequitur, nec salvo pudore sententiam excessibus dictare peccantem. Fas est liberos a reatu detestari; quis aequo animo ferat monitorem quod verbis destruit actibus non vitare? Evangelii sententia est, Qui fecerit et docuerit sic (Matth. V, 19) dignum Dei gratia posse judicari. Vobis copiosus sermo est, quotiens error arguitur, et sub conversationis negligentia puritas amplectenda verborum. Perdidistis lacrymarum mearum memoriam, quam discedentibus gemini doloris ictus effudit. Ecce quanti dies sunt, in quibus [Col. 0117B] sub tanta frequentia commeantum nulla neque domini mei, amici vestri, neque vestra, quae de illo rem voti indicent, scripta suscipio. Absolvistis imitatione culpabiles: non quod Liguribus evenerit propositum, quantum vos dicitis, infidelitatis amittere, sed quod eos contigerit invenisse in his quae sunt vitanda consortes. Rogo tamen, servitio salutationis exhibito, ut tandem aliquando, tanquam boni domini precum mearum memores, prosperitatem vestram, vel domni mei, amatoris vestri, reseretis muniis litterarum.



EPISTOLA VII. ENNODIUS [1 9Kb] ELPIDIO DIACONO.

Perfecta caritas corporalis absentiae damna non patitur, nec animorum serena conjunctio itinerum [Col. 0117C] sequestratione multatur: quorum animae Christo in caritate sociante conveniunt, nulla possunt separari interjectione terrarum. Hac ego spe vel securitate, de conscientia vestra securus, amantem mei alloquor, tanquam in amplexibus constitutum. Fove, domne Elpidi, quem Deo medio suscepisti. Habeat suas mundus astutias, et urbanitatem fallendi prudentiam damnandus appellet. Tu illi dulcedini quam probavi, nihil admisceas, nisi quod gradibus ad perfectae caritatis nos bona perducat. Domine, ut supra, salutationem plenissimam reddens, quaeso ut prosperitatem vestram vel eorum qui nos diligunt frequentibus mihi indicetis alloquiis.



EPISTOLA VIII. ENNODIUS EUPREPIAE.
[Col. 0117D]

Quam bene animum meum ad patientiam sequestrationis absentiae vestrae usus aptaverat, dum prolixa silentia contemptum dulcedinis rerum suarum necessitate pariebant! rescissa est cicatrix quae ad medicinam pii amoris accesserat. Confiteor, soror venerabilis, ad antiquum me desiderium litterae tuae nimis noto conditae sapore revocarunt. Ecce vide qua [Col. 0118A] arte contendis, cui nec satietatem de praesentia tua, nec oblivionem de silentio pateris subvenire. Scit mentium discussor altissimus, lectione apicum tuorum animam meam intra penetralia sua non potuisse consistere, et ad praesentiam tuam diligentiae evolasse melle compulsam. Habuit Arelatensis habitatio, cum Mediolanensibus muris includerer: et dum ad dulcem sedem libertas mentis excurreret, intra Italiam me corporis captivitas includebat. O si suppeteret sermonis abundantia ad ea quae cupit animus exponenda, aut ad illa ad quae lingua sufficit, non pudor eriperet! Parvus amor est, qui oris testimonio sufficienter aperitur. Confessio est tepidae caritatis, quotiens in ea non cedit eloquium. Quod restat, Deum precor, ut valeas et ad sublevandum moerorem [Col. 0118B] meum quem scriptione tua nimis daedala arte geminasti, bono prosperitatis mutuae reserveris.



EPISTOLA IX. ENNODIUS AVIENO.

Pompam quam in litteris fugitis obtinetis; nec aliud est loqui vestrum, nisi declamationum insignia custodire: hoc in vobis natura, hoc peritiae mater indeficiens lectionis cura congessit. Sed miseriis meis evenire nulla consolatio potest, quando ante oculos sunt locata, quae merui, et quantum praelatus indignior exstiterit, tantum in aperto fiunt peccata superati. Quid animum meum, illustrissime hominum, conaris attollere? quid in vita quae plena moeroris est, reservare liceat tribulationibus meis? [Col. 0118C] pro bono dispensationis coelestis finem vel cum vita constitui. Vobis tamen insufficientes refero gratias, qui illam circa me servatis diligentiam, qua potiorem nec dignissimis praestaretis. Domine mi, salutationis reverentiam solvens, spero ut orare pro me minime desistatis, et ad calamitatum solatia ferentia opem scripta mittatis.



EPISTOLA X. ENNODIUS FLORO ET DECORATO.

[2 1Kb] Compulsoris functus officio, ad redhibitionem promissionis suae vix advocatum coegi, ut quod advocatis debebat exsolveret. Genus durae professionis, ut a vobis dicenda praeveniam, ad verecundiam clericus inclinavi. Quale sit quo molliuntur obstinatissimi, et quid sibi velit qui raptores spoliat, aestimate. [Col. 0118D] Argenti libram quam frater Epiphanius dedit, fratri Gaiano ad vos perferendam tradidi, pactis tamen adhuc apud me quae suscepi constitutis. Restat ut, si tradere debeam, designetis. Domine mi, salutationem plenissimam dicens, rogo ut primum pro me sanctos orare dignemini. Deinde domnis amatoribus nostris obsequia mea sub illa qua me cupere scitis humilitate reddatis.



EPISTOLA XI. ENNODIUS AGNELLO.
[Col. 0119A]

Male est animo meo, quod de facundiae suae dotibus mihi abundantia vestra nihil tribuit; et ita eloquentiae opibus incubat, ut partem ex eis facere, sacrilegium computetur. Turpis est equidem universarum rerum avaritia: contigit tamen, si verba deneges, plus pudenda. Saepe etiam evenit ut frequenter scribentes minus diligant; nunquam tamen accessit ut aliquid caritati reservet, qui in perpetua taciturnitate perdurat. Potest nasci de epistolaribus blandimentis ambiguitas: certa fides est ab eo qui servat silentium non amari. Haec sunt quae in festinatione perlatoris celer scripsi, geminis stimulis incitatus, vel properationis bajuli vel doloris. Ergo [Col. 0119B] taedio animi mei remedia incunctanter adhibete: ut quamvis defuerit hactenus affectioni pabula sua, in statione esse tamen promissa caritas innotescat. Domine mi, salutem plenissimam dicens, quaeso ut exspectationi meae quod sufficit loquendi peritissimo non negetur.



EPISTOLA XII. ENNODIUS HORMISDAE DIACONO.

Nullus remaneret imperitis locus veniae, si plura loquerentur: sola brevitas commendat indoctos. Supra errorem est prolixa narratio rusticantis: quando ab ignaro extortum fuerit quod diu legatur, sibi rancorem suum debet exactor. Quisquamne hominum in longum vult fastidienda procedere, et nullo sapore condita breves terminos non habere? Romana hoc, frater, et nimium artifici subtilitate flagitasti. [Col. 0119C] Sed nos contra fabricatos munit simplicitas nullis colorata praestigiis. Etenim quamvis me delenifica epistolae tuae oratione produxeris, mei immemorem non fecisti. Scio artare paginam, cujus pretium promulgator intelligo. Noveris me tamen meis partibus non deesse, quamvis vocet in medium et urbanus et clericus. Sed quid produco paginam, cujus superius angustiam pollicebar? Haec mihi cum amante concertatio: talis fructus est litterarum. Domine mi, salutem uberrimam dicens, precor ut Dei nostri tribuente misericordia crebro salutem vestram votivis mihi, dum meam quaeritis, nuntietis affatibus.



EPISTOLA XIII. ENNODIUS BOETIO.

Si liberum esset imperata differri, concederetur [Col. 0119D] adhuc mihi ornamenta silentii non perire. Nam taciturnitatis munus est, quod non inhumanum loqui me posse credidistis. Videte quantum linguae genium vox pressa contulerit. Sed res est vacui pectoris periclitata remedia non tenere. Agit sermonis cura, ne promulgantis celetur inscitia, quando otii labor gloriam intercipit. Ecce ego ille ante probationem laudatus subdor examini, et ferias meas, ne videar praedicatione dignus, irrumpo. Nam dum humilitas reddit obsequium, impetrata per silentium non habemus. Tu in me, emendatissime hominum, dignaris [Col. 0120A] praedicare virtutes, quem in annis puerilibus, sine aetatis praejudicio, industria fecit antiquum; qui per diligentiam imples omne quod cogitur; cui inter vitae exordia ludus est lectionis assiduitas, et deliciae sudor alienus; in cujus manibus duplicato igne rutilat, qua veteres face fulserunt. Nam quod vix majoribus circa extremitatem vitae contigit, hoc tibi abundat in limine. Vere dedisti pretium loquacitati meae, dum desiderantem colloquia primus aggrederis. Contigit nova res garrulo, ut usque adeo produceretur, donec exigerent scripta responsum. Deo gratias, qui occultis itineribus de propinqui vos necessaria affectione commovit. Ecce geminae causas injuriae jam tenetis: nam postquam agrestis innotui, praesumo me dicere parentem. Domine mi, salutis officium [Col. 0120B] dicens, spero ut circa litterarum munia frequentiam commodetis: in quo opere assiduitatem et amans exhibet et facundus.



EPISTOLA XIV. ENNODIUS [1 1Kb] ARCHOTAMIAE.

Ita supra claritatem generis morum luce profecistis, ut quos etiam vobis non nectit propinquitas, actuum vestrorum bona subjiciant. Quis enim non perfectam reverentiam sit paratus impendere animae in Dei cultura sublimi? quia peregrinum se facit a Redemptoris gratia, qui Deo non suscipit obsequentes. Indicium enim est conversationis praecipuae, Christi nostri amare cultores, proximus est emendatissimis, qui diligit jam probatos, testimonium dat bonorum sine dubitatione meritorum, si studeas [Col. 0120C] laudibus prosequi sub debita continuatione perfectos, fit sanctis proximus, qui in illis sine fuco praedicat sanctitatem, quemcunque diligentia hortante praetuleris, dispendium pudoris est, ni sequaris. Quis salva verecundia per spinosa gradiens purgatum iter attollat, et viam salutis aspiciens calles eligat noxiorum? professio caecitatis est, bona ante oculos in exemplum locata respicere, et unde imitatione proficias non tenere. Haec, mi domina, de te non incertis fama nuntiavit indiciis, non loquax vulgus per ignara judicii ora jactavit; cui mos est de humanis actibus, dum scintillas in rogos animat, amplificatas fidelium flammas exstinguere. Hoc nostrorum relatione propinquorum, praecipue tamen domna et serore Euprepia referente, percrebuit; non solum vos [Col. 0120D] dignas esse praeconiis, sed instituisse celebrandum, et venerabili filio cum prosapiae radiis facem conversationis ingerere. Habet, quantum comperi, Lirinensis habitator quod de sancta matre discat, etiam quae urbana domicilia non reliquit. Si mihi credit pietas tua, plus est in acie vicisse saeculum, quam vitasse; resignat timorem fuga certaminis; nec spes est ulla virtutis, quando ante congressionem declinatur adversarius. Conscientia roboris paucis acquiescet ad latebram: hoc est secretum eligere, quod ostendisse formidinem. Haec ego non dominum meum, [Col. 0121A] et familiae nostrae jubar, presbyterum arguens scribo: cui nec ibi credo impugnationes deesse, quas superer; in quo loci visus est declinasse conflictum. Tunc enim universa saeculi blandimenta calcavit, quando aetatis, opum, natalium profectionem ejus retinere catena non valuit. Sed vobis quantum sexus infirmior, tantum debetur potissima de palmae adeptione laudatio. Prope est ut etiam illius tu sis tutela propositi: quae mala viduitatis et orbitatis patiens, de venerabilis filii meritis solatii tui occasione pateris nil perire. Ecce ubi femina, fragilitatis oblita, castelli vice, et virum et juvenem ab hostili impugnatione subducit. Hujus facta dux gloriosa perdures, et usque ad illud in saeculo perseveres, quo illum, si ita res poposcerit, jam maturum mundi istius campus [Col. 0121B] accipiat. Vellem, confiteor, si epistolaris pateretur concinnatio, in longum verba producere, et de actuum vestrorum ornamentis pauca sub loquendi ubertate narrare. Sed haec ad alios scribenda reserventur. Sufficit vos scire, quia quamvis a me nunquam sis visa, cognosceris, et adorandis inserta monumentis radice animi jam teneris. Scriptum est, meministi: Laudent te proximi tui (Prov. XXVII, 2). Vere sola mihi vellem causa existeret Gallias expetendi, ut cum domno meo presbytero, utrique osculantes manus et oculos tuos, beatam te in quavis afflictione temporis redderemus. Domina mihi, propter quod mittuntur epistolae, corpore me valere significans, prosperitatis vestrae statum requiro: deprecans et per Deum conjurans ne unquam mihi orationum [Col. 0121C] vestrarum adjumenta denegetis.



EPISTOLA XV. ENNODIUS AGNELLO.

Deo gratias, qui circa magnitudinem vestram licet protulerit cupita, non repulit. Etenim ne fides claudicet supplicantis desideria differuntur, quia devenustat secuturae hilaritatis genium velox impetratio. Et vos quidem honores meruisse, non optasse, manifestum est, sed praecedens concinnatio eloquitur vota diligentium. Novit omnipotens, et generis vestri luce permotus, et gratiae quam polliciti estis invitatus fiducia, praecessit in prosperis vestris quidquid vos disciplina aut ratione cohibetis. Sufficiant in floribus stricta colloquia: respondete de prosperitate vestra sollicito, quamvis de amore non dubio. Domine [Col. 0121D] mi, salutationis plenissimae obsequia dependens, litterarum portitorem commendo, quia mihi fide et honestate compertus est, volens universis quid dignationis vestrae habeam non taceri, ut sperantes de communis gratiae messe pascantur.



EPISTOLA XVI. ENNODIUS AGNELLO.

Solet prosperorum indicia dispergere sermonis jucunda festivitas: dum quidquid boni facundis accesserit, germana gaudiorum per populos voce discurrit. Facilius est ignem in pyras animatum lingua comprimere, quam silentium inter optata servare. [Col. 0122A] Humanitatis lex est et naturae imperium, hilaritatem mentis opibus scriptionis effluere. Emanant enim vel si arctentur secunda conclavibus. Sed in magnitudine vestra, sicut aetas cana est, pudoris et scientiae dote maturescens, ita laetitiam frenis moderationis astringitis. Sed nunquid in damnum gratiae disciplina debet excurrere; et hoc minui amicorum diligentiae, quod ad morum ornamenta sociatur? Quamvis monetam Latiaris eloquentiae teneas, non potes tamen invenire quemadmodum jure factum asseras quod exspectanti mihi verba non tribuis. Decet ergo beneficia superna sola amantibus opinione nuntiari, et de solida gratulatione trepidare gaudiis jam potitum? Hac ergo necessitate puerum direxi, qui non reposcat scripta, sed exigat. Nostis quae sit fiducia simpliciter [Col. 0122B] amantum, eorum praecipue quorum spem retinetis gratiae promissione firmatam. Domine mi, salutationem plenissimam dicens, quaeso ut frequentes et non in arctum coactas epistolas destinetis. Videte animi mei securitatem: prolixas posco paginas, qui adhuc nullas accepi.



EPISTOLA XVII. ENNODIUS AVIENO.

Si vobis de parvitate mea fuisset ulla curatio, tanti temporis silentium non maneret: maxime cum inaequalitas domnae meae, matris vestrae, per varios rumores sine remedio affligat absentem. Scio enim hoc solo sanctam feminam fasce praegravari, quia immodicam pietatem exhibet non merenti. Sed quid produco verba catenis obligata tristitiae? si bonam valetudinem [Col. 0122C] ejus coelestis favor refudit, properato litteris nuntiare. Expecto enim ut tunc mecum prospera concilientur, quando cum illa esse comperero. Didicistis causam moeroris, indifferenter post Deum date remedii. Domine mi, salutationis obsequia praesentans, Domino pro me, supplice vestro, obsequia digna porrigite.



EPISTOLA XVIII. ENNODIUS AVIENO.

Si judex vilium personarum laboret injuriis, nescio utrum possit ab hoc onere alios sublevare, cui ipse succumbit. Gravibus medica manus est adhibenda vulneribus, ne impunitate morbus adolescat. Sublimis virvicarius [sic] haec a me, quamvis pro justitiae consideratione deberentur, tamen extorsit alloquia: [Col. 0122D] quid pertulerit, ipse manifestet. Unum scio, quia nisi succurritis, generale futurum malum, cui ipse est disciplinae tutor expositus. Hoc non est alienum a Christianitate, cum defero, quia impium est rerum ordinem sub hac permixtione confundi. Domine mi, salutationis honore praelato, vos vocem supplicis gratanter accipite, ut qui tanti fascem laboris arripuit, convalescat effectu.



EPISTOLA XIX. ENNODIUS [1 1Kb] SIMPLICIANO.

Divini favoris adjumento adolescentiae tuae rudimenta [Col. 0123A] solidentur. Ipse det successum frugibus, qui contulit ornamenta principiis: ut quod in cano flore praemisisti, in pomorum maturitate non subtrahas. Est propositi nostri prima curatio, ut de incipientis laude solliciti ad Deum vota mittamus; quatenus quod in bonae indolis eruditione praesumptum est, de superna ope maturescat. Ille ingenii segetem perducat ad horrea, qui altricem hominum herbam exegit e cespite; ipse de terreno lacte expressam in triticum formet effigiem, cujus imbre soli facies maritata fecundatur. Tibi autem, erudite puer, habeo gratias, quod quamvis dicendi splendore nituisses, et in illa urbe litterarum scientia astipulante lauderis, mei quoque desideras adjumenta praeconii. Accessit tibi fructus diligentiae meae, et si nulla tribuuntur [Col. 0123B] rusticantis ornamenta testimonii. Libens dicta tua cum facundissimis praedico, cum quibus sententiam meam, ut bonorum ditescam societate, conjungo. Proximum est ut non dividantur meritis, qui in qualibet judicatione consentiunt. Unus est, nec enim procul evagatus ab arce sublimium, qui ad hoc quod illi praenuntiant, non dispari admiratione concordat. Ad epistolae tuae tamen dictionisque mella me refero: cui sic est blanda de praesenti et tenera aetate praefatio, ut non subtrahatur virtus et genius de futura. [1 1Kb] Constitit concavatis Latiaris elocutio, dum per alveum suum Romanae eloquentiae unda praelabitur. Ad quae se porrigat, vix comprehendit aestimatio, qui maximus apparescat in foribus. In matutina luce meridiano fulgore rutilasti. Tueatur [Col. 0123C] circa te coelestis gratia munus suum, et ut frequentibus amantem epistolarum colas muniis, salus nostra Christus inspiret.



EPISTOLA XX. ENNODIUS [2 1Kb] MAXIMO.

Dum prelorum famuli autumni dotem complerent, et teneras uvarum tunicas properata calce disrumperent, ego ad summatem virum parentem fratremque meum et oculos et verba revocavi: justum esse conjiciens, dum vineta uberem tribuunt liquorem, me sobriam alloqui cum jucunda hilaritate personam. Solve ergo Pythagoricam taciturnitatem, et mecum peritiae et facundiae tuae bona partire; sit inter nos felicium vindemiarum vice colloquium; currant dulcia [Col. 0123D] musta sermonum. Habes quae [3 1Kb] cum diacono sanctissimo de institutis morum nota dicendi ubertate communices. Nam qui ecclesiastica, ut vos, probitate subsistunt, silentii apud illos justa vitatio est. Scribite qua aurea castitas districtione teneatur, per quem callem obscena fugiatur avaritia, quibus modis turpis fallendi declinetur obscuritas. In summa, sine dissimulatione docete quae geritis. Illud praecipue scire cupidum dignanter instruite qua sponsae [Col. 0124A] vel blandimenta saeculi religionis districtione respuantur. Domine, ut supra, salutationis munera praesentans, precor ut gratanter accipias quod inter curarum moles exigit fieri jocorum non respuenda subreptio.



EPISTOLA XXI. ENNODIUS MAXIMO.

Ubi est fides splendentis periclitata conscientiae, quam in annis puerilibus cana reverentia non relinquit, quam per aevi praejudicium observantia honestatis irradiat, quae in tempore juventutis actibus maturescens infantiam ingressa praelabitur? Nunquid aequum fuit amantis paginis tantum mandata restitui, aut per fides est liberae scriptionis et famuli? Nunquid dignum probatis moribus censuistis provocantem [Col. 0124B] ad officia religiosa non subsequi, vel nefas putastis epistolas reddere quas vobis inter excessus contigit non cepisse? Haec igitur est tua disciplina? Non talem te probitas olim manifestata disseminat. Ego tamen loquacitate qua notus sum indurata nitor mutare silentia. Nunquid impar est tibi lingua natalibus? aut non testimonium generis annuntias flore sermonis? nunquid ostrum loquendi deseret pectoris fecunda dictatio? Nihil nisi malitiam designat, qui cum possit, desideranti verba non tribuit. Ecce inter ructationes Lyaeo debitas qualia Silenus alter verba compono. Scribendum sciatis nomen vestrum ad genii mei purpuram, et libellis propriis inserendum: ut etiam si nihil tribues de responso, ego tamen arcem teneam, quod ad doctos viros dirigo sine [Col. 0124C] trepidatione aliqua quod legatur. Domine mi, accipe nostrae salutationis obsequia, reddens debita litterarum.

Sic tibi virginitas mansuro constet in aevo:
   Nec pereat quidquid vita beata dedit.
Sic tua non maculent nigrantes membra puellae;
   Nec propter jaceas Tartaream faciem.
Ut cupidum sanctis releves per scripta loquelis;
   Deque tuis fratri fontibus unda fluat.



EPISTOLA XXII. ENNODIUS MAXIMO.

Fidelius a sublimitate tua vocem suscipiunt aut interrupta montium, aut secreta silvarum. Praebent hominibus naturae institutione et muta responsum; [Col. 0124D] redit ad mortales vicissitudo clamosae solitudinis; non perit quod linguae acceperint vel lustra beneficium: quare istud in magnitudine tua laudis et philosophiae genus est, nihil dicere, et silentii tenere inter declamantium incerta cautionem? Homo, quem nec infecundum natura protulit, nec infabricatum doctrina dereliquit. Sed, credo, me dedignaris affatu; [4 14Kb] opicis nolens pretiosa dare verba judicio. Quid quod signum est divitis eloquentia viri, nec indoctis [Col. 0125A] sermonum cupita subtrahere? mendicus fluminum cursus est, qui tantum nobilissimorum satiare putatur ardorem; ubertas imbrium et nihil paritura saxa perfundit. Liquid ae rationis ordo est, ut paupertatem resignet qui damna formidat; quidquid non procurrit, exile est. De volucribus tamen munus singula destinavi, quod cepit accipiter. Nam progressi ad Bromium et Bacchi orgia, [1 1Kb] inter aves bella commisimus: profuit quaestui nostro certamen sociale pennarum. Memento quod solam anatem direximus: scientes quia numero Deus impare gaudet. Dona nostra institutio est: sume, si diligis, pro dogmate quod jocamur. Fac meam frugiferam esse laetitiam. Si tibi perpetuae diligentiam castitatis indixerit, laborabit in laudibus tuis lingua, quae modo exercetur [Col. 0125B] in monitis. Vale, domine, et amanti, ut doctus, si mereor, sequestrata dissimulatione responde.



EPISTOLA XXIII. ENNODIUS MAXIMO.

[2 1Kb] Producit magnitudo tua nuptiarum festa temporibus; dum rem ad quam coactus es, sub diuturnitate prosequeris, subito necessitas tua facta est desiderium. Aliquis negotio illi perenniter incumbat, ad quod descendit invitus? Sic recessisti a custoditae beatitudinis diligentia, quasi prolixis temporibus didicisses qualiter institueretur uxorius. Triginta feliciter dies abierunt, et te civitati adhuc meis oculis longa me macerans exspectatione subducis. Vere quidquid vis facias, si vixero, qui tibi dicenda texui, non tacebo: tamen honore salutationis accepto, gustum [Col. 0126A] de guttulis ut fratrem decet a fratre, directa suscipite. Erubesce tu, quia nec aegrum requiris, nec de nuptialibus deliciis quae possent fastidium relevare transmittis.



EPISTOLA XXIV. ENNODIUS STEPHANO.

Exigit a me filii communis Marcelli adhortatio, quem natura vobis, mihi dedit affectus, ut ad scriptionis munia praevius aspirarem, et solatium litterarum per quod vetustas voluit absentiae nil licere, amore victus impenderem. Jam debes mihi duplicem gratiam, et si responsa restitueris, ob hoc quod primus incepi. Ille dilectionis januam pandit, qui in colloquiis praestat exemplum: propositam custodiunt formulam, qui scripta restituunt. Ergo, auctore Deo, [Col. 0126B] nuntiam prosperitatis nostrae epistolam destinamus. Illud ad gaudium vestrum, quo uberius paterna mens exsultet, adjungimus, filium vestrum in studiis liberalibus ingenuitatis testimonium jam tenere, et talem se in hac cura praestare, ut avara suorum vota transcendat. Spes perfectionis est, honesta in adolescente inchoatio, nec ab erudito distat, qui inter exordia boni gloriam occupat instituti. Salutans ergo affectione qua debeo, spero ut reparata opportunitate de bono me faciat vestrae prosperitatis attolli.



EPISTOLA XXV. ENNODIUS [3 5Kb] SYMMACHO.

Lex desideriis scripta vix creditur. Impatiens rigidioris praecepti diligentia, non jugiter dignum facit reprehensione quod libera est. Redditur saepe amabilior [Col. 0127A] de reatu, cum per effrenationem sortitur genium plus placendi: nam delictum suum quodam ipsius praesumptionis melle commendat. Ego a praefatione me tueor, quia ad epistolas primus aspiro. Restat in potestate celsitudinis vestrae, si sustinere eligetis garrulum, non tacere, et de originario Symmachiani fontis lacte me pascere. Vale in Christo nostro, Romanae gentis nobilitas, et me jam ut clientem et famulum pro morum et naturae luce dignare.



EPISTOLA XXVI. ENNODIUS AGNELLO.

Pro voto meo produxistis epistolam, dum res nulla fuscatas nube purgatis. Felicissima defensionis sorte adsumus innocentiae, et dextro semper omine per se splendentibus usuram vocis impendimus. Facile ejus [Col. 0127B] lucem qui nitet affirmas: nec deest sermo qui commodetur absolutis. Sic de caballo promisso processistis affatibus, quasi vobis aliquando obscena mentiendi fuisset affectio. Vere per animam meam facilius sacros crederem labi in hanc foveam posse pontifices. Vitia maturos nesciunt, nisi quos primaevos imbuerint. Infitiatio in hominibus nova non germinat: quidquid in moribus nostris est, et sequitur et praecessit. Proinde valete, ostrum Latiaris eloquii, et mihi vicissitudinem amando restituite: illud providentes, ut pro compensatione tarditatis dignus mihi munere vestro equus succurrat.



EPISTOLA XXVII. ENNODIUS [1 2Kb] PROBO.

Eligo jacturam pudoris, ne subeam dedecus non [Col. 0127C] amantis, sciens facilius sarciri posse frontis damna quam fidei. Indoctum esse infelicitatis est; virtutes familiae vestrae odisse, res criminis. Potuimus disciplinis liberalibus defuisse non delinquentes; nulli sufficit, unde mores excussit. Ego in amplitudine vestra tot coacervata epistolari sermone bona non venerer? ego non illud generis lumen amplificatum [Col. 0128A] studiis et probitate suspiciam? Videtur mihi non longe ab honestate desciscere, qui colit emendatos; dum creditur quicunque sectari posse quod diligit. Proinde vale per gratiam Dei, et studium meum approbans amantem tui amplifica muniis litterarum.



EPISTOLA XXVIII. ENNODIUS ADEODATO PRESBYTERO.

Voto meo obsequitur, quae ministra ad vos scriptionis existit occasio. Nam et praesentiae vice blanditur alloquium, et promittit sibi de paginarum promulgatione quod exhibet: quia emendatissimi homines, sicut derogari virtutibus suis aestimant, aliquos in diligentiae testimonio praevios exstitisse; ita ignominiam reputant, exempla negligere. Vixit inter [Col. 0128B] sanctos viros ista communio, ut per intimi hominis providentiam nil noceret terrena sequestratio. Par est, domine, ut et votum meum sequaris et formam. Ergo salutans principe loco, ut mei memor sis deprecor; ut quod mihi per negligentiam subtrahitur, divinae gratiae per vos suffragio conferatur. Indico ergo non mentiens, nocte tertia [2 1Kb] a profectione mea, ingratam mihi dominam meam Cynegiam apparuisse in ipso lucis exordio, et multum ab ea me de itineris properatione culpatum, quare etiam nullis versibus sepulcrum ejus esset honoratum. Haec quidem ego non ad imaginem propheticae veritatis accepi; nec nocturnis forte illusionibus operis mei sudore litavi. Sed quia facile suadetur amantibus, debitum opus non laboravit exigere qui monebat. Salva est dominae [Col. 0128C] reverentia. Versus quos direxi, per diem judicii te conjuro ut in pariete supra ad pedes scribi mox facias. Gratum noveris et filio tuo futurum, vult enim merita illius multorum ore celebrari, sed in eo modo quo illos hic invenit. Domnam meam Stephaniam et domnam Sabianam, sed et domnam Fadillam pro me saluta. Si scripti fuerint, mox rescribe. [Col. 0129A] Domno papae dignare dicere ut aliquid [1 1Kb] per secundia Hoscorum de mea causa ordinet. Quantum in festinatione veredarii potui, scripsi: dominum et fratrem Hormisdam satis pro me saluta, cui dicite ut clavem illam mittat.



EPISTOLA XXIX. ENNODIUS BEATO.

Non ego epistolam meam intra breves terminos, Spartanae memor concinnationis, includo; nec formam tuam studio coacti sermonis irrideo: abest a me loqui pauca cum modicis. Urbanorum est exiguis producta subtrahere, et sine aliqua necessitate paginas, quales poscit hominum mensura, formare. Quod in me de his quae praefatus sum subtile putaveris, festinatio non semper amica artis et casus exhibuit. [Col. 0129B] Magnum mihi est, si dederunt fortuita quod mireris. Ergo causam scriptionis insinuo, quam tibi praelata salutatione commendo. Digresso mihi urbe procul domnae meae Cynegiae occurrit admonitio, quare sepulcrum ejus non honorassem laude ducti in carmen eloquii. Quod, quamvis reverentia viri ipsius facerem, tractavi, quia quod radiat luce meritorum, styli ubertate celebrandum est. Nam nec Deus officium respuit imperiti, et contentus ipse quod tribuit, a rusticantibus verborum diademata non requirit. His ergo versibus scribendum epitaphium destinavi. De quo quid sentiatur, sic pater tuus vivat, et Roma te, quantum ad illa quae in ipsa reprehenduntur, non suum faciat, ut simpliciter et pure indices; nec auribus meis aut sensui fuco mentitae gratiae blandiaris. Non erubescas, [Col. 0129C] et etiam aliquibus, praecipue tamen dominae, et merito dominae Barbarae paginam meam recensere; quia tecum locatur. Opto tamen ut tantum tabella mea quantum spes tua sapiat, quae in cano flore, et mea et parentum suorum, quamvis sint avara, [* 1Kb] et vota transgreditur. Dominum Cethegum et dominam Blesillam sororem ejus, pro me saluta. [2 175Kb] Fidelem, Marcellum, Georgium, Solatium, Simplicianum pro me saluta: quibus dic: Si vobis cordi est disciplina domnae Barbarae, dominum, vel patres, aut fratres ejus, frequentate; quia est casta luxuque carens: qui aliud fecerit, ad me non sperat se esse rediturum.


EPITAPHIUM CYNEGIAE.

Obtinui pretium votorum munere Christi:
   [Col. 0129D] Quae mihi vita fuit crux, dedit hanc tumulis.
Dissolvens carni sobolem sine vulnere mentis,
   Quod Fausto felix conjuge praemorior:
   Disjecit lacrymas medela cordis.
   Quae servat meritis torum fidelem.
   Exoptet similem matrona sortem.



EPISTOLA XXX. ENNODIUS FAUSTO.
[Col. 0130A]

Solida est spes adolescentium, quam magnorum cultura prosequitur: si cessat curatio, ubertas tritici transit in lolium. Parthenium, sororis meae filium, diu circa diligentiam litterarum, quantum patris ipsius reseravit allegatio, culminis vestri metus attraxerat. Sed nunc per absentiam vestram venerandae solutus lege formidinis, molitur obscena: aetas illa peccatis amicior multos reperit ad errata ductores. Implorat fidem propositi mei pater, et incolumem filium loco deflet exstincti. Sic faciunt, quibus de profectu suorum fiducia nulla responderit. Nihil mihi residuum fuit, quod remedii loco precibus victus ingererem; nisi ut eminentiae vestrae conscientiam [Col. 0130B] de excessibus ante dicti juvenis festinus instruerem. Vos medicam manum, vos opem praestate consuetam, ne vitiorum profectus universa in eo quae boni aliquid potuerunt ferre succidat. Commendate amicis quae agantur; insinuate doctori, et quidquid potest subvenire, concedite: quia haec sunt quae, praefatis salutationis obsequiis, consanguineo possim, professionis meae memor, sine dissimulatione praestare.



EPISTOLA XXXI. ENNODIUS PARTHENIO.

Par quidem fuerat silentio degeneri vicem taciturnitatis opponi, ut per ipsum callem vindicta per quem venerat error exiret. Nunquid aequum est ut in excessibus tuis vox, quid deliqueris, et non mutus dolor ostendat? Crede mihi, manifestatae indignationi [Col. 0130C] vicina curatio est. Te per longum ferire debuit inclusa commotio, si tamen non ex toto ab humanitate discessisti. Quid deliqueram, postquam [3 1Kb] primoribus litteris veniam fabricata humilitate poposceras? haec est correctionis fida promissio, ut postquam delenifica oratione conceptam iram extorseris, erubescas te minora peccasse? Quantum video, post contestatam verecundiam, solas errorum vitas angustias, nefas aestimas circa parentem et nutritorem tuum non in tantum extolli supercilium quanta debuisti pro tot beneficiis communione submitti. Aut forte putas quod me puerilis ira sollicitet, aut ulla necessitas maturum expugnare possit affectum? nunquid genitori natorum non grata sunt verbera? aut creatores reptantium parvulorum non et mulcentur injuriis? [Col. 0130D] Nihil amarum putant, quibus inter desideria quod votis pro parte adversetur efferbuit. Invenimus inter triticeas segetes spinas et lolium; et dum frugiferam herbam carpimus, infecunda suggeruntur. Nunquid [Col. 0131A] ideo culturae respuenda diligentia est, aut cessandum est a vomeribus, si non in toto satisfecerit terra cultori? Deum precor, ut a te quod detestor excludat: ego tamen nunquam, si credis, deseram monitoris officium. Audivi te, patris tui relatione, circa studia jam remissum, et quasi arcem scientiae adeptus sis, ita nullatenus esse de lectionis instructione sollicitum. Nosti, fili, istius rei summam, nisi assiduitate nimia non teneri. Non profuit in hoc opere laborasse [Col. 0132A] aliquando hominem, qui a laboris intentione destitit: pernicibus alis negligentes fugit scientia; et quidquid mora et sudore partum est, sub celeritate transfertur. Te salutatum et vigilem volo, ut profectus tui messem quotidianae catenis lectionis astringas. Ad me vel nunc, si quid te deceat cogitas, rescribe: quia si credis, nunquam similem dictionum tuarum invenies in qualibet orbis parte fautorem.



LIBER OCTAVUS.
[Col. 0131]


EPISTOLA PRIMA. ENNODIUS [1 3Kb] BOETIO.
[Col. 0131A]

[Col. 0131B] Optimae spei plenus, cui fautum (an faustum) cupio, ad curam officii epistolaris aspiro. Decet enim vestris fascibus hac praefatione delibari; et inter purpuras, possessoris luce crescentes, qualicunque non abstinere colloquio. Nunquid solius doctrinae beneficiis amor agnoscitur, nec fas esse credendum est, prodire in medium desideria rusticantis? simplicius innotescunt vota nullo peritiae velata praestigio. Ergo nos hoc sumus ore, quod pectore: non amara praecordiorum delenificis possumus mutare sermonibus; pudens laudator est, cui in concinnatione blandimenti dicenda mens suggerit. Deo ergo omnipotenti gratias, qui in vobis, dum vetera familiae vestrae bona custodit, nova multiplicat, et quod plus est apice dignitatis dignos facit esse culminibus. Redditur quidem vestrae [Col. 0131C] gloria ista origini, sed, quod est clarius, merito impetrante personae. Fuerit in morem veteribus curulium celsitudinem campi sudore mercari, et contemptu lucis honorum luce fulgere; sed aliud genus virtutis quaeritur, postquam praemium facta est Roma victorum. Noster candidatus post manifestam decertationem debitum triumphum, dum nunquam viderit bella, sortitur. Judicio exigit laureas, et congredi non necessarium duxit armatis. Inter Ciceronis gladios [Col. 0132A] et Demosthenis enituit, et utriusque propositi acumina quasi natus in ipsa artium pace collegit. Nemo dissonantiam Atticae perfectionis metuat et Romanae, [Col. 0132B] nec praecipua gentium bona societatem dubitet convenire. Unus es [2 1Kb] qui utrumque complecteris, et quidquid viritim distributum poterat satis esse, avidus maximarum rerum possessor includis. Eloquentiam veterum, dum imitaris, exsuperas, dicendi formam doctissimis tribuis, dum requiris. Est apud me epistolae vestrae, quae hujus rei fidem faciat, veneranda compositio. Utinam quae a vobis diriguntur, tam essent crebra quam suavia! Dicatis forsitan: Par fuit propinquum laudare, in commune augmentum laborantem, quia non est proprium, quod quasi singulariter videtur palmata conferre. Venit ad me equidem portio de curuli. Sed, si mihi creditis, plus erigor de genio et studiis sublimati. Interdum accesserunt ista de casibus, soli contigerunt illa virtuti. [Col. 0132C] Prope inops ad scriptionem adducitur suffragii consularis, qui tantum de parentibus gloriatur. Tibi utrumque in peculio est, Latiaris scientia et vena purpurarum. O si mihi non styli epistolaris consideratio in longum equidem producta manus opponeret! quod alii relatione dictant, ego crudum, et si confusis ordinibus explicarem. Redeo ad tabellarum fidem. Valere me nuntio, et utrum valeatis imploro: ad summam beneficii postulans ut dignatio me reciproci [Col. 0133A] sermonis attollat: hoc quoque deprecans, [1 1Kb] ut domum quam in Mediolanensi civitate et abundantia vestra et neglectus propemodum jam reliquit, mihi quo vultis genere concedatis. Justum est enim ut parentes vestri habeant quod de patrimonii mole descendit. Credite mihi, Deo teste, quia si impetrare sine detrimento census vestri meruero, quasi dono obligatus, obsequiis potioribus respondebo. De qua parte, sic vobis feliciter universa contingant, si securus esse debeo, plenarii mihi documenti dirigite firmitatem.



EPISTOLA II. ENNODIUS AVIENO.

Par erat magnitudinem vestram ingenii sui opulentiam, dum sancti patris sectatur instituta, depromere, [Col. 0133B] et multo acquisitam sudore doctrinam pro diligentiae testimonio ventilare. Gemina vobis contingit antefata concinnatione laudatio; quando crescente susceptorum devotione fertur in medium palma sermonis, res quae nobis amorem vestrum reserat, vos extollit. Uno eodemque usu et oris pompa multiplicatur et fidei. In pace constituti illam subjectis affectionem putantur impendere, quam loquuntur. Haec, mi domine, ille occupatissimus pater et in humana locatus arce custodit. Nam contemptum manifestat, qui in otio degens verba non tribuit. Legisse me memini, Sermonis avari nullus honor. Nunc ergo servitiis salutationis adhibitis, indico me valere. Superest ut suggestio mea eliciti gaudeat ubertate colloquii.



EPISTOLA III. ENNODIUS [2 1Kb] MESSALAE.
[Col. 0133C]

Post unam epistolam quam victus crebris scriptionibus emisisti, in continua taciturnitate perduras: et credo necessitate, non studio, servas [3 9Kb] philosophiam nil dicendi; non respiciens veteres, ut loquerentur melius, in praesentia nil locutos, et illam silentii curam nutricem fuisse sermonis. Tu videris mihi [4 16Kb] disciplinas Atticas in muta fideliter parte sectari, nolens silentio acquisita vulgare: ostende post oris ferias quae tibi per aurium callem divitiae commearunt. Destinasti mihi dictiones tuas; in quibus et si non fuit optanda sublimitas, non tamen deprehensa est quae sorderet abjectio. Egi Deo gratias, [Col. 0133D] quia jam te de vinculo in quo negligentia constringebaris, exemeras. Promisi sequentibus potiorem successum aestimatione principii. Sed vos inchoationem, quantum ad me cui nihil dirigitis, cum extremitate junxistis. Domine Messala, quotidie cujus sis filius, habere ante oculos cordis Dei nostri dispensatione contingat. Sed nolo prolixa esse, quae aspera sunt. [Col. 0134A] Vale, officio salutationis accepto, et correctum te suggestionibus meis frequentibus resigna maniis litterarum.



EPISTOLA IV. ENNODIUS [5 1Kb] ARATORI.

Ad longinqua digrediens caritatis immemor exstitisti, non licuit tecum piam diligentiam muros exire. Dum urbis habitator es, fabricatas blanditias, non sine daedala arte custodis, at ubi rus petendum esse decreveris, quasi graves sarcinas amicorum memoriam derelinquis. Tu villares delicias expetisti, et nos apud te inter moenium mala remansimus. Non habuit radicem affectio, quam velut curarum tormenta separasti. Dicas, unde tam velox exprobratio? nec aequum esse parari ante delicta tortorem. Scripturum [Col. 0134B] te, mox fuisses ad optata pervectus, sine cunctatione promisisti: quantum pater tuus semper culparum tuarum vulgator exposuit, jam a te pueri paginis vacui commearunt. Timeo ne ista taciturnitas diuturnitate convalescat; et in usum silentii turpis crescat incuria. Domine mi, saluto ego, et promissi te memorem debere esse convenio, quatenus inter cana nemora redimitus hederis efferaris.



EPISTOLA V. ENNODIUS FAUSTO.

Directos a sancto episcopo artifices prosequi commendatione non opus est. Res enim plus suo placitura genio, de devotione laudatoris abjurat injuriam. Familia est quam, cum videritis, non possitis ambigere [Col. 0134C] ab Ecclesia destinatam, et de ejus thesauris et gremio sub hoc studio processisse, ut tractata liberaliter pariat vobis in illa melioris saeculi commutatione mercedem. In quibus mancipiis, juxta annuntiationem beatissimi Laurentii martyris, opes esse maximas quis negabit? Sunt enim feminae, quae quamvis exterioris hominis lumina perdidissent, mentium splendore radiabunt: quidquid enim corporibus de prosperitate subducitur, ad frugem crescit animarum. Nolite male accipere, quod nec videre poterunt, nec videri: procul a maturitate vestra illiciens decore formositas. Qui vitam suam, sicut vos in hoc innocentiae calle disposuit, si tales pascat, in coelis est: crede mihi, quamvis vobis gaudia pariat fusa ad Deum ubertas illa lacrymarum, contenti eritis possidere [Col. 0134D] sub continuatione plangentes. Inter ista bona quae praefatus sum, licet magno vobis labore et pretio constitissent, adjicio quae sequuntur. Una inter ipsas, et ingenua, et sine filiis, et puto, quod fit sanctis vicinum desideriis, nec habebit. Est enim in Christianis hominibus fecunda sterilitas, et maximum solatium saeculi adjutoria non habere. Sed ne forte animus [Col. 0135A] vester in occupationes publicas debeat de [1 1Kb] anagnostici prolixitate fastidium; quamvis bona in principiis locata vos animent, et quemlibet rancorem detergeat in exordio, juxta oratoriam disciplinam, locata dulcedo; tamen ne desideria vestra fabricata dissimulatione suspendam, nulla ex illis documenta promerui. Quia commemorationem mularum facerem, episcopo durum videtur: et quamvis famuli vestri fratris Gaiani institisset efficacia, et supra modum nos pressisset importunitas, nihil communi actione profecimus. Hoc tantum volunt inseri, multis sanctum patrem vestrum beneficiis vestris et gratia invitatum, muneris vobis vicissitudinem prospexisse: quod genus documenti si placet, sine cunctatione rescribite, aut quae ejus forma esse debeat, intimate. Nunc ego [Col. 0135B] ille periclitatae utilitatis et in obsequiis vestris annis pluribus jam probatus, quantum egerim, quod vix alter per infinita chartae damna narrasset, pernicibus sum verborum saltibus elocutus.



EPISTOLA VI. ENNODIUS AVIENO.

Credo ad justitiam pertinere, ut quod a vobis exspecto, primus exhibeam. Decet enim ut qui bona opera praestolatur, invitet exemplo. Expugnat calcaribus tarditatem, qui formam ministrat officii. His ergo salutationis munus impertiens, sanum me esse, post inaequalitatem quam pro peccatis sum passus, enuntio; et statum vestrae prosperitatis inquiro, sperans ut in hujus rei solutione multus incumbas.



EPISTOLA VII. ENNODIUS SENARIO.
[Col. 0135C]

Apud sanctas conscientias non negat caritati debita sua gratiae principalis occupatio, nec eliminat pii amoris aula fervorem. Testimonium dat solidae affectioni, qui eam inter impedimenta oblivione non obruit. Commendate mihi scriptione culmina vestra, quae voto importunus emerui: custodia communionis, honor est dignitatum. His ergo obsequentissime salutans, epistolas brevitate constringo, sciens posse productas horreri: faciens ut pro me Domino gratias referatis, qui molestiam quam pertuli, antequam ea discere potuissetis, abstersit.



EPISTOLA VIII ENNODIUS [2 85Kb] ELPIDIO DIACONO.

Quibus modis fraternitatem tuam ad scribendum, [Col. 0135D] quave arte sollicitem, quando homo verborum locuples in me silentia peregrina custodis? Elegi ut te [Col. 0136A] loqui loquendo faciam, et illam Atticam eruditionem ad epistolas alia garrulitate producam. Justum fuit ut tot diebus a promissione desisteres, et qualiter pervenisses, nulla paginae directione signares? aut forte contra me illam tuam cautelitatem aestimas esse servandam? Dedignaris colloquio, quorum gratiam multo sudore quaesisti? Crede mihi, nisi ab hoc te vitio sub ea qua ambulare soles velocitate suspenderis, necesse est ut ad alios nostra patrocinia transferamus, qui memores constituti amorem munerentur obsequiis. His ergo salutans, amico et medico indico me gravi corporis inaequalitate laborare: quam nisi te dictante pagina jocos exhibitura curaverit, distensam per tormenta ranulam longis hominibus coaequabo.



EPISTOLA IX. ENNODIUS MESSALAE.
[Col. 0136B]

Si jam te favor divinus a proposito negligentiae ad votiva ducit studia, si quo te vena, quo te domnus Faustus vocat, attendis, optata non taceas scriptione. Sed timeo, ne dum officiosum desidero, sustineam rusticantem, et incipiat hoc desideriis meis resistere quod cupivi. Coelestes divitiae illam inertiam stimulo pietatis exsuscitent, et mendicitatem oris tui superna ope locupletent. Ecce injuriis provocatus scribe. Salutem ergo dicens, rogo ut quid circa te agatur tabularum promulgatione cognoscam.



EPISTOLA X. ENNODIUS MAXIMO V. S.

Bene disponantur superno vota nostra judicio. Ipse [Col. 0136C] ad nuptias tuas veniat, qui primo parenti, dum adhuc nativa immortalitate gauderet, supernae benedictionis munus indulsit. Faciat tibi Christus noster nec custoditae integritatis fructum perire, nec munera nuptiarum. Sic virginitas prosit ad sobolem, ut castitati tuae fecunditas nihil decerpat: et miro dispensationis arcano, nec saeculo, dum pater es, pereas, nec Dei gratiae, dum pudicus. Veniat super te quod Isaac juniori filio pie inductus optavit (Gen. XXVII, 28). Illis domum socrus auspiciis uxor introeat, quibus ad Tobiae penetralia nurus accessit (Tob. VI). Sit tibi causa perfectae dilectionis in conjuge, in te virginitas custodita. Solam illam deputatam tibi noveris, cui te quasi non esses, ex mundi faece servasti. Ecce quia venire non potui, oratione non desum. Domine [Col. 0136D] mi, spero ut, honore salutationis accepto, [3 1Kb] quae a me directa sunt, dignanter accipias.



EPISTOLA XI. ENNODIUS ARATORI.
[Col. 0137A]

Miror cur devenustes turpi silentio ad Romanum decorem politi in te bona colloquii, et coactas multo sudore divitias fugiens dispensationem taciturnitate consumas. Quidquid dignis collatum fuerit, dum in usu est, ornat auctorem: ingeniorum elegantiam qui concludit, extenuat; unus error est, prodire rusticantem, et dignum laudis honore delitescere. Nunquid non habuisti digna memoratu, aut ego tibi visus sum non colendus eloquio? Fuit aliquando materia, quae sic omnium linguis et litteris celebranda sit, quando ad nuptialem copulam perductus homo est, cui cum magna sit lux natalium, abundantia facultatum, disciplina et pudor utrumque transgreditur? [Col. 0137B] qui vitia carnis abjurans, pro blandimento turpi respuebat quidquid leges dedere pro remedio: et nolens uxoris corpus deputare servitiis, putavit se addicere, si quidquam mundo impenderet liberam castitatem? Haec et si non diligis, debes tamen pro ingenii tui ostentatione laudare. Possumus credere te bonum fieri, si audiamus quae honesta sunt praedicantem. Nunc salutem largissimam dicens, ut rescribas admoneo: et non me de epistola mea aestimes; quam, Deus testis est, dum de basilica remearem, transcussione dictavi.



EPISTOLA XII. ENNODIUS FLORO.

Qua te devinetione teneam, qua diligentia complectar, ex animi tui potes qualitate colligere. Vix enim [Col. 0137C] amari continget, nisi quos sinceriter amare constiterit. Congreditur inter se coelestis vigor animarum, et studia sua multis sibi pandit affatibus: et ideo vicissitudinem mihi reddere disponis. [1 1Kb] Insiste domno ut suburbanum illud, si dignatur, dato a me pretio comparari jubeat quod dum in Liguria fuero, feliciter habebam, et post obitum meum ipse suique possideant. Mihi tamen post Deum, libertatem, substantiam videtur ipse conferre, si hoc beneficii per ipsum fuero consecutus. Sed sic filia tua vivat; sic de illa quales optas filios teneas; sic Deus animam tuam sanctis suis faciat coaequari, et frater tuus vivat, ut insistas suppliciter, importune, quatenus ad effectum petitionem meam perducas. Cogites Deum, cogites necessitates meas; quia nihil est quod potentia [Col. 0137D] ipsius, quod affectus circa me majus possit praestare.



EPISTOLA XIII. ENNODIUS AURELIANO PRESBYTERO.

Affectionem mentior, si [2 1Kb] vobiscum digrediens non remansi, et beatitudinem vestram mecum quamvis locatam in statione, non detuli: et quia animus in me, ut in caeteris, imperator est corporis, ipse circa [Col. 0138A] diligentiam vestram est tota intentione captivus. Ergo salutationis honorificentiam debita humilitate persolvens, nihil valetudini meae de itineris confractione indico decessisse. Ecce qua sollicitudinem vestram benigni studii cura remuneror: facite quod scriptum est, accepta restituentes, de prosperitatis vestrae me significatione gratulari.



EPISTOLA XIV. ENNODIUS FAUSTO.

Tacerem molestias meas, nisi intellexissem quod sollicitudo vestra me sublevat. Nam dum cognoscitis, quam variis morborum fatigor incommodis, pro peccatis meis febribus frequenter addicor, et vires quae videbantur restitutae, franguntur. Ergo vos remedia consueta praestate, et usum illum sanctae conversationis impendite: ut quidquid medicina mortalium non [Col. 0138B] valet, fusis ad Deum nostrum precibus impetretis.



EPISTOLA XV. ENNODIUS EDASIO.

Ante experimentum amicorum fides occulta est: postquam in lucem processerit, eorum qui aliquid saporis habuerint, sibi mentes obligat. Est tamen minus libera servitus, quae caris exhibetur. Confiteor magnitudini tuae: latebat me ante relationem hominis mei, quid in sublimitate tua, et saporis et gratiae, sub nobili humilitate delitesceret: didici hominem, qui canam in fide beatitudinem, dum amicorum absentiam bene tractat, exsuperat. Plura quidem discedens promiseras: sed ad genium conscientiae tuae majora praestitisti. Domine fili, salutationis effusissimae [Col. 0138C] munus impartiens, ago atque habeo insufficientes gratias de his quae mihi in prima [3 1Kb] potitiae fronte collata sunt. Quod restat, deprecor ut residua illa mancipia teneri jam facias. Ecce fiduciam de bonis praecedentibus descendentem: qui ante ignoto preces metuebat offerre, jam non dubitat imperare.



EPISTOLA XVI. ENNODIUS [4 1Kb] BARBARAE.

Non ego debiti immemor ab officiis temperavi; nec constituta despiciens garrulitatem meam ab obsequii exhibitione suspendi. Sed postquam ab urbe regressus sum, continuo me variae aegritudines, et quidquid ad mortem vocat, arctavit. Vere domna mea, sic vobis vestrisque laeta contingant, quia ad testimonium veteris mysterii Christus noster iterum quamvis [Col. 0138D] peccatorem, nec ut illum qui amicus dici meruit, sed rursus vocavit Lazarum de sepulcro (Joan. XI, 11). Est facti unitas in distantia personarum: et nunc amplior magnitudo divini operis, quia quod ille meruit, mihi cessit indebite. Haec causa me ab officii promulgatione revocavit. Postquam tamen ad vitam reductus sum, continuo me ad servitia vobis solvenda converti: rogans Deum, ut vos vestrosque superno [Col. 0139A] tueatur auxilio. Promitto mihi etiam et desideriis meis quod cum felicitate vestra et gaudio, ad comitatenses excubias, quae votis meis satisfaciat, dignitas adepta vos evocet. Noli, domna, huic te labori, huic oneri submovere. Videant bona Romanae civitatis provinciae, et quae monitis vix instituuntur, per bona quae vobis Deus contulit, formentur exemplis. Rogo tamen, reverentia salutationis exhibita, ut exspectatissimo me relevetis alloquio: sed nec alterum dictare patiamini, quae ad me scribetis: sic nunquam ab impetratione oratio vestra pellatur.



EPISTOLA XVII. ENNODIUS [1 1Kb] STEPHANIAE.

Credo vos et ignorantes meis periculis subvenisse: aut quare confidam nescire quidquam, quos per Deum [Col. 0139B] contingit universa praenoscere? Postquam enim ab urbe redii, reparata sunt in me divina mysteria: et quod senuerat temporibus, novellis resurrexit exemplis. Iterum vocatus est Lazarus de sepulcro: non quidem illius par merito qui amici Redemptoris nomen emeruit, sed in diversitate actuum unius convenit forma mysterii. Deductus per aegritudines multiplices ad sepulcra; sed coelestis voce revocatus, ad haec primum quae vobis solvuntur officia me converti: credens placere Deo, si cultoribus ejus per linguam quam ipse reddidit principe loco exhibeantur obsequia. Ergo reverentia salutationis impensa, deprecor ut pro me, sicut poposci, orare attentius procuretis, ut per meritum vestrum divina clementia dignetur confirmare quod tribuit: et frequenter me pia litterarum [Col. 0139C] vestrarum promulgatione sublevetis. Rogo ut nullum alium dictare facias, per domni Asterii animam et professionem tuam. Sic ei nitor quem optas, usque ad consummationis tempus assistat.



EPISTOLA XVIII ENNODIUS FAUSTO.

Coegit me ad studia mea portitor praesentium litterarum, et quod volebam, prope importunus exegit. Sic contulit beneficium, qui exigebat. Iste in negotio suo probatum mundo justitiae vestrae poscit examen: nec ab aliquo veritatem causae suae discerni aestimat, si cessetis. Pro hoc precator accedo, ut dum adestis mandatis coelestibus et veritatem tota intentione perquiritis, afflicti hominis necessitatibus succurratis. Spero etiam, salutationis officio impenso, ut indicio [Col. 0139D] me prosperitatis vestrae, non neglectis quae frequenter se ingerunt occasionibus, sublevetis.



EPISTOLA XIX. ENNODIUS FAUSTO.

Quamvis omnis frequentia litterarum videatur rara sollicitis nec sufficiat providentia pro pietate suspenso: [Col. 0140A] tamen pars ista cui impenditur, nisi responderit, ab humanitate sejungitur. Ergo salutationis officia praefatus, Deo tribuente indico mecum sanctorum suffragiis et vestris precibus jam melius agi, et illam desperationis et febrium intepuisse valetudinem. Nunc, quod restat, spero ut petitionem meam quam per confamulum meum fratrem Florum destinavi, suscipere solita benignitate dignemini: quia etsi mihi ad praesens res videtur esse compendii, vobis quibus magis futura cordi sunt, utilitas ex hac parte summa respondet.



EPISTOLA XX. ENNODIUS AGNELLO.

Si valerem corpore prosequi, verbis abstinerem: at cum illa res valetudini deficit, ista succurrit. Scit [Col. 0140B] secretorum discussor, me et divisum praesentia a vobis abesse non posse. Proinde sollicitudinem vestram nuntio meae prosperitatis relevo: et propter quod concessum est epistolare commercium, vestrum requiro, indicans, honore salutationis impenso, puerum me ad suscipiendum caballum direxisse. Tantum est ut talem mittatis, quem et vos dedisse clareat, et ego pro honoris summa me gaudeam suscepisse.



EPISTOLA XXI ENNODIUS BEATO.

[2 1Kb] Si possem scribendo delere paginam meam, multiplici hoc facere intentione procurarem. Sed quia non est fas hominem non errare; ego ille canus, sed pater tuus, ne unquam prioris epistolae meae sis [Col. 0140C] memor, exposco. Sic te pater et patria talem, qualem per singulos dies omnibus protestor, excipiat. Alienis scriptis credidi, ut styli mei importuna festinatione morderem. Tu feceras quod sapiens; qui soli domno Probo, [a 1Kb] artem tenenti inter doctos, versus meos relegeras: quod facere decuit. Ego importunus, qui alteri credere non debuissem, quantum video, frustra commotus sum. Vade ergo ad domnum Probum (sic pater tuus vivat: sic me, quem semper amasti, viventem audias, quia ista pene mortuus dictavi) et osculare illi genua pro me, et dic illi de extremo versu, Terentianus me induxit in illo exemplo,

Sic fatur lacrymans, classique immittit habenas. Aeneid., VI, 1.
[Col. 0140D] Omnia tamen quae fuerunt digna correctione, praevidit. Saluto, amore quo debeo. Si evasero, versus ipsos emendo, et sic dirigo. Nam litteras tuas quas per infantem Rufinum direxisti, Julio mense suscepi. Unde me contigit nescire quod actum fuerat, ut taliter moverer.



EPISTOLA XXII. ENNODIUS FLORO.
[Col. 0141A]

Qui justius prosperitatis meae cognoscit indicia, nisi qui sinceriter et indesinenter optavit, nec convenit prius alterum desideria aliena cognoscere? Ergo servitio salutationis exhibito, indico me, coelesti beneficio, postquam cessavit humana curatio, mox sanatum: revocavit ad spem prosperitatis res illa, quia medici destiterunt. Nunc gaudia vestra, sicut de me aestimo, cognoscentes, mecum laudibus prosequimini tanti beneficii largitorem: et si adhuc vos longior mora detinet, quam bene valeatis, litteris intimate.



EPISTOLA XXIII. ENNODIUS FLORO.

Spectabilis vir Eleutherius in negotio suo, quod [Col. 0141B] a domno praefecto audiendum Vicarius susceperat, ad amplitudinem vestram a me commendatitias speravit: credens, salva justitia, opem sibi integram posse suppetere, si meis apud vos juvaretur alloquiis. Rogo ergo honore salutationis exhibito, ut ei, si vere contra aequitatem laborat, manum medicam porrigatis: quia nefas est, ut in praejudicio bonae causae prodesse sibi calliditas videat, quod molitur.



EPISTOLA XXIV. ENNODIUS FAUSTO.

Usum suum benignitas vestra supra homines locata custodit. Vere medicina est cura sanctissimi; nam venerabilis conscientia Deo semper insinuat quod requirit. Digressis vobis, acrior me calor exussit, et ad omnem desperationem praecipitante diabolo [Col. 0141C] vela patuerunt. Venit ad me medicus, et dixit se quod faceret non habere. Hinc mihi major spes, quando homo cessaverit. Continuo me cum lacrymis ad coelestis medici auxilia converti; et [1 1Kb] domni Victoris oleo totum corpus, quod jam sepulcro parabatur, contra febres armavi. Scit Deus meus: mox adfuit magni militis imperator, et quod per testem ejus idoneum poposci, incunctanter obtinui. Mox fervor ille aeterni frigoris procurator intepuit, et hora nona, sicut legitur, Domino meo mandante discessit (Joan. IV). Scio orationis vestrae tempora: scio lacrymarum copiam in illo quoque momento juvisse laborantem. Ecce indicia votiva non tacui: sed portitorum raritas desiderium commune suspendit. Nam me multum juvat relevatio vestra, quae a vobis minime, [Col. 0141D] qui laeta respuistis, optetur.



EPISTOLA XXV. ENNODIUS FAUSTO.

Mox ubi me gratia superna respexit, et animam de judicii coelestis vicinitate trepidantem, concesso, ut melioraretur, vivendi laxavit spatio, magnitudini vestrae beneficia per litteras divina non tacui. Vere, cessantibus medicis, illius qui innocentia et lacrymis emitur, medicina non defuit. Credite, nisi mihi subvenisset destitutio curantium, nil valerem. Nam quia aegrescebam hominum studiis, coepi negligentia [Col. 0142A] jam sanari. Haec quidem prioribus intimata sunt: sed ne occasio praeteriretur, adjeci: sperans, obsequio salutationis oblato, ut me de prosperitatis vestrae de qua pendeo, sublevetis alloquiis.



EPISTOLA XXVI. ENNODIUS AVIENO.

Necesse est ut qui desiderat scripta vestra non taceat: nec silentii exemplum tribuat, qui cupit alloquium. Juxta orationum vestrarum suffragia, quos innocentia et devotio Deo nostro facit acceptos, meliorem me esse jam sentio: desiderans honorificentia salutationis impensa, quam bene valeatis agnoscere: quia post receptam salutem, unicum est solatium bono vestrae prosperitatis attolli.



EPISTOLA XXVII. ENNODIUS BARBARAE.
[Col. 0142B]

Quamvis adhuc inter extrema sim positus, et pro peccatorum meorum mole, somni mei beneficia, dum mereor in longum conteri, non sequantur: reverentiae tamen vestrae obsequiis quod debet pendens anima non omisit. Pene jam vocatur ad judicium, et adhuc suspicit in hac luce quos coluit. Quam vera est illa sententia, quod sanctus affectus nec morte pereat! Ergo, domna mea, servitiis vos debitae salutationis prosequens, rogo ut, agnitis quae circa me geruntur, pro illo quo omnibus eminetis et sanguinis nitore et conversationis radiis, domno meo apostolo et caeteris ejus fratribus supplicetis: ut per vos exorata Dei potentia, clementiae suae quae tarda esse non solet, beneficia non refrenet.



EPISTOLA XXVIII. ENNODIUS BEATO.
[Col. 0142C]

Qua mihi vicissitudinis, qua obsequiorum cura pensabitur, quod te et in frequentibus paginis alloquor et officio sermonis tui in lucem exire publicam non detestor? Non me aetas tua, non ingenio meo potest revocare par formula. Eligo benignis plus credere, quam peritis; ut bona originis anteferant studiis: quod fidelis es, divini est muneris: in natura eruditio: per Deum veniet res secunda. Necesse est ut totum tibi amor integritatis exhibeat, primarum partium insignia jam tenenti. Ergo honore salutationis accepto, noveris me, juxta petitionem vestram, epistolam [2 1Kb] ad vos admonitionis, quamvis sub festinatione, dictasse: quam ad domnum patricium [Col. 0142D] Symmachum idcirco dirigere procuravi, ut quod in ea emendatione dignum est, corrigatur. Sed propter surreptionem negligentiae, te quoque ejus exemplaribus informavi. Qua de re tu apud te esto: et cave ne tibi ad te perlatam manifestes comprehenso superius eminentissimo viro, ceu rem novam postulans: quia si ejus eam magisterio placuisse cognoveris, ad notitiam eorum perferre qui sapiunt non timebis.



EPISTOLA XXIX. ENNODIUS BEATO.

Non mihi tuus error illusit, nec retroversa decepit [Col. 0143A] affectio: tu aetatis, naturae, propositi ordinem custodisti: ego deliqui, aliter de te quam poscebat veritas, judicando. Ad hoc redeunt, quos diligentia insulsa captivat: proinde jam sine circuitione loquendum est. Quo te immemorem tui duxit insana praesumptio, ut [1 1Kb] sancto presbytero diceres, in versibus illis, quamvis in temporis momento compositis, aliquibus videri affectum conjugalis gratiae non expressum? Aut ego diffamare volui quod scripseram? aut epitaphia hoc poscebant, aut ratio? Quis hoc imperitus, quis tecum sanitate vacuus dixit, ut carmen quod in summam gratiam domnus Faustus excepit, te et participibus tuis rodentibus laederetur? Forte [2 1Kb] de tertio Phaleucio, qui Terentianum nesciunt, habuerint, quod de una syllaba quaerentes occasionem loquerentur. [Col. 0143B] Vere dignus fui ista quae pertuli, quia scriptum est (Matth. VII, 6), margaritas ante immunda animalia non esse mittendas. Quamvis dictionum et imperitiae meae bene sim conscius, te tamen nec scire aliquid, nec sciturum ante didiceram. Vale, et ad alios te quibus debeas loqui, converte.



EPISTOLA XXX. ENNODIUS ADEODATO PRESBYTERO.

Acerbo aegritudinis impetu et valida febrium nimietate contritus, cum ut fidem veteris testimonii Christus noster in me, quod in Lazaro fecerat, ostendisset, et Evangelii fidem praesentibus declararet exemplis: litteras vestras accepi. Ordinavit ille qui potuit, ut diebus quibus vitam restituerat, amicorum quoque suorum eam et confirmaret et fulciret alloquiis. De [Col. 0143C] versibus unde tibi portentum illud dixit, risum mihi stulta judicia fecerunt. Scias illos in summo pretio apud domnum habitos, quamvis in temporis angustia et viridarii transcursione conscriptos. Sed si eos non scripsisti, nec facias. Mihi sufficit, dum feci, vota complesse. Nunc ad eam partem me confero, quae specialiter a sanctis poscenda est; ut pro aegro et amante attentius ores; si mereor, crebra mihi et instructionis et consolationis praestes alloquia.



EPISTOLA XXXI. ENNODIUS BOETIO.

Consideratio magnitudinis vestrae exegit epistolare commercium; sed festinatio portitoris epistolam brevitate conclusit. Non potui morari properantem: sed nec his vacuum muniis propter res necessarias emisi. [Col. 0143D] Crebras super domo quam poposci, litteras destinavi. Si possibile est cupita tribui, jam referte, quia omnia aedificia ejus sub negligentia consenescunt. Domine mi, salutationis obsequia dependens, rogo ut vos juvetis sine vestro dispendio supplicantem.



EPISTOLA XXXII. ENNODIUS SYMMACHO (PAPAE).
[Col. 0144A]

Rem necessariam providet, qui parenti omnium orbatos et peregrinos insinuat: unica via est apostolatus vestri solatium, quae medetur externis. Absit afflictos dicere, quos ad vos contigerit pervenisse: creatoris patriam, opes alibi non requirunt, quos coronae vestrae cura susceperit. Praesentum bajulus, ortus nobiliter, profutura ad testimonium ingenuitatis studia Romana requirit. Nunc beatitudini vestrae mea supplicis vestri commendat assertio, ut salutationis servitiis dignanter acceptis, quod usu facitis, pro mei consideratione geminetur.



EPISTOLA XXXIII. ENNODIUS [3 1Kb] HORMISDAE DIACONO.

[Col. 0144B] Et quod es, miseratione ornatur; et quod futurus es, pietate conquiritur: et diaconum his studiis extulisti, cujus rei promittit cura pontificem. Praesentium bajulus, honestus moribus, natura sublimis, gemini solatii orbatus praesidio, Romam pro honestis artibus, licet peregrinaturus, expetiit. Vide si mereantur a religioso, bene nato, locupleti, juvari ista quae praetuli. Nunc officio salutationis exhibito, rogo ut si me, si bonam quam coemisti opinionem diligis, impensis portitor adulescat auxiliis.



EPISTOLA XXXIV. ENNODIUS [4 1Kb] PORTIANO ABBATI.

Divinis declaratur exemplis, nisi per Dei gratiam visitationem hominum coelestium non venire. Quae enim recordatio potest esse peccantium, nisi occultis [Col. 0144C] itineribus favor coelestis operetur, et per viam mentibus inspiratam quae propter peccata surrepere poterat, eliminetur oblivio? Impetratae jam divinae misericordiae fiducia est, cultorum Dei animis non deesse. Ergo gratias refero Trinitati Deo nostro, qui ut me reverentia vestra alioquiis visitaret, exegit. Suscipio obedientiam vestram: nec enim exiguus cultus debetur obsequentibus, cum Christi gloria maneat imperantem. Orate pro me, qui humanitatis imbecilla, dum adhuc estis homines, evitastis: quos contigit, necdum corpore sequestrato, ponderibus carnis absolvi; et servitiis salutationis acceptis, frugem circa me gratiae, dum sermonis adolescit cultura, concedite.



EPISTOLA XXXV. ENNODIUS [5 1Kb] AURELIANO PRESBYTERO.

[Col. 0144D] Inamabilis quidem desideriis meis militavit occasio, et votis aditum necessitas vix ferenda patefecit: amplexus paginam praefatione blandientem, sequenti ejus elocutione confusus sum. Nam dulce principium et sereni mella colloquii, relata calamitas, quasi [Col. 0145A] veste noctis, obnubit. Vere loquentibus vobis ingesta sunt oculis, quae legebam. Nam dum absentiae felicitatem pagina sapientis intercepit, coactus sum [1 1Kb] illam Aetheriam nimis vidisse terrenam, et a sublimitate vocabuli in Tartarum duce culpa depositam. Taceo quid debuerit parentibus, quid pudori: ex qua domo infelix processit ad scelus: quod secuta est, relictis Dei cultoribus, lupanaris vice conjugium. Credite mihi, ultionem criminis, dum admittit crimen, exsecuta est: et turpi mersa contubernio, et flagitium et poenam flagitii reperit in marito. Secum rei personam portavit: et judicis mulier, dum elegit indignum. Producerem litteras, nisi memoriam infaustae feminae desiderarem oblivione sepeliri. Vos, ut Galliae expulsione illorum subleventur, eligetis: nos, [Col. 0145B] ne Italia coinquinetur. Expetant potius Libycas syrtes: et ab humanitatis consortio dividantur: quia si inde domnum Aurelianum fugerint, hinc Ennodium, ad quae loca declinabunt? [2 1Kb] Domno praefecto quae jussistis, pressius intimavi: qui [3 1Kb] praecepta regia mox exegit, per quae credimus viros bonos et amicos occasionem invenisse praestandi: et vos tamen animum ab anxietate removete: quia coelestis sufficiet ad ultionem malorum vigor examinis. Domine mi, salutationis obsequia praesentans, precor ut crebro me prosperitatis vestrae, quia commeantium opportunitas ingeritur, relevetis alloquiis.



EPISTOLA XXXVI. ENNODIUS BOETIO.

Perdiderat eruditionis pretium lingua, dum retices: [Col. 0145C] quia dum venustatem eloquentiae taciturnitas includebat, credebatur non esse quod nuper efferbuit. Produxisti in lucem novum jubar eloquii: et dum diem in epistola facis, splendorem recens adeptus crederis jam maturum. Gratias ago, quod me ad amicitiae custodiam paginae tuae flore compellis. Sed si fidei meae esses conscius, dubitationem de rebus constantibus non haberes. Timeo ne ambiguitatem [Col. 0146A] quam credis exhibeas; et dum amantis teporem metuis, in affectionem frigescas. [4 2Kb] Domine, ut supra, salutationis gratiam persolvens, spero ut crebro ad me epistolarum commercia dirigas, quia in his muniis et diligentia te admonet et perfectio ut multus incumbas.



EPISTOLA XXXVII ENNODIUS BOETIO.

Quamvis tenui effectu petitionis surgit eloquium, et conciliant et dotant facundiam res secundae, in qualibet verborum saturitate paginae si repudientur, ab impetratione jejunant: plus felicibus epistolis debetur laudatio quam peritis. Jure loquitur verbis nitore sublimibus, qui summates viros dicendi venustate captivat: quodvis oratorium schema sinistra [Col. 0146B] sors dissipat: ditescit enim lingua nutrita beneficiis. Dudum ad eminentiam vestram direxi qualicunque audacia producente colloquium: quod ita responsi genio sublevastis, ut crederem me perdidisse digni favoris tempora per quietem, quando modicus sudor judicium arcem tenentis illexerat. Promiseratis etiam domum quam poposceram, non negandam. Geminis elevatus successibus incedebam: si et opinio perfecti astipulatione, et census locupletissimi crevisset impendio. Sed detestor moram, quam sterilia quidem peccata pepererunt. Nam et homo culminis vestri quem praestolabar advenit: et nihil sibi mandatum esse, quod desideriis meis prodesse posset, asseruit. Vide meritorum meorum fusca commercia: quorum contra me nitentia fidem frangere nequeunt, exigunt [Col. 0146C] tarditatem. Absit a conscientia mea, de vestra claritate diffidere: obscenae mentis est, putare constituti memoriam non manere. Sed rogo ut dum propositi vestri lucem asseritis, eorum quae mihi debentur, obscura superetis. Ergo praestationi vestrae genium dono celeritatis infundite. Domine mi, cultum salutationis impertiens, preces adjicio, ut [5 1Kb] consularem sportulam cum responso praefatae petitionis accipiam.



EPISTOLA XXXVIII. ENNODIUS SYMMACHO (PAPAE).
[Col. 0147A]

Non inefficaciter poscit, qui parenti omnium peregrinos insinuat: nobilibus generalis debetur assertio, maxime apud eos qui beneficia tribuunt non rogati. Beatum sublimem adolescentem, praesentium bajulum, si corona vestra dignanter accipiat, praeclarum juxta morem pontificis ornat officium. Est enim qui gratiam vestram et natalibus et moribus mereatur: sufficit dignis stricta laudatio. Nunc servitiis salutationis exhibitis, rogo, ut me amantem vestri crebri relevetis promulgatione colloquii.



EPISTOLA XXXIX. ENNODIUS HORMISDAE DIACONO.

Si dignatio circa me promissa duraret, assereretur [Col. 0147B] frequentia litterarum: vix respiciunt humiles, quos ad arcem eventus prosper evexerit: grave est, si spes secundarum rerum caritatis nexus incidat: non debet praejudicare diligentiae, cui secundum vota blanditur. Si tamen aliquid circa me gratiae custoditis; si vivit amoris polliciti scintilla, Beatum commendo nobilissimum adolescentem praesentium portitorem; cui justum est ut consideratione mei, et parentem beatitudo vestra impendat, et patriam. Esto specialis tutor, omnium mox futurus. Domine frater, salutationis humilitate depensa, rogo ut sub celeritate quam bene valeatis, scriptione signetis.



EPISTOLA XL. ENNODIUS BOETIO.

Precum iteratio bonam conscientiam oblivionis [Col. 0147C] accusat. Sed facessat stimulare currentem, et constantem virum ad memoriam promissionis impellere. Haec de his quae a me dudum culmini vestro sunt scripta, perstrinxi; ut domum de qua jam paginati indicio voluntas vestra est patefacta, perficiam. Reliqua epistolae salutationis nuntio mancipavi; ut sicut apud nos valetudo in statione est, ita de culmine vestro coelestis faciat favor agnosci.



EPISTOLA XLI. ENNODIUS AGAPITO.

Insolabiliter amantum ferretur absentia, nisi opem darent remedia litterarum, quae jejunas desiderantum [Col. 0148A] animas pascunt esca colloquii. Bene enim per stylum dilectio amicam sibi pingit effigiem; cum qua sine laboris patientia misceat mella sermonum. Ad hoc magnitudo tua artifex ne impastam gratiam linqueres, scripsisti. Debeo vicissitudinem, quia memorem mei te esse cognovi. Honore ergo salutationis exhibito, rogo ut quod scis apud caros et affectione praeditos esse pretiosum sub continuatione facere non omittas.



EPISTOLA XLII. ENNODIUS AVIENO.

Aegritudinis vestrae indicium in meae contigit incrementum. Nam talis semper et usus et pene natura solliciti, ut vix credat transiisse quod metuit: et quae fecit Redemptor noster coelesti benignitate praeterita, [Col. 0148B] quasi sint in occultis locata suspirat. Vere domne Aviene, jam in me nihil de usura lucis istius, nisi vestra tantum, post amorem Dei, remansit affectio: quando melius mecum agitur, talis sum, qualem me in desperatione dimisistis. Superest ut precibus vestris et peccatorum remissio concedatur, et si ita Deo videtur, pro [1 82Kb] vice remedii obitus celer eveniat, ne amarius sit morte quod vivo. Domine mi, salutationem debitam tota humilitate persolvens, rogo ut per vos, quid in causa vestra de Roma nuntietur, agnoscam.



EPISTOLA XLIII. ENNODIUS MESSALAE.

Nunquid aliquando ab effectu destitit, qui Deo cum fiducia supplicavit? Si animus in fide non claudicet, [Col. 0148C] et vota et votorum copia conjunguntur. Ecce egit apud vos silentium meum, quod tanti temporis non valuit obtinere loquacitas. Quantum video, scripta vestra nisi taciturnitas non meretur: quos mutos putatis, alloquimini: ab his quibus lingua esse creditur, abstinetis. Fecisti tamen quod decuit domnum et, ut ipsi dicitis, parentem; ut me gravi aegritudine depressum dignum putetis alloquio. Rogo ut hoc sub continuatione faciatis. Domine mi, salutationis reverentiam solvens posco ut pro me per omnes Dei sanctos supplicare non desinas, quatenus vitae redditus, de visione vestra gaudeam.



LIBER NONUS.
[Col. 0147]


EPISTOLA PRIMA. ENNODIUS [1 10Kb] ARATORI.
[Col. 0147D]

Velim ita labori meo faveas, ut jejuno veniam [Col. 0148D] praestes ingenio, quia nefas est in devotionibus despici amabilem discendi cupiditatem: quando quod gratiosus obtulerit, durus rerum interpres evacuat. [Col. 0149A] Laudandus est in studiis, vel qui facundum aequare non putatur eloquio. Inter benignos et eruditos, quid eligatur incertum est, cum pars utraque det pretium. Ergo crede diligenti, et amaritudinem temporibus legitimi amoris amollire. Nolo rem voti facias necessitatem: et desideria quibus humanum genus natura peperit, digeras in moerorem. Non habiturus continentiam, nisi nuptias optet, in culpa est: conjugalis copulae vitans remedium, electurus est aut virtutes, aut crimina. Tu te ut metiaris, imploro, ut nec supra hominem plenum casibus iter arripias, nec intra hominem quae sunt plectenda mediteris. Vix delinquit, qui a natura et lege non deviat. Ergo post Musarum castra, et inanes aetate nostra cantilenas, ad curam te serendae sobolis muta: vita quod viluit, [Col. 0149B] quia inter imperitorum exercitus furor est nolle rusticari: juvat sapientem, hoc esse quod plurimos. Facessat philosophia in nostrorum nota conventibus: ego donasse curis cupio, quotiens infelicem inscitiam sequitur qui praecedit. Ergo honorem salutati accipiens, rescribe mihi quid cum animo tuo pagina mea egerit. Nam si quae mihi sit sententia flagites, ego ipsa studiorum liberalium nomina jam detestor.



EPISTOLA II. ENNODIUS FAUSTO.

Stat apud conscientiam culminis vestri quid sublimis viri Faustini voto debeam et generi: et ideo quamvis apud vos credat sufficere quod pro filio pater rogavit, per me tamen quia parum putat ejus sollicitudo quod egerit, preces frequentat, sperans [Col. 0149C] ut noster adolescens ad maturos, Deo auspice, mores erigatur: vos detis praecepta, quid sequi debeat, quid cavere, vos apud quos necessarium credideritis scriptione prosequamini. Hoc scio culmen vestrum etiam si taceam, esse facturum: sed nec debui tanti viri precibus deesse, nec potui: qua de re permotus lacrymis superius comprehensi, et ego flens supplico per illam quae vobis a Deo concessa est, conscientiam (sic petitiones vestras pia martyrum Salvatori nostro commendet assertio), ut efficaciter apud vos et creator pro filio et domnus Faustinus pro Ambrosio supplicet: et ordinate praedictum juvenem, et orate pro ipso, ut adolescentem Roma nec vitiis possit, nec moribus exstinguere. Scio vos plura apud homines, sed majora apud Deum praevalere. Et ideo securus [Col. 0149D] jam effectum illis polliceor quos commendo. Ergo reverentiam salutationis exsolvens, paucis multa [Col. 0150A] contexui. Sufficit Deo placentis viri instructam esse pietatem: et causa et persona, cum Dei solatio, vestro disponatur studio.



EPISTOLA III. ENNODIUS MERIBAUDO.

Quasi solem facibus adjuvet, et mare exiguo humore locupletet, ita superfluis laborat impendiis, qui per se placitura commendat. Sed stultum est perire occasionem beneficii, quando auxilium fortis implorat; opum largus supra copias ditatus est, si credit subsidium quod pauper obtulerit. Regale munus fit, cui insigne pretium praestat accipiens. Domnus Faustinus de prolis suae profectu supra quam poscit paterna cura, sollicitus, Ambrosium nostrum hac apud vos credidit prosecutione communiri: aestimans quod [Col. 0150B] sanguis ejus, quod prudentia, quod census, intra Liguriae angusta delitesceret; et quod artis fama nobilis arctaretur obstaculis: alieno praesidio claritatem suam in Romanam lucem putat erumpere. Facessat ab studiis meis negare testimonium quod plus opitulatur auctori: qui enim bonos asserit, approbatur. Videte quae de vobis fiducia sit, cui quidquid praecipuum habet nobilis terra commisit. Nolo putet apud nos quod hac sit familia potius inveniri. Sufficit honorum cupidis sic plures vincere, ut potissimis comparentur. Honestatem juvenis vulgatus natalium pudor ostendit: faciat divinitatis dispensatio ut per vos principia ejus hic bene locata solidentur. Ergo honorem salutationis accipite, et petitioni meae paterna, sicut praeceptores vocavit antiquitas, pietate respondete.



EPISTOLA IV. ENNODIUS [1 1Kb] PROBINO.
[Col. 0150C]

Si apud eminentiam vestram supplicatio mea recordatione subsisteret, crebra scriptione patuisset: nec quos apud Liguriam vestros dignatione vocabatis, sepeliret oblivio. Sed quia loco et opibus divisi, nec diligentiae lege comparantur; ideo perfectam subjectis caritatem, si digni sint allocutione, praestatis: hac in amicitiam discretione coeuntes, ut vos cogamini tantum respicere, nos amare. Erit vilium superba conditio, si plus a potentibus quam verba praestolantur. Ad querelam descendi caritatis imperio: debuistis me post periculum quod videratis, dignum putare colloquio, vel quia recentis mysterii [Col. 0150D] reviviscentem commendabat assertio: puto quod digni sint bonorum gratia de sepulcris Redemptoris [Col. 0151A] nostri potentia restituti. Ego tamen, quamvis sim prodigus frontis et garrulus, nec dum de me fiduciam gerens, propinquos insinuo. Praesentium portitor, domni Faustini filius, sufficienter bona pollicetur merita de parente: hunc ut vos foveatis, imploro: quia bene nostis qua sit creator ejus morum luce conspicuus: nec debet ad alios festinare, nisi ad vos, quemcunque vitae auctoritas armat et generis. Ergo, domne mi, obsequio salutationis impenso, rogo ut prosperitatem vestram epistolaris cura manifestet.



EPISTOLA V. ENNODIUS HORMISDAE DIACONO.

Coelestis dispensatio epistolaribus beneficiis junctos caritate consociat: dum quos discernit itinerum prolixitas, in remedio sollicitudinis jungit affectio, si sit [Col. 0151B] cura sermonis. Silentium tamen vestrum nimis admiror, quod post depositae sarcinas aegritudinis nulla me allocutione sublevastis. Sed quia loquendo opportune cogimus, ut loquaris, vel garruli imitatione responde. Bene enim res desiderii et poscitur, et impetratur exemplis. Ergo honorem salutationis impendens, indico me, Deo propitio, jam valere, supplicans, ut vicaria mihi styli promulgatione benedicas.



EPISTOLA VI. ENNODIUS BEATO.

Si proferenda temporibus de eruditionis messe pectoris horreo condidisses, jejunae ab epistolis tuis commeantium dexterae non venirent. Sed quia negligentiam [Col. 0151C] et sterilitatem tuam sermonis prodit abstinentia, nos necesse est iterum ad culturam admonitionis assurgere, et terga jactis infecunda seminibus recidivis ad ubertatem sulcis urgere. Ubi sunt monita quae apud te asserebas esse victura? ubi studium colloquendi, per quod et scientia patescat et caritas? Clamant silentia tua, te non assecutum quod boni dignum possit esse judicio. Nam sicut rara doctos, ita continua prodit taciturnitas imperitos. Ergo erubesce, et tandem aliquando rumpe vincula, et impedimenta sermonum. Ostende quid valeas, ostende quid promoveris, si tamen te juxta votum nostrum gratia superna non deserit. Nunc salutationis honorem accipe, et brevi contentus epistola, agnosce patri tuo quae longa correptione reserentur fuisse [Col. 0151D] mandata.



EPISTOLA VII. ENNODIUS AVIENO.

Benedico Dei nostri triplicem in majestatibus unitatem quae me inter angustias meas, perfectae sanitatis loco, de conjunctionis vestrae munere sublevavit. [Col. 0152A] Venit ad me sera quidem relatio, sed votiva: adsit Redemptor noster, et impleat quod inclinatus supplicatione concessit. Domine mi, salutationis reverentiam solvens, rogo ut actionis vestrae summam de suburbano illo cum parente vestro [1 1Kb] domno Liberio, Christo vobiscum adnitente, compleatis: quatenus si evenit commutatio, pretium dignetur accipere, ne diutius sub promissionis nutemus ambiguo, quia vos nostis nihil plus esse quod in hac supplici vestro mundi conversatione praestetis.



EPISTOLA VIII. ENNODIUS VICTORI.

Dum inscitiam sublimitas tua praeloquitur, eruditionis secreta patefecit: impugnas perfectione quod asseris. Nam dum te salvo pudore illitteratum esse [Col. 0152B] confirmas, quid naturae vigor, quid studiorum lima contulerit, declarasti. Credat mihi sublimitas tua, imbuendum liberalibus disciplinis jam suis bonis ditavit. Si talis lingua prosequitur fratris Pauli filium, facunda astipulatio et commendat et edocet. Nihil longe degentibus magistris opus est, quando digna laude loquitur, qui dirigit ad docentem. Erubesco insinuatum minus invenisse quam detulit: Deum rogans ut quod de me per affectionem praesumitis, ingenii valeam virtute complere. Vos tamen, honore salutationis accepto, quibus libet officium sermonis impendite; dummodo sollicitudini meae de prosperitate [2 1Kb] multiplex scriptionis cura respondeat



EPISTOLA IX. ENNODIUS [3 1Kb] CAMILLAE.
[Col. 0152C]

Intercepisti nostrum, nescio quem secuta, consilium. Nam parvulum tuum quem studiorum liberalium debuit cura suscipere, ante judicii convenientis tempora, religionis titulis insignisti. Veneranda quidem ecclesiastici forma servitii, sed quae ad duas partes animum non relaxet: unum et difficile iter est quo itur ad Christum, nec occupatos multipliciter aliquando vita arcta suscepit. Properantes ad se de disciplinis saecularibus salutis opifex non refutat; sed ire ad illas quemquam de suo nitore non patitur. Jam si eum mundo subtraxeras, mundi in eo schemata non requiras: erubesco ecclesiastica profitentem ornamentis saecularibus expolire. Annueram quod per Patricium diaconum, quantum ipse asseruit, postulasti: [Col. 0152D] quid oportuit eum aliter ad me, quam diebus ipsis inventus est, destinari? Si judicium meum consulis, volo ad me pertinentes magis merito sanctos esse quam titulo. Vere animum meum de quietis statione ad cogitationum pelagus expulisti. Suscepi tamen, Deo auspice, sanguinis mei [4 1Kb] vernulam. Nunc [Col. 0153A] restat ut conatibus meis favor coelestis arrideat, et negligentias hominum piae moderationis ubertate componat. Domina, ut supra, salutem debitam dicens, precor ut nunc geminam sollicitudinem pro utrisque suscipias, et Deo nostro commendare assiduis precibus non omittas.



EPISTOLA X. ENNODIUS [1 1Kb] CELSO.

Lenocinium est, non gratiae sacramentum, quod tantum praesentibus exhibetur: amicitiae sinceritas et longe positos non relinquit. Quid possit vera fides, intelligat qui tunc adipiscitur beneficia, quando desinit supplicare; ego mihi debeo quod ad stationem precum trans Gargara positus pervenisti. Tu luce conscientiae amicos et litteras uno a te tempore divisisti, [Col. 0153B] sectans non solum longinqua, sed abdita, ita ut nusquam te sagacis boni persecutor inveniat. Semper et hic quidem latentia inter lepores cubilia diligebas; sed saepe latebram tuam, qui presso ore vestigia rimatus est invenit. Nunc altiori consilio, credo, ut majores [2 1Kb] accenderis, te hominum coetibus submovisti. Ergo solam pueritiam debuisti Mediolanensibus tuis? et virum te tenere debuerant, qui puerum possederunt; et quos laetificasti de amplexibus, debuisti juvare consiliis. Sed hinc alias; tu tibi provisionum tuarum aut gaudia debebis aut lacrymas. Ego interim salutationem praefatus, memor debiti, donationem de puero destinavi; hoc apud me reputans, ut nec importunus in tempore diffidentiae suae vinceret, et cessans inter desperationis mala gauderet.



EPISTOLA XI. ENNODIUS FAUSTO.
[Col. 0153C]

Suscepi litteras multiplici gaudiorum dote locupletes, et gratiam circa vos Dei quam noveram nuntiantes. Protinus testibus Christi nostri, cum lacrymis quas suggerebat hilaritas, indicata patefeci: et quod per ipsos impetratum fuerat, gratias referens, quasi novus relator asserui. Vere, domne Fauste, simpliciter in hac causa vulgatum est, quid haberet meriti, quid virium in precibus illa sancta anima quae praecessit. Nam etsi sit spes nostra adhuc caeca mundi luce vestita; sed quod conveniens esse noverat sine nostrae actionis labore promeruit; cum a nobis divideret res in manibus collocatas, obtulit longa statione [Col. 0153D] distantes, felicius tribuens necessaria quam cupita. Ergo mundus iste veri aliquid habet; aut si non habet, non de ejus ditione mox rapitur. Mentiti sunt homines qui se jurabant accipere beneficia, si dedissunt: etiam superna dispensatione conjuncti sunt, a quibus nec accepimus blandimenta, nec dedimus: certa de desperatione confidentia, et nebulosum [Col. 0154A] de publicata promissione constitutum. Vere dicerem, si doleret ista discissio quod tales homines nec illa quam dicitis nutricem mendacium esse, Liguria potuisset mittere. Quid arguam prius in illis? fallaciae, aut fatuitatis obscena? perdiderunt duos, qui inter se sanctorum impetratione sociantur, per quos potuisset diu jacentis et in umbram coactae familiae scintilla reparari. Memores estis, domnum Avienum vobis in ecclesia dixisse, Deum se de illa puella specialiter non rogare. Vide progeniem sanctis creatoribus ad usuram vitae procedentem. Intelligebat plus se parentum fletibus quam actione promoturum. Gratias tibi, omnipotens Deus, gratias, rector fidelium, qui ancillae tuae vota respiciens, prophetiae in ea pollicitationes implesti, dicentis: Anima ejus [Col. 0154B] in bonis demorabitur, et semen ejus haereditabit terram (Psal. XXIV, 13). Perfice, pie arbiter, quod remansit, et [3 1Kb] in alterius servi tui copula serenus aspira. Mihi si haec videnda morbus qui jam vitalem praeoccupavit substantiam, non relinquit, videat de illis bona pater, et avi proavique ante transitum suum nomen accipiat. Me tamen, quamvis peccatorem, adhuc gratia superna non deserit, qui admonitionem cautione praevenio. Nam desideria mea ne [4 1Kb] legati provincialis nomen acciperem, licet cum dolore, suspendi. Timui ne aut rerum dominus, vobis disponentibus, haec a se exigi crederet, quae cogit necessitas postulari; et ego redderer officiis onerosus et actionibus infecundus, quamvis nec exsequi nec injunctis par esse sufficerem. Rogo ut supplicetis Deo, ut me vel usque ad [Col. 0154C] votorum communium tempora in mundi istius servet incerto.



EPISTOLA XII. ENNODIUS MESSALAE.

Fero vestrarum absentiam litterarum, si sic ad incrementa gaudii mei pertinet quod tacetis. Non est molesta paginalis intermissio, si cum splendidis dictionibus junguntur rara colloquia. Quod de gratia circa vos Dei, quod de sanctis parentibus praesumatur accipio. Jam suffragiis amicorum Dei qui tibi pater et frater est, agnovisti. Vere dictionem tuam sine lacrymis quas dabant gaudia, non relegi. Nolo apud te quae de te sentio verborum importunitate producere. Labora ut quod suggerente in sensibus vena invenis, componas eloquentia. Nihil tibi a [Col. 0154D] domni Fausti et domnae meae matris tuae filio minus est, nisi quod [5 1Kb] ipse studiose subtraxeris. Parcat tibi tamen Deus, ut credas me immemorem esse tui, dum impedientibus morbis frequenti te scriptione non veneror: debes nosse dignum esse venia quidquid necessitate delinquitur. Domine mi, salutationem plenissimam dicens, benedicere me Deum in [Col. 0155A] operibus ejus de domni Avieni conjunctione significo; et de te quod ejus pietas pollicetur, exspecto.



EPISTOLA XIII. ENNODIUS PANFRONIO.

Peregrinari me in solo patrio vobis absentibus crederes, etiamsi valerem. At cum aegritudo mihi et quorumdam insistat infirmitas, inter utraque quid faciam? quis uno tempore, et morbos ferat, et perfidos? Scias nulla cautione, nulla innocentia, in civitate nostra, quae Deo medio promissa sunt, custodiri: totum felicitati tribuitur, nil amori: circa humiles rara dignatio; optimus ille, qui celsior. Sed hanc ego non pro mei, cui nihil superest quod sperem, consideratione suspiro, dolet mihi illos perire quos diligo. Plenius vobis rem omnem, et quam propter [Col. 0155B] studium vestrum invidiam contraxerim, homo vestet insinuabit. Ego honorem salutationis impertiens, rogo ut scripta mea, et domno Avieno, et domno Liberio protinus contradatis; et per ipsum qui vobis Pamfroniam nostram sanam contribuat, conjuro, ut vos me quid responsi dederint instruatis; quia si regius occupatione aliqua negatur adventus, ego ad vos, Deo meo suffragante, sub quavis membrorum meorum fragilitate venire festino.



EPISTOLA XIV. ENNODIUS ELPIDIO DIACONO.

Deus sanctitatem tuam misericordiae suae et gratiae prosequatur insignibus; qui de humilitate mea, rem amici faciens, dignaris esse sollicitus, et me meosque promittis peculiari affectione te colere. Scio quia [Col. 0155C] Deus propitius tibi sic gratiam invicti principis contulit, ut humilitas ecclesiastica non periret. Vere, domne Elpidi, si dignatur pius rex de servo suo esse sollicitus, tu fecisti, cujus animo nullus amicorum vicem poterit repensare. Scias me tamen quotidie diversa affligi qualitate morborum, ita ut de vita desperem. Rogo tamen, honore salutationis accepto, ut domnum Faustum et filios ipsius, memor animae tuae, sinceriter diligas; et pro anima mea, quantum praevales, orare non cesses: quia non remansit in luce quod sperem. Rogo etiam ut me frequenti digneris alloquio, et si domnus noster ad Liguriam venturus est, intimare procures.



EPISTOLA XV. ENNODIUS STEPHANIAE.

[Col. 0155D] Bene est animo meo, quod gravatum peccati fasce meministis; et inter illas sacri pectoris curas, quantum epistolae ad domnum Avienum destinatae manifestant, personae meae non emergit oblivio. Deo gratias ago, qui per indebitam delinquentibus clementiam solita miseratione succurrit, dum eos sanctarum animarum intercessione sustentat. Non credo quod inter orationes deseratur, quem nobilitatis alloquio. Saluto ergo humilitate qua dignum est, et rogo ut illi assidua orationum donetis suffragia, quem commemorationis pascitis ubertate.



EPISTOLA XVI. ENNODIUS ADEODATO.
[Col. 0156A]

Olim ad beatitudinis tuae scripta responderam, si facile fuisset Romam pergentium itinera deprehendi. Ecclesiastica humilitas a mundi potentibus quasi res peregrina transitur. Ut primum tamen domnus Dioscorus Romam perfunctus pii laboris remeavit officio, ad restitutionem debiti, reverentiam vestram suspiciens, aspiravi. Hos filios vestros, domnum Paulum, vel sanctam progeniem ipsius redire Romam cupitis, nos manere: dispar sententia ad unum affectionis callem sine errore revertitur. Deus tamen optimus dispensator, quod felicitati ejus scit convenire, disponat. Mihi domni Fausti, suorumque prosperitas praesentiae vice blanditur. Domine mi, salutationis [Col. 0156B] cultum pleno amore dissolvens, codicem quem dedistis, filio vestro domno praefecto remeante, transmitto: vos meum, aut illum quem promisistis, si placuerit, destinate. Illud tamen specialiter conferentes, ut orationum vestrarum nunquam me propugnatione nudetis, quia nullus mihi murus potior esse adversus peccati arietem poterit, quam si illarum me tutela defenderit.



EPISTOLA XVII. ENNODIUS APODEMIAE.

Non clauda fides opinionis antiquae, quae perhibet quod propinquitas generis non defraudetur longinquitate regionis. Manent familiarum suis jura cardinibus; nec quae sunt divisa habitaculis, dissociantur animabus: percurrit aetherius vigor, ubicunque carnis [Col. 0156C] cognatione producitur; et illa coelestis portio unius patriae non continetur angustiis. Sic tu, domna mea, longe a corpore degentem Ennodium perquisisti, efferendo desideratis nobile munus aspectibus. Accepi cucullam qualem debuit dirigere religionem profitenti. Sanctissima, ora, ut dignum me humilium indumentis, et si non invenerunt dona vestra, tamen meriti sui nobilitate perficiant. Domina mi, salutem largissimam dicens, rogo, ut crebro venerandis relevetis alloquiis. [1 1Kb] Laenam et racanas, cujus vos volueritis coloris rubei aut fusci, mihi sub celeritate dirigite.



EPISTOLA XVIII. ENNODIUS STEPHANIAE.

Sufficeret equidem pro epistolari commercio meritum [Col. 0156D] portitoris, cui et vena sua quod loquendum est et pura circa me ministrat affectio. Sed animus meus ad duplicatum festinat obsequium; nec simplici quam reverentia vestra exigit humilitate contentus, domno Avieno scripta conjungit, illi quem de stirpe vestra procreatum et vita prodit et oratio. Graviter tamen fero quod rusticas voces nimis urbana et subtili elocutione narratis. Non ita circa familiam vestram gratia coelestis innotuit, ut aliquem in ea liceat majoribus suis aut lingua esse aut actione dissimilem, nisi forte quod vos supra claritatem [Col. 0157A] seniorum sanctae viduitatis in vobis fulgor irradiat. Nempe illius domni Fausti germana es, in cujus praefectura quod monachos instituat, invenitur, quem plus est actione venerabilem esse, quam titulo. Rogo vos, servitio salutationis exhibito, ut nunquam scholasticorum indociles compositiones sanctis dictationibus misceatis: sufficit mihi quod admirer, quod si mereor sequi debeam, in vestris sensibus invenire.



EPISTOLA XIX. ENNODIUS AGNELLO.

Longo animus meus pependit incerto, utrum pro diligentia notitiae vestrae januam scriptionis amabili praesumptione pulsarem, et excellentissimi hominis per hunc callem pectus ingrederer, an per homines [Col. 0157B] vestros, vaga salutatione contentus, secreta quibus obsidebar irrumperem, quia visum mihi est non esse in hominum numero computandus, quem hominum potissimus ignoraret. Et plane illi nec mores suggerunt fiduciam, nec natura, qui in arce locatis absconditur: vobis praecipue, quos uterque orbis amica et socia diversitate complectitur, quod Dei timor gratiae suae comitate firmatos fecit jam honorum summa largiri, et ad quod vix praecipui perducuntur ad opinionis gloriam dare subjectis. Laudandi sunt apices, sed ad eos sudore maximo vix venitur. Quod tamen feliciter dictum sit, et inter munera vestra sunt culmina. Ergo salutans reverenter, epistolam brevitate concludo, ne ante dignationem vestram videatur importuna laudatio. Latius post responsum [Col. 0157C] paginale, quod moribus, quod potentiae vestrae convenit, critis mundo mecum attestante lecturi.



EPISTOLA XX. ENNODIUS MASCATORI.

Et me sperare quod pium est, et vos decet annuere. Nam disparibus viis ad unum finem remuneranda tendit intentio. Vos solatia rebus impenditis, a me tenui sermonis praestolatur auxilium. Sic fit ut cui incumbit per officii considerationem praestare potiora, vix possit exigua. Reddat ingenuitatem homo palatii, quia Ecclesiae nihil amplius sufficit quam precari. Scitis 1 8Kb] pro ascinis a quo veniat retributio, si juventur. Succurrite his quos et patria terra captivat, quibus et invidia est cum originariis [Col. 0157D] et conditio dolenda cum profugis. Pluribus Christianum et sapientem non decet admoneri, ne longa deprecatio [Col. 0158A] fructum sibi videatur ascribere laboris alieni. Saluto ergo humilitate qua dignum est, et ut praefatos cum gaudio ad me remittatis, imploro.



EPISTOLA XXI. ENNODIUS ELPIDIO.

Etsi te immemorem mei Pontica facit inhumanitas, me tamen imitari non decet quod accuso. Sic de civitate Mediolanensi quasi Icarus avolasti, et nec mandati me salutatione dignatus es. Sic faciunt quos potentium lateribus jungit inopinata sodalitas. Musca moritura justum est, ut si per naturam non potes, ad effectum meo inviteris exemplo: possunt tibi alii pro abundantia facultatum utiliores existere, esse tamen non valent dulciores. Sed redeo ad considerationem patriae, cui debes bonorum oblivionem [Col. 0158B] et miseriam qua laboras. Nunc ergo, honore salutationis impenso, servum tuum ad hoc direxi, ut filio tuo domno praefecto et tibi nuntiaret in Christi nomine, me de suburbano illo documenta legitima suscepisse, ut vos cum filio vestro domno Triggua, quod necessarium videris, agere non omittas [sic].



EPISTOLA XXII. ENNODIUS FAUSTO.

Spero in Trinitate Deo nostro, per suffragia veneranda sanctorum, quod servos in quocunque loco positos, quemadmodum munitur oculi pupilla, custodiat, et ad bonam valetudinem reducat quidquid inimica fregit inaequalitas. Ego tamen, et si corpore nequeo, sequor officiis. Nam imperio sollicitudinis verba congessi, deprecans ut quam sani sitis edocear. [Col. 0158C] Ecce vix fero brevem, absentia longa fatigandus: sed potentes sunt et amici domni, quibus vos anima sancta commisit. Ego memores, ut depositum servent, sine cessatione convenio: aderunt partibus suis, et quod ab eis susceptum est, sine imminutione servabunt. His addo, praestante omnipotentis Dei misericordia, servos vestros de Venetiis jam regressos [2 1Kb] exhibuisse documenta confirmata de legibus, hic introductionem solemnem illico fuisse confectam. Nunc utrum amico a vobis dici aliquid debeat, illa qua soletis maturitate consulite.



EPISTOLA XXIII. ENNODIUS [3 2Kb] LIBERIO.

Datum est mihi, coelestis infusione mysterii, libera habere judicia, etiam cum sim beneficiis obligatus. [Col. 0158D] Est enim superni muneris ut ingenuam sententiam ferat obnoxius, nec delectetur immanitate [Col. 0159A] gratiae vigor examinis. Divinum est, quando sine corruptione de te loquitur cui mula contuleris, nec iniquum ponit aliquid in lance veritatis donorum tuorum opibus subjugatus. Nam ubi de potissimis sermo est, et in aures mundi itura formantur, publicum testimonium privata actio cur obumbret? Debeo quidem celsitudini vestrae plus quam universitas; sed nolo majus aliquid quam universitatis possunt ora depromere: et epistolaris angustiae lege contentus, satis modicum de illa meritorum messe praelibo. Felicissime hominum, hoc totis hostilitas virium suarum laborat impendiis, ut per totum orbem tu solus dissipata componas. Aestimationi remanet qualis sit ille cui militas, quando lapsa, exusta, perdita, cum te aspexerint, convalescunt. [1 1Kb] Vix [Col. 0159B] pascebatur Italia publici sudore dispendii, quando tu ea sine intervallo temporis, et ad spem reparationis, et ad praebitionem tributariam commutasti. Laeti coepimus te moderante inferre aerariis publicis quod cum maximo dolore solebamus accipere. Fuit semper ubertas nostra dispensatio tua. Juverunt venerabile superna consilium. Nam vires vectigalium tu vel nutristi pro bono publico, vel dedisti. Culminibus omnibus sublimior, tu primus fecisti regales copias sine malo privatae concussionis affluere. Tibi post Deum debetur, quod apud potentissimum dominum et ubique victorem, securi divitias confitemur: tuta enim est subjectorum opulentia, quando non indiget. [2 1Kb] Quid quod illas innumeras [3 11Kb] Gothorum catervas, vix scientibus Romanis, larga praediorum [Col. 0159C] collatione ditasti? nihil enim amplius victores cupiunt, et nulla senserunt damna superati. Taceo, consideratione paginalis eloquii, communionis et blandimentorum tuorum mella praeceptis coelestibus instituta, non minus rebus nobilitata quam verbis: orationem meam ad ea quae eminentiae tuae debentur, vota transduco, quia mecum [4 1Kb] Galliae in hac astipulatione conveniunt, ut, Christo Deo vivo disponente, ordinatis illis quibus civilitatem post multos annorum [5 1Kb] curriculos intulisti, quos ante te non contigit saporem de Romana libertate gustare, ad Italiam tuam, et poscentibus nobis, et illis tenentibus, reducaris. Sic utriusque orbis per sanctas actiones indigena, venerabilem domum et summates filios cum universis Italiam possidens videntibus, felicis praesentiae [Col. 0159D] tuae dote sublimes. Ego autem, servitiis salutationis [Col. 0160A] exhibitis, valere me nuntio, et de vobis quod voto meo satisfacere possit, exspecto.



EPISTOLA XXIV. ENNODIUS AVIENO.

Bene erat animo meo, si vel ad scriptionem frequens portitorum suggereretur occasio, quia in remedio desiderii senior providentia munus litterarum comparavit, in quo ad vicem praesentiae formato aestuantibus blanditur alloquio: et licet de ipsis remediis meus aegrescat absentium, et de medicina sollicitudinis cura [6 1Kb] geminentur, attamen non sunt deserenda quae sola sunt. Ergo infante Valentino Romam petente, quantum sub celeritate potui, de his quae erant loquenda subripui, breviter significans valetudinem corporis mei fuisse turbatam. Satis [Col. 0160B] est tamen, si nuntio prosperitatis vestrae, dum fit hilaris anima, convalescam. Domine mi, salutationis muniis, sicut reverentia vestra postulat, exsolutis, rogo ut jam me de votorum effectu et de bonis vestris epistolaris sublevetis promulgatione colloquii.



EPISTOLA XXV. ENNODIUS AGNELLAE.

Gratum mihi est ad magnitudinem vestram litterarum munera promulgare, quia et generi et conscientiae vestrae, non tam exhibetur honor iste, quam redditur. Justum est ut religiosi homo propositi sanctam viduam et nobilem veneretur ingenuus. Ago Deo meo gratias, quia bonus opinionis vestrae, ad nos odor emanavit. Ille usque ad consummationem vitae fructus tribuat, qui bonam radicem in hac saeculi [Col. 0160C] conversatione plantavit. Bene fecisti, domna Agnella, mundi istius blandimenta respuere: et dum celsiora sequeris, etiam quae potuerunt venire a legitimis remediis, non habere: scisti non solum veniam quaerere, sed coronam. Gaudeant de medicina languentes: prope est ut proximior sit integritati, cui conceditur ut feliciter dediscat illecebras. Ergo, domina mi, salutationis gratiam honorificentiamque persolvens, rogo ut pro me amico et parente tuo apostolorum liminibus non desinas supplicare, ut merear servare quod praedico, et quod in aliis extollo ipse non negligam.



EPISTOLA XXVI. ENNODIUS MESSALAE.

Scio equidem vos pro desiderio meo fuisse subtractos: [Col. 0160D] sed aliud spei de sollicitudine vestra praeceperam. Nam et qualiter domnus Deo praestante [Col. 0161A] valedixerit, et qui vobis itineris ordo fuerit, si mei memor esses, agnoveram. Sed quid facio, qui negligentiam vestram, nec suggerendo formam affectionis expugno? Ergo si te, Christo Deo nostro tribuente, spes nuptialis afflaverit, Ennodii memoriam non fugabis: quando nulla sic cessit major diligentia, et pius amor exclusus est, tantum a pectore tuo, quantum ab oculis submovebor. Sanus esto, salva vita patris et fratris tui, Deus vobis benefaciat: agnoscant quod pascat auditum, quale vultis circa me exhibete propositum. Unum te rogo, honore salutationis exhibito, ut apud domnos apostolos pro me digneris preces offerre; ut ipsi miserias meas medicinaliter curent, nec patiantur me quidquam velle quod non decet: castigent praesumptiones mentis et corporis. [Col. 0161B] Quod si facias, credo pro innocentia et puritate tua te melius pro me, quam si essem coram positus, audiendum.



EPISTOLA XXVII. ENNODIUS [1 1Kb] AURELIANO EPISCOPO

Debeo equidem dolori meo vocem, sed reverentiae taciturnitatem. Et forte melius moerorem de abstinentia sermonis vestri sequeretur muta dissimulatio: urbanum enim et subtile erat ut eisdem lineis quibus in me delinquitur potiorum delicta ferirentur, ut secum haberet culpa vindictam. Sed quo me vertam qui immemorem mei, et humilium notitiam respuentem, pertinacia amoris insequi non desisto? Nunquid non repudiati importunitas mater horroris est, cum placendi per assiduitatem desiderium materiam [Col. 0161C] exigit displicendi? Nam quidquid mente fugimus, ingestum oculis vix videmus. O si mihi liceret adhuc aequali cum beatitudine tua sorte contendere! sed dormiunt apud coronam tuam propinquitatis privilegia, postquam pater esse meruisti. Retinet quisquam hominum perire suis jura necessitudinis incrementis, et accessione piae dignitatis, et generis et diligentiae vincla dissolvi? Ergo decuit evectionem meriti vestri instabili mihi esse rumore compertam, et de communibus gaudiis adhuc pendere opinione contentum? Electus sum cui bonum generale taceretur, ut rem aurei saeculi solus pro conscientiae meae obscuritate nescirem. Nobilis vita et genere apicem ecclesiastici honoris ascendit, et me dedignatur alloquio. Vere tale factum, aut studio aut negligentia [Col. 0161D] evenerit, non probatur. Ego tamen servitia salutationis impendo, et Italica simplicitate, unde tristitiam habuerim, sine dissimulatione manifesto.



EPISTOLA XXVIII. ENNODIUS AGAPIO.

Duriter officium gestientis animi ad memoriam tristium mens recordatione stimulanda revocavit. [Col. 0162A] Nam semper remedium oblivio doloris est; quia quod ratione non possumus, temporum prolixitate sepelimus. Bene est, quia diuturnitate senescit afflictio, et magni doloris consolatio per silentium procuratur. Nam in hujusmodi negotiis plus agitur nil agendo. Sed quid facio, quia epistolae lectio jam obducta cicatricis penetralia rescindit, et sepultam immaturi funeris recordationem amara sorte vivificat? Ergo ego communi fratri consolationem dare poteram, cum si quid humanitatis in me esse creditur, sic dolerem? aut unquam flens placuit consolator? ergo exspectatur medicina de morbidis? Non de me, domne Agapi, bene judicas, si et in germani tui moeroribus, et in obitu spiritualis filii, ego quasi opinioni tuae disputator occurro. Sana pectora iter curationis [Col. 0162B] inveniunt, nemo alterum unde ipse laborat absolvit. Sed hinc alias: potens est Deus, qui solus ad ista valet occurrere, et communis mali sublevare pressuram. Vos tamen honorificae cultu salutationis impertiens, rogo, ut crebro mihi epistolaris commercii mune a conferatis, ad quae studia pigrum esse nec amantem convenit, nec facundum.



EPISTOLA XXIX. ENNODIUS LIBERIO.

Si poetarum spiritus disciplina paginalis admitteret, centena ora, et vox ferrea vix quod celsitudini vestrae a me debetur verborum ubertate reseraret. Sed quia magnis obnoxius vix ad pauca sufficio, providi post Dei misericordiam vestrae gratiae [Col. 0162C] repensorem. Nam frater vester domnus Faustus, cum debere se beneficium quod mihi tribuis is eloquitur, ab imbecillis cervicibus gravis oneris sarcinas amolitur. Sunt inter duos praecelsos ista communia: vos vobis et dare digna nostis, et reddere; me sub fasce vestri muneris constitutum sola manet de obnoxietate confessio, dum praeventum gratiae vestrae mole quod voti compotem fecit, hoc imparem. Adsum tamen partibus meis, et inter orandum, quamvis peccator, Deum, ut pro me quoque vobis reddat, imploro. Ecce duo ista sufficiunt: nam et de coelo pro me exspectatis quod vos exhibuisse meministis: et est aequalis, qui se debere fateatur in terris. Exspecto tamen beneficii vestri celeriter supplementum, ut litteras, quales per sublimem virum Tranquillinum [Col. 0162D] sum precatus, accipiam. His tamen aliam vobis miserendi viam bene morum vestrorum conscius exhibebo. Camilla parens mea intra Gallias, et viduitatis miseria et geminae jam captivitatis succubuisse fertur incommodis. Nemo est qui tam multiplices necessitates praeter celsitudinem vestram possit avertere, generis mei patronus quod in Italia positis praestitit, non neget in Gallia, ut [2 39Kb] de casellulis ipsius, ordinatione [Col. 0163A] vestra, dum ab eis fisci onera derivantur, ad praefatae alimenta sufficiant. Domine mi, salutationis servitia dependens, rogo ut portitorem praesentium, hominem meum quem ad haec exsequenda destinavi, Deo vobis inspirante, meum effectum eminentia vestra jubeat commeare. Nunquid dubitare de postulationibus suis eum convenit, qui se novit et illa quae non poposcerat, impetrasse?



EPISTOLA XXX. ( [1 1Kb] SYMMACHO PAPAE.)

Natura rerum est ut etiam idoneus ore vel pe tore possit de praesumptione culpari, quia omnis verborum commoditas humilitatis terminos egressa calcatur: et sicut habenda sunt quae exiguntur in pretio, [Col. 0163B] ita ingesta vilescunt. Importunitas cum facundos opinionis nobilitate dispoliet, dedecore vestit indoctos. Sed hac me ratiocinatione sustento, quia est quidem audax, sed amabile praevium praestitisse sermonem: et sicut vicimum temeritatis, ita proximum diligentiae ad caritatem pertinens iter aperire. Inter Ecclesiarum homines nunquid reatus est, si pari amori contenderint dispares dignitate? aut excedunt modici honoris angustiam, qui desiderant suffragio gratiae summatibus comparari? Non habet superbi conscientiam, qui se tantum in affectionis muniis non metitur. Praesumo dicere, subditorum error est, qui in hac re praecedentem antevenit. Ecce sic partes meas quasi voluntariae allocutionis fuscatas nube purgavi. Sed dico quod ad defensionem spectat [Col. 0163C] uberrimam. Filius vester domnus Rhodanius coegit a me in usum styli praesentis erumpere. Fateor tamen, in studio meo fuisse quod jussit: quia qui volentem coegerit, non laborat. DEO GRATIAS principe loco, et tota epistolae concinnatione referamus, quia in societatem capitis sui aliquando Romana membra coierunt. Justum erat ut et beatus Petrus apostolus sedi suae Ecclesias et senatui liberiori per Dominum partes debitas reformaret. Dignus regnator, dignus in quo cum aetate votorum summa contigerit. Nam etsi itura ad posteros felicitas perseveret, litandum illi est laudatione praecipua a quibus sumpsit exordium. Deo efficaciter supplicastis, ut illius vos virtus erueret, cujus potest servare clementia. Didicistis ejus eventus prosperos, quem videtis dum [Col. 0163D] mandat secutam bella victoriam. Parum superest, ut mansuetudinem mentis illius ita profundam teneatis, quasi sit ignara procinctuum. Deo tribuente, nec pax ejus turbari dubiis potest, nec fortitudo qualibet objectatione confringi. Nihil apud illum tutius supplicante: solus evasit praeliares ac es, qui rogavit: vicit armorum impetus qui obtulit devotus ob equium. Quod vix veteres principes praesentiae suae sudore pot ti sunt, hoc semper regis nostri brevis procuravit epistola. Per excursus dirigitur felix [Col. 0164A] exercitus ad triumphum. Quis credat militem ejus in labore et perfectione habere quidem superantis gloriam, sed continentiam subjugati? Consummatis congressionibus de irae haereditate nil remanet: uno tempore, quos perniciosos adversarii viderint, blandos sentiunt tributa pendentes. Et haec quidem coelesti praeparantur pro hac repensione suffragio: quia fides nostra apud eum, (cum) aliud ipse sectetur, in portu est. Mirabilis patientia, quando tenax propositi sui, claritatem non obumbrat alieni: nam et Ecclesiarum nostrarum patrimonia relabi, nisi aucta fuerint, ingemiscit. Sic factum est, ut et statum suum locupletes pauperum substantiae teneant, et mediocres ad supremam opulentiam convalescant. In sacerdotibus virtutes et innatas colit, et non repertas [Col. 0164B] inspirat. Sed cur beatitudinem vestram praejudicio diffusi sermonis anticipem? Continuo experientia vestra et spiritalis illa perfectio jejunum me fuisse in filii vestri laudibus accusabit: et cum soleant amplificari facta colloquiis, sterilem me relatorem de virtutum ejus messe causabitur. Jam saeculares apices, curules et trabeas, patricias etiam dignitates qualiter aut naturae reddat aut moribus, domestici perlatoris astipulatione vulgetur. Nam et veteres in antiqua generis luce durare facit, et novos splendore inopinati fulgoris irradiat. Facilius respublica ejus bono dispensationis in privatam migrat opulentiam, quam famulantum census in palatina lucra commutetur. Nunc quod superest, meae servitiis salutationis acceptis, prospicite ut Christus [Col. 0164C] Redemptor noster quae in praefato clementissimo rege servientibus sibi contulit, longa aetate conservet. Det etiam regni de ejus germine successorem: ne bona tanti hominis in una aetate veterescant, et antiquata temporibus pro sola aurei saeculi commemoratione nominentur.



EPISTOLA XXXI. ENNODIUS AVIENO.

Dum jucundis adhuc, Deo dispensante, fruerer de praesentiae vestrae vicinitate conspectibus, et amabilia colloquiorum mella venerabili mendacio retineret auditus, occasio mihi scriptionis oblata est. Fateor, diu nolui medicinam desiderii, dum altera procuratur, irrumpere. Delectabat series animo meo pia ludificatione blandita, nolebam conscius deprehendere quae [Col. 0164D] pascebat in amore fallaciam. Bene enim sapit studiis nostris obsecuta seductio, et pro vero libenter admittimus dulcium imagines nuntiorum: grata somnia quoties fugantur vigiliis, ingemiscimus, et illud mortis simulacrum de placidis deceptionibus plus amatur. Ergo nunc mihi, quia illud quod praefatus sum stare non licuit, exsequendum est quod remansit. Aliquis hominum pro peccati sui onere sic laborat? affligerer nisi vos viderem: ad cupita perductus maceror, quia quae poscebamus, Deo tribuente, concessa [Col. 0165A] sunt. Nunquid alicui accessit de laetitiae occasione quod torqueat, aut de messe gaudiorum egressa est planta tristitiae? Gratias inseparabili Trinitati, Deo vero, qui ut vota impleat, aliquotiens vota contemnit. Ipse ergo conjunctionis tuae copulam respiciat: ipse unum faciat ex duobus, in primi hominis corpore, dum adhuc nativa et intemerata immortalitate gauderet, utrosque formavit. Jungatur tibi uxor, ut Abrahae Sarra, ut Isaac Rebecca, ut Jacob Rachel coelesti benedictione sociata est. Habeas continentis praeviam frugem, et dulcedinem conjugati: legi Dei pareat solutio virginalis, dum quod in se subtrahit, reddit in sobole. Nesciat externam diligentiam bene in vobis solidata communio: illa matrem tuam moribus et conversatione restituat, tu [Col. 0165B] parentem. Non pareat mundo majorum tuorum, dum in te renascitur, amplectenda formatio. Nequaquam peregrina vitae exempla, nec non adventitia postulantur: in oculis locata sectamini. Ecce ego, qui hymenaeis tuis interesse non potui, hac te precum mearum prosecutione convenio: vos ad vicissitudinem exhibete crebra colloquia. Salutationis amorem et reverentiam persolvens, rogo ut si memoriam mei de illa locupleti recordatione non truditis, et orationibus me et colloquiis sublevetis.



EPISTOLA XXXII. ENNODIUS ADEODATO PRESBYTERO.

Quantum a me merito, quantum actione sis clarior, orationum tuarum reserabit effectus. Ecce domni Fausti filii tui abstractam de solatio meo partem [Col. 0165C] maximam tu tenebis. Ego quidem sanctis et legalibus desideriis precum impedimenta non attuli: sed tanta me domni Avieni perculit pro ejus caritate discessio, ut lacrymis prosequerer et ad optata tendentem. Patuit humanarum rerum in hac causa de diversitate formatio. Illum evocant, Christo duce, votiva; me feriunt. Illi blanditur de conjunctione vicinitas, me de sequestratione compungit. Ecce de precam mearum fruge sollicitor: et adeptos nos, si quid in hac parte postulatum est, quod cum Christi pace dici liceat, ingemisco. Sed inter haec tali diligentiae curatione sustentor, quia domnum Avienum superantem vota reddidimus. Habet de origine ejus Roma jactantiam, Liguria de profectu: ibi domno Fausto filius naturae lege concessus est, hic eruditione [Col. 0165D] patefactus. Minus fuit cum generalitate hominem nasci, quam quod inimitabile videbatur, Fausti sobolem comprobari. Referamus ad Deum beneficia sua, et ipsi pro illo redhibeamus gratias, a quo poposcimus [Col. 0166A] quae tenemus. Vos salutationis meae obsequia pro sancti pectoris vestri puritate suscipite; et codicem recipientes meum, cum illo qui a vobis promissus est, destinate.



EPISTOLA XXXIII. ENNODIUS [1 2Kb] CAESARIO EPISCOPO.

Quod spe praeceperam, litteris indicastis. Nam venerandi promulgatione colloquii, quid coelestis imperator domnum regem circa vos facere compulisset, agnovi: ego sum, cui postquam meritum vestrum patuit, nequaquam se felicitas actionis abscondit. Qui hominum nobilissimo in Christi servitute pontifici terrenas dominationes nesciat esse subjectas, et minacem reis potentiam innocentiae objectione superari, quando principalis purpura aut cilicia despexit, aut [Col. 0166B] pallium; quando libertas illa potissima credidit, sibi ante Christianam humilitatem licere quod voluit; aut quando ei licuit velle quod laederet? Quod si inter haec canae aetatis exempla recolantur, et saevitiam circa cultores Dei tyrannicam reducas in medium, scimus quia ab illis nostri dogmatis sectatores, ne unquam morerentur, occisi sunt. Tunc militibus suis vitam, aeternitatem, obsequente gladio perpetuus ille dux contulit. Illi inimicorum suorum ministerio perdiderunt originariam vilitatem. Te, mi domine, in orbe jam Christiano diva lex peperit, et apostolici uberis lacte nutrivit: tu caeteros velut solis magnitudo astris minoribus comparata transgrederis: te qui interioris hominis oculis inspexit, instructus est. Nam et cum facie ipsa foveas puritatem, delinquentes [Col. 0166C] feriato ore castigas. Boni de conversatione tua, quocunque processeris, imitanda inveniunt: malis fugienda demonstrantur. Beatus tu, cui a Deo tributum est ut et monitis doceas et exemplis: qui ad pii iti eris directum semper existens praevius invitasti: quis non optet, te loquente, ut sciat plura, non legere? Tu dum libris genium relatione concilias, et magistros informas: tibi debet quicunque ille sc iptorum maximus, quod eum dote elocutionis amplificas. In te lux convenit sermonis et operis. Unde haec praerogativa Transalpinis? unde parentibus meis inauspicata sublimitas, ut talem virum miserint? Sed cur inter terrena quaeritur res coelestis? Potuit ergo ante te quodlibet palatii supercilium non jacere? potuit tibi cupita subtrahere, quem mitiorem [Col. 0166D] ovibus sola faciunt errata pugnacem? Latius me et meritum vestrum vocat et diligentia: sed loquacitatem meam lex epistolaris includit. Quod superest, benigni servitutis meae munus accipite, et me Deo [Col. 0167A] nostro orationum suffragiis intimate, frequenter de his quae vobiscum aguntur vel acta sunt, informantes. Deprecor etiam ut quid apud vos promoverit Rustici supplicat, qui, quantum audio, fornicationes suas nomine vestit uxorum, et vocabulo legis putat excusari posse rem criminis, mihi manifestes ministerio litterarum.



EPISTOLA XXXIV. ENNODIUS AVIENO.

Ubi sunt, qui dicunt inter habitatione discretos diligentiam non durare, et affectionis calorem terrarum divisione tepescere, nec longius procedere mentes posse, quam oculos? Ecce amoris mei plenitudo violentia sequestrationis exaestuat, et colloquii medicina languidior corporis sedibus non tenetur. [Col. 0167B] Deum tamen qui, circa vos respexit vota nostra, benedico, qui vos non solum nobili, sed, quantum fama nuntiat, sancta moribus uxore donavit. Cultores Christi perfecta omnia promerentur, ipsis solis in conjunctione, opum, mentium et sanguinis claritas non negatur. Ipse praecipiebam quod possit talis effici, qualem ad te audio jam venisse. Transit aestimationem meam quid de ejus hominis profectu sentiam, quem audio ab optimis inchoasse. Domine mi, gratiam salutationis impertiens, spero ut petitionem tancti episcopi patris vestri dignemini incunctanter [Col. 0168A] efficere, et homini ipsius classici illum de quo securus sum, [1 1Kb] grate animum condonare.



EPISTOLA XXXV. ENNODIUS MESSALAE.

Solent inauspicata felicitate superbarum mentium colla mollescere, et rigidioris propositi novo gaudio supercilia temperari. Nam benignitatem seminat quidquid votis obsequitur, nec plus aliquid humiliat potissimos quam optata sublimitas. Indicium communionis et obsequii est, ad apicem pervenisse. Tu postquam ad cupita provectus es, ignorato hactenus tumore me despicis: et quid in melle tuo respicias oblitus, de sola amicos veteres futurae uxoris opulentia contemnis, nesciens sarcinam venire unde aestimas commeare rem praemii: primum quod mobilem [Col. 0168B] esse non decet, qui originis suae radios non obumbrat: deinde, quia unde despicior, vindicabor. Ergo ad usum promissionis benigne revertere, ne videar manifesta suspicatus. Ego, quia hactenus ab scriptionis munere temperastis, in haec verba prorupi: vos aut factum diluere, aut affirmare innocentiam convenit nobilitate sermonis. Domine mi, salutationis plenissimae officia persolvens, spero ut qui diligentem neglexisti, saltem alioquiis facias dignum arguentem.



MAGNI FELICIS ENNODII OPUSCULA MISCELLA X.
[Col. 0167]



[Col. 0167]
OPUSCULUM PRIMUM. [1 7Kb] PANEGYRICUS DICTUS CLEMENTISSIMO REGI [2 1Kb] THEODERICO. (C)

[Col. 0167C] Illum, princeps venerabilis, in laudibus tuis proscribat professio, illum a praeconiis propositi repellat consideratio, quem a defensione tua aliquod subtraxit officium. Refundat tibi generalitas rebus obligata sermonem, dum inaequalis vicissitudo compensat laudibus quod adepta est de sudore. Armis tuis libertas obnoxia, quod solum potest, hilaritatem didicit annuntiare praeconiis. Tuum est, inclyte, devotioni pretium dare, quam intelligis vires subditorum non [Col. 0168C] posse transcendere: erit dispensationis sacrae dilamulis aestimare quid exigas, in quibus cognoscis totum tibi militare quod praevalent. Propriis majestas tua oblationem litterariam dignetur altaribus: quia ne senescat claritudo operum, advocanda sunt linguarum exercitia: quid egeris, ne vetustas sibi vindicet, obliget catena referentum: disciplinarum enim quietem vos tribuetis, per quas vobis continget aeternitas. Nihil amplius coelestis dispensator arcani [Col. 0169A] ab humanis poscit ingeniis, nisi ut intelligant, quo veniat auctore quod sapiunt. Inter Deo proximos agnovisse qui praestitit, reddidisse est beneficium: quod descendit a superis, sola hymnorum licet mercede taxari: fabricator mundi ad potiora munera modulatis invitatur eloquiis. Dicite, si non praemii loco opifici suo lingua blanditur. Jungitur, quod de sacrario mundi pectoris laudatio debet principalis effluere: nec solum linguae nitorem postulat commemoratio numinis tui, bono asserenda conscientiae. In divinis obsequiis feriato ore peragit mens serena sacrificium: actuum munitus claritate, in aetherio cultu etiam mutus obsequitur. Ergo et me titulus qui obstare putabatur, invitat; utinam mundior professio habeat concordiam cum secretis, ne dissentiat [Col. 0169B] splendor cordis a corpore.

Salve nunc, regum maxime, in cujus dominio saporem suum ingenuitatis vigor agnovit. Salve, status reipublicae: nam nefas est, separatim a te simul collata narrare, et unius bona temporis verborum divisione discernere. Si bella regis mei numerem, tot invenio, quot triumphos: congressui tuo nullus hostium, nisi qui laudibus adderetur, occurrit: militavit tropaeis, qui restitit voluntati: nam semper aut pietati tuae peperit subjectus gloriam, aut qui praesumpsit tela, virtuti. Qui te in acie conspexit, superatus est; qui in pace, nil timuit: nec promissio venerabilis claudicavit inter prospera; nec passus est moram vigor in praeliis. Callis tuus multo vallatus obstaculo, et quotidianas victorias vidit, et profectionis [Col. 0169C] detrimenta non attulit: sic inimicorum interclusus agminibus, ut negaret accessum: sic tuo patefactus impulsu, quasi hostium providentia nil noceret. Haec si felicitati tuae ascribenda sunt, est plena dos principis: omni honore angustior, si labori. Prima dextris ominibus contra naturam certamina suscipiens, ne resistendi spes relinqueretur inimicis, varias tibi loco principe coeli leges, terrarum munimina, fluminum [1 1Kb] superbia subdidisti. Mentior, si unquam dispositis tui impedimentum exhibuit ardor, aut frigus: si tumore gurgitum, si bibendi necessitate constrictus es: si Alpium juga, [2 1Kb] connexis poli sublimitate sociata, cursibus tuis attulere tarditatem. Nescierunt resistere, quos devictis locorum munitionibus invenisti: quia securos faciunt interrupta, [Col. 0169D] quos protegunt; et laxatis in otio animis vivunt, qui tutiora possederint. Adversus te nec campestris habitatio pares protulit; nec quos amplexa sunt invia, nisi exstiterunt supplices, a depraedatione subduxit. In possessione tua positus sine formidine divitias indicavit: nec rebellem juvit, si pauper innotuit: [Col. 0170A] nemo indignationi tuae nisi humilitate subtractus est; cum in sociorum profecisset numero, qui rogavit. Non tibi ignotus est algor Scythiae: non Meroen, aut anhelum aestibus Cancrum, ut alterius possessor orbis, ignoras: didicisti universa subigendo, quae nobis vix auditu patuerunt. Haec quidem majora sunt homine: sed qui ad mundi paratur gubernacula, necesse est ut universis veniat cardinibus institutus. Nimis velociter tempus maturae laudis arripui: et quasi non in primordiis fluvius etiam torrentis fatiscat ingenii, sic per narrationis famem fruges perfectae aetatis invasi. Laurearum ordines quaerit, qui et celeritate earum superatur et numero. Citius a te, invictissime, insignia quae reteximus impleta sunt, quam dicantur. Quis ferat in gestorum suorum elocutione [Col. 0170B] torporem, quem in actione non pertulit?

[3 1Kb] Educavit te in gremio civilitatis Graecia, praesaga venturi: quem ita ingressum vitae limen erudivit, ut dum adhuc de puero haberet hilaritatem, mox eam sequeretur securitas de tutore. Adhuc in cano flore degebas adolescentiae, nec virtutum messem lacteus ante experimentum culmus attulerat: adhuc blanda erat imago pubescentis, nec cingens faciem lanugo vestibat: quando aevi purpura et flosculus supervenientis imperii promittebat sollicitis de gratiae commutatione terrorem, cum in probationem roboris et clementiae tuae ruptis vinculis furor emicuit: et evisceratas diuturna quiete mentes occasionis pabulo subjugavit. [4 1Kb] Pulsa est extemplo principalis urbe reverentia, et in vacuam possessionem nullo ascitus [Col. 0170C] sanguine tyrannus accessit: qui aula potitus, definivit, postquam metu hostes suos debellaverat, nihil superesse quod gereret: cum animos tuos sine annorum suffragio impulit lux naturae, ne aut causa melior te coram posito subjaceret: aut non beneficium necessitatis tempore redderes, quod pacis acceperas. In ipsis congressionis tuae foribus cessit invasor, cum profugo per te sceptra redderentur de salute dubitanti. Ventilemus historias, interrogentur annales: apud quos constitit, refusum exsuli quem cruore suo rex genitus emerat, principatum? Castrensis gloria turmarum participatione dispergitur: nec ad unum referri potest quod venerit collatione multorum. Singularis boni fructus est ambitionis refrenatio: illo maxime tempore, quo sine opinionis [Col. 0170D] damno possis acquisita retinere. Par te, inclyte domine, laus respicit donati diadematis et defensi. Si te illarum rector partium non amavit, perculsus praefuit reipublicae: si dilexit, obnoxius: usus es in tuorum fide meritorum teste purpurato.

Jam tunc in jus tuum se palatia ipsa contulerant. [Col. 0171A] nemo credidit, non te posse ad quem voluisses transferre, quod reddideras. Sed parcus in exigendis praemiis, quasi sufficerent ad vicissitudinem operum tuorum, [1 1Kb] fasces accepisti: non quo tibi accederet genius de curuli, sed ut de te pretium palmata mereretur. Quis hanc civilitatem credat inter familiares tibi vivere plena exsecutione virtutis? Ille annus habuit consulem, qui rempublicam non tam sollicitudine, quam opinione tueretur: [2 1Kb] quo in segmentis posito, quae ab hostibus sumpta fuerunt arma, tremuerunt. Quando talis contigit sorte lictoris, qualem dedit ab ipsa mundi infantia regum examinata claritudo? Nolo per casus errare dominatuum: in tuo stemmate probati sunt, qui reperti. Serranum scipionibus aratra pepererunt: qui dum grandia sulcis semina commendaret, [Col. 0171B] honorum ei messis oborta est. Sed minus diligo prospera, quae sumunt a desperatione principium: vix paucos contigit degenerare nobiliter, cum familiae tuae debeas actus generis nobiliter custodire. Quid mihi, vetustas objicias agrestia membra paludamentis decorata? Ego tibi, quod admirationem vincat, oppono principem meum, ita ornatum, ut eum non liceat improbari: ita agere, quasi inter imperatores adhuc precetur adjungi.

Sed quid faciam, cui fecunda actuum tuorum seges occurrit, ubi universa eligentem superant? nescio quas aristas horreis inferam, quas relinquam. Stat ante oculos meos [3 1Kb] Bulgarum ductor [4 1Kb] Libertem dextera tua asserente prostratus: nec exstinctus, ne periret monumentis; nec intactus, ne viveret arrogantiae: [Col. 0171C] in gente indomita domesticus astipulator superfuturus roboris tui: qui si sufficiens letho vulnus excepisset, personam viceras: quod in luce substitit, submisit originem. Haec est natio, cujus ante te fuit omne quod voluit: in qua titulos obtinuit, qui emit adversariorum sanguine dignitatem: apud quam campus est vulgator natalium. Nam cujus plus rubuerunt tela luctamine, ille putatus est sine ambage sublimior: quam ante dimicationem tuam non contigit [Col. 0172A] agnovisse resistentem: quae prolixis temporibus solo bella consummavit excursu. Hos non montanae strues, non fluminum objectio, non negati egestas alimenti in artum necessitatis lege continuit; dum credunt satis esse ad delicias equini pecoris lac potare. Quis ferat adversarium, qui pernicis jumenti beneficio currit et pascitur? Quid quod et illis animalibus indicunt studiosae famis patientiam, per quae esuriem vitare didicerunt? quemadmodum fit, ut jejunae cornipedis sessor visceribus cibos extrahat, quos illa ne conderet, diligentia instruente prospexit? His ante mundus pervius esse credebatur: nunc illam sibi tantum orbis partem interclusam aestimant, quam tueris. Cursim multa transcendo; ne pigrioris [5 1Kb] stellae vitio serus advenias: ne Romanae fax curiae diu in [Col. 0172B] umbram coacta tardius elucescat. Inter vitae tirocinia et triumphorum maturitatem, pectori sacro affectum nostri coelestis favor infudit. Jam diuturnae quietis dispendio, per gubernantum vilitatem potens terra consenuerat: jam attulerat publicis opibus pax intemerata defectum: cum apud nos quotidianae depraedationis auctus successibus [6 1Kb] intestinus egeret populator: qui suorum prodigus, incrementa aerarii non tam poscebat surgere vectigalibus, quam rapinis: [7 1Kb] saevientem ambitu pauper dominum odia effusione contraxerat: sed nec defrudatis viribus, quod minuebat opulentiae, jungebatur affectu. Tunc enim aulae angustia in artum res privatas agitabat: nec micare usquam scintillas famulantum exstinctus tyranni fomes indulserat. Metuebat parentes exercitus, [Col. 0172C] quem meminisse originis suae admonebat honor alienus: nam ire ad nutum suum legiones, et remeare pavore algidus imperabat. Suspecta enim est obedientia, quae famulatur indignis: et quotiens praelatos convenit conscientia stirpis ultimae, et illud metuunt, quod timentur. [8 1Kb] Nata est felicis inter vos causa discordiae, dum perduelles animos in propinquorum tuorum necem Romana prosperitas invitavit. Generata est ab invalidis causa certandi, et ne vel a negotio [Col. 0173A] perituris veniret fiducia, pars fugacium praelia concitavit. Tunc a te commonitis longe lateque viribus, innumeros diffusa per populos gens una contrahitur migrante tecum ad Ausoniam mundo, nullus praeter parentem iter arripuit. Sumpta sunt plaustra vice tectorum, et in domos instabiles confluxerunt omnia servitura necessitati. Tunc arma Cereris et solventia frumentum bobus saxa trahebantur: oneratae fetibus matres inter familias tuas oblitae sexus et ponderis, parandi victus cura [1 1Kb] laborant. Tunc in campo hiems et jugi pruinarum candore velata caesaries, barbam stiriis implicuit crine possesso. Nam quod diligentius indumentum matrona neverat, durante gelu, ut adhaereret corpori, frangebatur. Pastum agminibus tuis aut indevotae nationes, aut educata [Col. 0173B] lustris fera suggessit.

Inter haec, quae tibi cum glacie aut ardore cesserunt, unam certaminis tui lineam summotenus libet attingere. [2 6Kb] Ulca fluvius est tutela Gepidarum, quae vice aggerum munit audaces, et in jugorum morem latus provinciae quibusdam muris amplectitur, nullo ariete frustrandis. Ad hunc te callis tui rigor adduxit: ubi pro legatis et gratiae postulatione, obsistendi animo gens diu invicta properavit: cum pene cohortes tuas ante inimicos famis necessitas obsideret. Dic quaeso, clementissime domine, quid praeter te spei erat residuum in populo arenae aut sideribus comparando? Instantibus Gepidis, amne, pestilentia, iter quod declinasset fugiens, contra nudatos vagina gladios transvolasti: nullius inscii mersa coeno haesere [Col. 0173C] vestigia: nullus vitae prodigus periculum ignarus incurrit. Vincitur humanae mentis auctoritas praevisione discriminis: labascit fortium conscientia, quotiens formidanda oculis ingeruntur. Stetit ante indomitam juventutem certa de mortibus optio, cum nulla videretur securitas de salute. Quid Catonem extulistis prisca monumenta, quod per Libycas Syrtes duxit exercitum, dum humanas neces ludibria faceret esse serpentum: vel cum sine virtutis pretio educatum coeli vaporibus veneni frigus expertus est? Neminem contigit chelydros ante videre, quam exitium: dum per flamen prodigiosum et corporis fabrica, ut assolent animae, in auras evolaret. Non cum viri fortis laude perimitur, qui unde venit nescit occasus. Nec illius militis cuneis tuis fortitudo comparanda est; [Col. 0173D] nec par est in duce sapientia. Illum civilis belli furor agitabat; te orbis domina ad status sui reparationem Roma poscebat. Sed quid differo, quod tibi eventus dexter exhibuit? Cesserunt confertissimis hostium tuorum turmis, quos ulterior ripa susceperat. Urgebantur telis, quos vorago aut irruptio non tenebat: [Col. 0174A] jejunas pectorum crates acta validioribus lacertis lancea transmeabat: cum inter naufragia terrena, et cruoris undas, invictissimus ductor apparuit, tali muniens astantes alloquio: »Qui in hostili acie viam desiderat, me sequatur: non respiciat alterum, qui dimicandi poscit exemplum. Virtus multitudinem non requirit: ad paucos vadunt bella; bellorum fructus ad plurimos. De me aestimabitur exercitus: et in his quae gessero, gens triumphat. Attollite signa per quae ne lateam, providetur: noverint quem petant aut cujus jugulis acquiescant. Qui congressu meo occurrerint, nobilitentur exitio.« His dictis, poculum causa poposcit auspicii, et laxatis in praelium habenis, effusus est. Ut torrens sata, ut leo armenta, vastasti: nec concurrens quisquam substitit, nec evadere potuit [Col. 0174B] insequentem. Portabaris per universa, jam deficientibus telis, adhuc ira crescente. Extemplo Gepidarum versa conditio est: palantes visi sunt mutata sorte victores. Nam tu, venerabilis, qui incomitatus gustum luctaminis arripueras, vallatus millibus incedebas. Caesa est multitudo adversaria, donec paucos eriperet nox vicina: dum ad vaga horrea copiis urbium referta veniretur: quae non solum satisfacerent necessitati, sed sublevarent inter deliciarum secunda fastidium. Ita prosperis tuis militavit adversitas: et contra famem tuorum esuries pugnavit hostilis: vicit inediam inimica congressio: nec redisses ad valetudinem, si certamina defuissent. Haec de innumeris actibus in ordinem digesta sufficiant. Transeo Sarmatas cum statione migrantes, et plebem conflictuum [Col. 0174C] numeratam sileo de tropaeis.

[3 1Kb] Tibi cum rectore meo, Odovacar, occurro qui universas contra eum nationes, quasi orbis concussor, exciveras. Tot reges tecum ad bella convenerant, quot sustinere generalitas milites vix valeret: deprehensum est varias esse mentes coacervatae multitudinis, nec spem victoriae venire de numero. Adhuc tuorum dextrae de praecedenti tabe titubant: nec peragebat votivos impetus membrorum imbecillitas: sufficit tamen unum velle pro viribus, et indiscretum consilium de inimicis loco roboris attulit ultionem. Non te castra longo munita tempore; non fluminis profunda tenuerunt: datum est hostibus tuis vallum construere, non tueri. Repente aequora fugacium discursus obnubit, per quae superandam domesticam [Col. 0174D] tempestatem abeuntibus indixisti: interea acies tuae aspectu consummant praelia, non labore. Illic tibi fores reseravit felicitas, manifesto detegens, quod qui primore loco cesserant, secunda eos luctamina non manerent. Sed instruxit rursus in deceptione [Col. 0175A] sui mens vaga conflictum: [1 1Kb] dum apud Veronam tuam apparatum nubeli laxis manibus pugna instruebatur impendiis. Nihil fortius adversariis tuis ante aciem: sed cum belli cecinerunt classica, nihil infirmius: maxima in luctaminis promissione virtus, et si sufficeret lingua pro dexteris, copia summa verborum. Electus est locorum situs, non tam congressui utilis, quam pavori: providentes ne ascriberetur casui prima etiam discessio perfugarum, et tamen reipublicae candida fortuna perurgebat, ne coepto desisteres. Itineris tui permensus intervalla, conspexisti ignes hostium astrorum more rutilantes: ut si aliquando tibi fuisset nota formido, in abruptum te pendere didicisses. Nunquam animi tui status, aut secundarum rerum tumore elatus est, aut dubiis acquievit. Instabat [Col. 0175B] certandi dies multis tenebras allatura. Cum primum aurora bigis in croceis ortum jubaris indicavit; cum de oceani lymphis solis flamma surrexit: jam raucum buccinae concinebant, jam te sui oblitus quaerebat exercitus. Qui dum munimentis chalybis pectus includeres, dum ocreis armarere, dum lateri tuo vindex libertatis gladius aptaretur, sanctam matrem et venerabilem sororem, quae ad te diligentiae causa convenerant; dum inter spem et metum feminea sollicitudo penderet, dum de eventu attonitae vultus tui sidere pascerentur, talibus alloquiis confirmasti: »Scis, genitrix, partus tui honore universis nota nationibus, quod natalis mei tempore virum fecunda genuisti: dies est, quo filii tui sexum campus annuntiet: telis agendum est, ut avorum per me decora [Col. 0175C] non pereant: sine causa parentum titulis nitimur, nisi propriis adjuvemur. Stat ante oculos meos genitor, de quo nunquam fecit in certamine fortuna ludibrium: qui dextros sibi ipse peperit valetudine exigente successus: hoc oportet duce contendi, qui omnia incerta non timuit, sed ipse sibi secunda conscivit. Vos tamen elaboratas vestes, et liciorum tormenta devehite: cultiorem me acies suscipiat, quam festa consuerunt: qui me de impetu non cognoverit, aestimet de nitore. Invitet cupidorum oculos honor indumenti: pretiosior species feriendos exhibeat: habeat laboris solatium, cui jugulum meum fortuna praestiterit: inhient jacenti splendori, quos non contigerit videre pugnantem.« His dictis, excepit te tergo sonipes, lituorum desideriis inquietus. Sed dum indulsisti [Col. 0175D] affatibus, inimica legiones tuae premebantur instantia. Dedisti inertibus fiduciam, dum moraris: et hoc credo provisione coelicolum, ne deberetur multitudini, quod vicisti. Protinus adventum tuum indicavit hostibus populus occisorum: exsecutorem prodidit caedis enormitas. Sed nec illis remedia defuere consueta. Continuo alas quas tribuit formido, sumpserunt: cursu praepeti interitum mortis eligentes. Qui me veritati nescit obsecutum, Athesis undas videat tua vice opulentas exstitisse cadaveribus: et [Col. 0176A] dum tumefaceres gurgites de cruore, in parte alia sistebatur impetus fluentorum. Itaque ne ensibus non sufficeres, pro te et lympha militavit. Salve fluviorum splendidissime, qui ex majore parte sordes Italiae deluisti, mundi faecem suscipiens sine dispendio puritatis. Ecce ille tectus armatis campus enituit humanorum ossium candore nobilissimus: habemus, quotiens vetusti doloris urgemur memoria, quod tueri. Scenam pulcherrimam servet terra. Sublimes tandiu maneat quod passi sunt, quandiu deleat oblivio quod fecerunt. O utinam voracibus abripere aliquid bestiis non liceret! Perit desiderabili spectaculo, quod acquisiverint furta belluarum.

Illic vellem ut aetatis immemor, Roma, commeares. Si venires lapsantibus tremebunda vestigiis, aevum [Col. 0176B] gaudia commutarent. Quid semper delubris immersa concluderis? Hic actum est, ut plures habeas consules, quam ante videris candidatos. Agnosce clementiam domini tui: saporem te voluit haurire triumphorum, quam dubia elegit nescire certaminum.

Ecce iterum ad deditionem sibi cognitam hostium letho debita pars cucurrit: et cum excessissent occumbentes numerum, ad servitium tamen armis instructa radiantibus agmina convenerunt. Flexus est animus tuus pronus semper ad veniam. Credidisti quod fidem assuescerent magisteria necessitatis, quam nunquam exhibuerant studio conciliante principibus. Servavit te, regum praecipue, quod abjecisti sacramenti confidentia cautionem. Pependimus anxii ne mererentur, quos de hostibus tuis receperas, non [Col. 0176C] perire. Gratias tibi, mundi arbiter Deus, qui conscientias veterno errore possessas ad ultores gladios impulisti. Puderet me recensere levitatem originariam, nisi eam viderem tuis laudibus obsequentem. Quid dissimulo gesta persequi? Libuit eos rursus tendenti inermem dexteram [2 1Kb] Odovacri regna polliceri. Innotuit illico rebus in luce deprehensis hostilium error animorum. Advocasti providentiam actuum tuorum comitem: et ne impunita esset libido discurrentium, ultionis vexilla concutiens, fecisti consiliorum participem in secretis populum jam probatum. Neminem adversarium agnovisse contigit, quod tecum pars mundi potior disponebat. Mandata est per regiones disjunctissimas nex votiva. Quis haec praeter supernam voluntatem praestitit, et unius ictu temporis [Col. 0176D] effunderetur Romani nominis clades longa temporum improbitate collecta? Hic quo me vertam nescio. Gradum referam, qui suscepi officium laudatoris; an arreptum praeconiorum tuorum iter ingrediar? Consumpta res est prospero fatalique bello: succisa est Odovacris praesumptio, postquam eum contigit de fallacia non juvari. Quid Herulorum agmina fusa commemorem? Qui ideo adversus te deducti sunt, ut hic agnoscerent, etiam in propriis sedibus quem timerent: egit causas longae quietis tuae furor alienus. [Col. 0177A] Taceo ubi [1 1Kb] tibi injuncta est pax diuturna, Burgundio: quando sic foederibus obsecutus es, ut deputetur, quod vivis feriatus, constantiae, non pavori. Illud quoque quis patiatur notitiae perire, quod bono felicitatis tuae concurrentia inter se vidimus tela perfidorum, et inimicas acies te occupatum in aliis pia congressione cecidisse? Quotiens tibi vicit qui contra te sumpserat vota pugnandi? [2 1Kb] Dicat Fridericus, qui postquam fidem laesit, hostes tuos interitu comitatus est; contra illos arma concutiens, quibus fuerat errore sociatus; quando nata est inter sceleratos de hoc quod intelligebant se unum velle discordia. Adsit Divinitas, et beneficia sua in aevum producat: qua disponente votiva inter reos evenere litigia. Nam Fridericus, postquam tibi de adversariis tuis peregit [Col. 0177B] triumphum, de se praebuit.

Trahit me ad aliam partem venerabilium pars magna meritorum. Video inspiratum decorem urbium cineribus evenisse, et sub civilitatis plenitudine [3 1Kb] palatina ubique tecta rutilare. Video ante perfecta aedificia, quam me contigisset, disposita. Illa ipsa mater civitatum Roma juvenescit, marcida senectutis membra resecando. Date veniam, Lupercalis genii sacra rudimenta: plus est occasum repellere, quam dedisse principia. Huc accedit, quod coronam curiae innumero flore velasti. Nullum de honoribus tetigit desperatio, quem juverunt deprecantem bona conscientiae: nescit de effectu petitionis dubitare, qui splendidis inops meritis non rogavit. Aut boni sumus proposito nostro, aut tuo informamur exemplo. Creverunt [Col. 0177C] reipublicae opes cum privatorum profectibus: nusquam in aula tua ambitus et opum ubique diffusio est: nemo indonatus abscedit, et nullus incommoda proscriptionis ingemiscit. Legationibus tuis inest vigor immortalis; mandatorum ordinem digeris, priusquam legatos aspicias: nec replicationibus tuis reperiuntur contraria; nec objectionibus facilis occurrit resolutio. Excubat pro armis opinio principalis: otia nostra magni regis sollicitudo custodit: nec tamen [Col. 0178A] desistis castella propagare, curas tuas in longum producens: nec viri fortis in te deest securitas, nec cautela metuentis. O geminam in uno principe virtutum plenitudinem! quae Dominum resignat auctorem: quia non habet inter homines, a quo videatur sumpsisse quod exhibet.

Sed ecce rursus post quietem solidam ad acies verba revocamus: iterum ad se tuba vocat eloquium. [4 1Kb] Sirmiensium civitas olim limes Italiae fuit: in qua seniores domini excubabant, ne coacervata illinc finitimarum vulnera gentium in Romanum corpus excurrerent. Haec postea per regentium neglectum in Gepidarum jura concessit: hinc quotidiana insultatio, et incomposita legationum frequentia mittebatur. Urebant animum principis dolosi blandimenta [Col. 0178B] commenti; et circa alios Gepidas quorum ductor est Gunderith, intempestiva Traserici familiaritas. Credebas in tua injuria perire, quia diu licebat Italiae possessionem te dominante retineri. Nec sufficiebat consolatio, quod eam tu non perdideras: cum immensus esset dolor, cur illam retentator non inter dominationis tuae exordia reddidisset: minui aestimas quod non crescit imperium. Postquam tamen liquido Traserici patuere commenta, Gothorum nobilissimos Pitzia, Herduic, et pubem nullis adhuc dedicatam praeliis destinasti: ut si oblatis pactionibus acquiesceret, semel invaso locorum potiretur arbitrio. Sed usus inconstantis felicitati tuae obsecutus est: fugit sponte aliena, et sine impulsu exercitus tui deseruit quod debebat. Continuo Pitzia, qui et de te eventus [Col. 0178C] utiles sumpserat, et consiliorum momenta librabat, non acquisitam esse terram credidit, sed refusam: nec rapinis ut lucrativa populatus est; sed dispensationibus servavit ut propria. Quibus ibi ordinationem moderantibus, [5 1Kb] per foederati Mundonis attrectationem Graecia est professa discordiam, secum Bulgares suos in tutela deducendo; quibus inter Martios conflictus castelli vice usa minitatur. Tunc Mundo credens ad praesidium sufficere, si cohortes tuae quid [Col. 0179A] pateretur agnoscerent, pernicibus nuntiis periculi fidem commisit: qui ante defensoris inire pro partibus suis conspexit certamina, quam moliri didicisset: tamen enimus Pitzia indomitam Bulgarum juventutem speculatus est, ardentes adolescentium impetus potioribus verborum armavit incendiis: »Meministis, socii, cujus ad haec loca commeastis imperio: nemo absentes credat regis nostri oculos, pro cujus fama dimicandum est; si coelum lancearum imber obtexeret, qui fortius telum jaceret, non lateret. Ferro pectora immergite, ut veniat de horrore vitae spes manifesta victoriae. Credo regii testem roboris jam defunctum; nec superesse qui illis quem habeamus dominum, consueverat indicare: aut forte gentem nostram dedignantur aestimare de principe. Intelligant [Col. 0179B] ab eo fluxisse quod gerimus: nec liceat illis, quod rector noster transmisit ad originem, uni tantum debere personae.« Haec eloquia lituis commutavit: continuo ut assolet ater nimbus tectis crepitantibus procellarum mugire discursum: sic se praecipitem plebs Martis immiscuit. Incerta diu conflictus lance titubavit: dum par ex utroque latere pugnandi surrexisset asperitas. Concurrebant duae nationes, quibus nunquam inter gladios fuga subvenerat: miratae sunt mutuo sui similes inveniri, et in humano genere vel Gothus resistentem audere, vel Bulgares. Interea dum anceps esset fortuna certaminis, et pennatae mortes sibi aethera vindicarent, superavit nostri memoria principis, dum agerent, ut singulorum apud eum merita campus assereret. Versa est in fugam [Col. 0179C] natio punita gravius, quod evasit: tellus excita tremuit concussione cornipedum: cum ingenti lamentatione properabant, postquam viderunt non esse se dubios de salute. Coeli arbiter Deus, munera collata multiplica. Illi nunquam dubii de triumphis: illi quos suspexit universitas, perditis bellorum signis, et perculsi incolumitate discedunt; terque beatos esse clamitantes, quos oppetere contigisset. Quid strages militum revolvam, et Sabiniani ducis abitionem turpissimam? cum a ratione dividatur, retexere exterminatis patrociniis quid evenerit indefenso. Tunc ne videretur celebrandus saeculis Pitzia non tam militasse gloriae quam cupiditati, liquit feris aut avibus campi laborem, cum jejunum militem opulentis detrahere cadaveribus nihil juberet. Sed haec quibus [Col. 0179D] linguis sufficienter explicanda sunt? qua poterunt facundiae dote reserari? Diu tu vicisti in universis congressibus tuis, nunc incipiens in obsequio habere victores. Interea ad limitem suum Romana regna [Col. 0180A] remearunt: dicta more veterum praecepta Sirmiensibus: de suis per vicinitatem tuam dubitant, qui hactenus nostra tenuerunt.

Quid [1 1Kb] castigatas Vandalorum ventis parentibus eloquar depraedationes, quibus pro annua pensione satis est amicitia tua? Evagari ultra possibilitatem nesciunt, duce sapientia: [2 1Kb] affines esse meruerunt, quia obedire non abnuunt.

Haec de gestorum tuorum cumulis, major voto quam eloquentia, strictim digesta replicavi, melioribus intacta derelinquens. Videro quis me vincat facundia, nemo circa te transcendere valebit affectu. Habes hanc, Deo inspirante, mansuetudinem, ut te plus credas posse diligentia quam timore. Excellentia bona sunt gloriae tuae inserta monumentis, ut cum te reges [Col. 0180B] metuant, famuli ament: nam quaecunque tibi, metitis subjectorum viribus, dari imperas, credis posse denegari. O regem omni tranquillitate compositum, qui devotioni nostrae imputat, quod impendimus servituti!

Quid quod a te [3 1Kb] Alamanniae generalitas intra Italiae terminos sine detrimento Romanae possessionis inclusa est? cui evenit habere regem, postquam meruit perdidisse. Facta est Latiaris custos imperii semper nostrorum populatione grassata. Cui feliciter cessit fugisse patriam suam: nam sic adepta est soli nostri opulentiam. Acquisistis quae noverit ligonibus tellus acquiescere, quamvis non contigerit damna nescire. Sub te vidimus eventus optimos de adversitate generari; et fieri secundorum matrem, occasionem [Col. 0180C] periculi. Ulvis liberata gratulatur, terram incolens quae hactenus dehiscentibus domiciliis solidiori [4 1Kb] chaenicem mergebat beneficio.

Par fuit etiam, ut eloquentiam laudis praemiis incitares; ne adoreas tuas silentio perderemus. Nullarum artium cessat industria: solers ubicunque latet inquiritur: magistratum, etiam si longe deguerit, exiget qui meretur: nunquam absconditur, quem prodiderit innocentia: dum subtilis arbiter non placaris voce, sed actibus. Parentum nostrorum qui occubuerunt, apud te bene acta servantur: cujus mansuetudini tuae fides innotuerit, haereditatis jure quod auctori debueris, soboli mox refundes. Habemus de majorum obsequiis fructum; et tamen de excessibus supplicia non timemus. Finitur indignatio [Col. 0180D] moderata cum homine; cum propter retributionem quaerat tua pietas successorem. Restant adhuc multa quae dicerem; sed inter plures actuum tuorum praecones convenit illibatum aliquid reservari. Debent [Col. 0181A] tibi veneranda studia, quod loquuntur. Amaverunt praecessores tui inscitiam, quia nunquam laudanda gesserunt. Sordebat inter aratra facundissimus, et quod peritia dederat, vis negabat: muto moerebant auctore tribunalia; nec ulla concedebatur palma dicenti. In casum negotiorum nutabat eventus, quando litteris genius non dabatur: unus ubique ingenia moeror oppresserat; quia atterebant otia eloquentium facultates: pompam seniorum edax negligentia possidebat; nec accendebatur tiro aemulatione sectanda. Vide divitias saeculi tui: tunc vix fora habuere perfectos: nunc Ecclesia dirigit laudatorem.

Eat nunc, et cothurnatis relationibus Alexandrum jactet antiquitas, cui famae opulentiam peperit dos loquentium; ut per adjutricem facundiam videatur [Col. 0181B] crescere rebus mendica laudatio. Regis nostri merita solatium non postulant asserentis: minora sunt ejus veris actibus, quamvis aucta sint veterum gesta mendaciis. Simulastis, poetae, grandia; sed fateri vos convenit praesentem dominum gessisse potiora. Pellaeus ductor praeconiorum suorum summam Choerili voluit constare beneficio: ne fallendi votum multitudo deprehenderet; et fieret testis impudentiae, qui adsciscebatur in astipulatione victoriae. Nihil detraho senioribus, quos praecipuos habuisset antiquitas, nisi Romani nominis erectio te dedisset. Illum verae religionis ignarum obtinuit erroris mater inscitia: te summi Dei cultorem ab ipso lucis lumine instructio vitalis instituit. Nunquam applicas laboribus tuis, quod eventus dexter obtulerit. Scis in te curam penes [Col. 0181C] Deum perfectionis esse substantiam: agis ut prospera merearis adipisci: sed potitus universa ascribis auctori: exhibes robore, vigilantia, prosperitate principem, mansuetudine sacerdotem. Quid frustra majores nostri divos et pontifices vocarunt, quibus sceptra collata sunt? Singulare est, actibus implere sanctissimum, et veneranda nomina non habere. Rex meus sit jure Alamannicus; dicatur alienus. Ut divus vitam agat ex fructu conscientiae: nec requirat pomposae vocabula nuda jactantiae, in cujus moribus veritati militant blandimenta majorum.

Vellem, fateor, ad orationis terminum, victus gestorum tuorum enormitate, descendere, et novellas adoreas hebetatus priscorum luce transire. Quemadmodum si aetherii axis in numerum redigere ornamenta [Col. 0181D] voluissem, et Trionum fulgore comprehenso; coeli decorem impotenti lingua describerem, cederet divino splendori mortalis obscuritas; jubaris lampadi non sufficeret humilium scintilla sermonum: haec me conditio resignat imparem, quae testata est obsequentem.

Nam illud quo ore celebrandum est, quod Getici instrumenta roboris, dum provides ne interpellentur otia nostra, custodis; et pubem indomitam sub oculis tuis inter bona tranquillitatis facis bella proludere? Adhuc manent in soliditate virium victricia agmina, et alia jam creverunt: durantur lacerti missilibus, [Col. 0182A] et implent actionem fortium, dum jocantur: agitur vice spectaculi, quod sequenti tempore poterit satis esse virtuti. Dum amentis puerilibus hastilia lenta torquentur: dum arcus quotidianae capitum neces dirigunt, Urbis omne pomerium simulacro congressionis atteritur: agit figura certaminum, ne cum periculo vero nascantur. Ad haec quis credat unum pectus posse sufficere, ut per procinctus indomitos vincat in praeliis, et agat consilio, ne dimicandi causa contingat? Rutilium et Manlium comperimus gladiatorium conflictum magistrante populis providentia contulisse, ut inter theatrales caveas plebs diuturna pace possessa, quid in acie gereretur, agnosceret. Sed tunc feriatis manibus frustra sociae mortes ingerebantur aspectui. Nunquam bona sunt, quae a crudelitate [Col. 0182B] veniunt instituta: ut armarentur contra inimicos animi, prius videre exitia suorum. Interea illa congressio (quod docuit exitus) non tam peperit incrementa robori quam pavori: inter secundas res didicit imbellium animus, quid timeret. Vide adinventionum diversitates pleno calle distantes: illis vera cruoris effusio animos a dimicatione submovit: hic adolescentium vigor de imagine mentitae concertationis incanduit: quos praecox aetas tot mortes adversariorum repositas docuit habere, quot spicula: [1 1Kb] non per exoticos discursus assueti pharetrarum dispendia negligenter effundere; nec in auras exitia manifesta torquere, tot exacturi animas, quot tela vibraverint.

Sed inter praeliares forte successus, quibus omnes [Col. 0182C] instruis, et concilias omina fecunda vincendi, civilitatis dulcedini nil reservas. Quis credat heroas tuos peregrinam non respuere, dum sint tranquilla, formidinem? Nam indomita inter acies ingenia lex coercet: submittunt praeceptis colla post laureas; et calcatis hostium cuneis, quibus arma cesserint, decreta dominantur. Solus es meritis et natura compositus, cujus magnanimi jussa sectentur. Origo te quidem dedit dominum, sed virtus asseruit. Sceptra tibi conciliavit splendor generis: cujus si deessent insignia, eligi te in principem mens fecisset.

Sed nec formae tuae decus inter postrema numerandum est, quando regii vultus purpura ostrum dignitatis irradiat. Exhibete, Seres, indumenta, pretioso murice quae fucatis, et non uno aheno bibentia [Col. 0182D] nobilitatem tegmina prorogate: discoloribus gemmis sertum taxatur; et quem vehementior vipera custodit, lapis adveniat. Quaecunque ornamenta mundo obsequente transmissa fuerint, decorata venerandi genio corporis plus lucebunt. Statuta est, quae resignet prolixitate regnantem: nix genarum habet concordiam cum rubore: vernant lumina serenitate continua: dignae manus quae exitia rebellibus tribuant, honorum vota subjectis. Nullus intempestive positum jactet: quia quod agunt in aliis dominis diademata, hoc in rege meo operata est, Deo fabricante, natura. Illos faciunt tot divitiarum adjumenta conspicuos: [Col. 0183A] sed hunc edidit simplex, et indemutabilis figura meliorem. Quid cultu laborent, qui cupiunt peregrinam obtinere pulchritudinem? Italiae rector in amicitiam colligit duo diversissima; ut sit in ira sine comparatione fulmineus, in laetitia sine nube formosus. Feriato ore legatis gentium, aut pacem blanda promittit effigies, aut bella terribilis. Tantis constans insignibus, quanta facerent viritim distributa [Col. 0184A] perfectos. Sed utinam aurei bona saeculi purpuratum ex te germen amplificet! utinam haeres regni in tuis sinibus ludat! ut haec quae tibi offerimus verborum libamina, sacer parvulus a nobis exigat similium attestatione gaudiorum. Ecce satisfaciens debito et obsecutus officio, orationem meam oratione conclusi.




[Col. 0183]
OPUSCULUM SECUNDUM. LIBELLUS ADVERSUS EOS QUI [1 2Kb] CONTRA SYNODUM SCRIBERE PRAESUMPSERUNT. (C)



PRAEFATIO.
[Col. 0183A]

Solet dicendi affectum rerum ardor exigere: si [Col. 0183B] avarus laudis est animus et favorem desiderat sudore mercari; et per blandimenta gloriae crucem narrantis ignorat: aut lucri compedibus, linguae vendit obsequium, ut dum animus habendi cupidine subjugatus praesumptum aestimat jam tenere compendium, sic ingruentia per styli exercitium nescit timere discrimina: aut necessitate conclusus, profert eloquium sine quacunque lima captivum, et nesciam pudoris frontem monstrat in medium, ut dum intentioni famulatur, diligentiam decoris abjuret: quia dicendi ornamenta non sunt negotii, sed quietis; nec militiae sunt picta verba, sed otii: campus fortem postulat, pax profunda redimitum: qui profutura asserit, loquelam quae penniculo artis est colorata, contemnit. His ergo ita se habentibus, causam [Col. 0183C] narrationis insinuo, et coactam vocem pravorum latratu religiosis mentibus commendo: scriptum esse reminiscens, Tempus tacendi, tempus loquendi (Eccli. III, 8): vel post fidem prophetici oraculi [2 1Kb] cujusdam oratoris exemplum, qui refert, nisi cum necessariam, dicendi nimis ineptam esse conditionem. Oris ergo ministerium pro ingenii valitudine sacerdotibus dedo, adversus quos sibilantium effusa sunt venena linguarum: licet scuto munita fidei spiculorum imbrem patientia religiosa non timeat, et ad auctorem redeant tela quae sine bellandi arte diriguntur. Quibus enim pro lorica Christus est, vim non metuunt, et inimicos longa exspectatione prosternunt. Quisquamne tamen in hac acie praelium putet esse formidini, in qua Deo et pontificibus infertur sine virium [Col. 0183D] aestimatione certamen? quisquamne fluxum et lacessentem hostem videat, et praeliorum causis [Col. 0184A] adversarium debilem expavescat? Invidet sibi ipse victoriam, qui conscientia vulneratum aggredi cessat [Col. 0184B] inimicum. Ad lucrum hostis sui procedit, qui in conflictibus non prius causas, quam aliud expendit: dat vires jaculis innocentia, et mucronem acuunt ex aequo venientia vota bellandi: percutiendi impetum plus justum dolorem scimus dedisse quam brachia. Inde paucorum telis multitudo non substitit. Dicente ergo mecum propheta: Plures nobiscum sunt, quam cum illis (IV Reg. VI, 16); placiturum bonis, quantum aestimo, opus incipiam.



[LIBELLUS.]

Sufficeret quidem schismaticam imperitiam propositione cecidisse: maxime cum secum habeant objecta responsum, et mereatur titulus sine lectionis discussione cum auctore damnari: cum in praenotatione ipsa significantia operis innotescat immundi, dicentium [Col. 0184C] ADVERSUS SYNODUM ABSOLUTIONIS INCONGRUAE. Ego tamen nunc si agam, quasi opus sit alieno ense perire mala proponentem. Istud praeloquium potest, dementissimi hominum, tantum inscientiae ascribi? Estne aliquis praeter vos, sic inter oves ulcerosas deputandus et erraticas, qui magnum regem potuisset lacessere pastorum? dicente propheta: Filios nutrivi et exaltavi, ipsi autem spreverunt me (Isai. I, 2): et Domino de apostolis, Qui vos spernit, me spernit (Luc. X, 16): quos episcopos fuisse propheta testatur, de Juda dicendo: Et episcopatum ejus accipiat alter (Psal. CVIII, 8). Apostolo aeque Paulo proclamante, Obedite praepositis vestris, quoniam ipsi exorabunt pro vobis (Hebr. XIII, 17).

Sed redeamus ad gravem et venerabilem non solum [Col. 0184D] [3 1Kb] ex ala productam, sed mysticam propositionem. »Non omnes, inquiunt, sacerdotes regis ad concilium [Col. 0185A] adscivit auctoritas: [1 1Kb] nec omnes in judicatione senserunt.« Mancipia Tartari, et liquido Satanae ministri, quoscunque non evocavit scriptum principis, novis nexibus, et actuum vestrorum spiris causa pertraxit. Nolo dicere in quo fuerint voto, in qua deliberatione discedentes: quibus taedium illa peperit exspectatio, cum viderent venerabilem papam longas in vita contra fas suum inducias accepisse. Videbant aether tantum directis a se jaculis verberari. His ne liceret infelicibus in malorum actuum consolatione secreto delitescere, libris vestris nudantur absconditi, et per vos in turpi facto habere solitudinem non sinuntur; dicente Domino in Evangeliis: Omnis malus odit lucem (Joan. III, 20).

»Post haec asseritis, [2 1Kb] adversarios papae Romani [Col. 0185B] dici non debuisse, qui praedictum prolatis petitionibus accusabant.« [3 1Kb] Dolose videlicet hoc agentes, eo quod adversarios suspectosque, canonica synodalibus clamante in decretis auctoritate, in suam recipi accusationem episcopos minime oportuisse, vos non latuisset: »ad assertionis fidem jungentes, quod eos isto nomine praecepta regia non vocassent.« O homines omni artis lima compositos, et caminis fabrilibus excoctos, qui ad stipulationem dictorum desudata invenere testimonia! Amamus, reverendi viri, sententiam vestram, et ut aiunt, in ipsam pedibus imus: cognoscimus errata, quae dicitis. Inimicum vocet aliquis accusantem, et tragico nomine appellet contumeliam non merentem? Dehinc subjunctam quaestionem rhetorica fibula momordistis, allegando: »Testis [Col. 0185C] est Romana civitas, si omnes episcopi senes et debiles convenerunt.« Ecce orationem viri nervis nitentem, et [4 1Kb] ipsi Cepasio praeferendam nitore sermonum. Ergo quia se aetate valentes et corpore imbecilles esse dixerunt, ipsi se ineptos judicio esse testantur, quoniam membrorum se dixerunt jam sustinere dispendia: maxime si hoc ingerere clementissimi domini auribus praesumpserunt. Vos putatis, ab universis Dei conspectibus pulsi, illo vestrorum more congressuum ubique narranda confundi, et apud principem de collectione pontificum alios protulisse sermonem, nisi quos aetatis maturitas ordiendae [Col. 0186A] loquelae fecit auctores; quibus anni veteres reverentiam contulerunt, qui putabantur bonorum meritorum suffragio in longum fuisse servati: ipsos ergo de gravidae aetatis fatigationibus queri decuit, quos aetas jusserat allegare. »Viri optimi, subdidistis, ex praeceptis regiis evocationis causam fuisse jam cognitam, et Italiae summa moderantem non fuisse, quasi de novo negotio consulendum: plus chartae et scriptioni religionis debitum, quam praesentiae principali.« Nullus ergo in praedicto negotio titulus remanserat, ad cujus inquisitionem pergentes illud jure praeloquerentur exordium. »Ex hinc digressi bonarum rerum in rege laudatis affectum, et colitis verbis innocentiam, quam actibus ignoratis.« Si tamen cultus est in loquela vestra: quam scabro vomere, velut agentes per devium aratra, proscinditis, [Col. 0186B] marcenti solo lolia commendantes, recepturi pro tali impendio paleas, quibus gehennae in perniciem vestram ignis animetur.

Sed nunc, ut quidam fertur dixisse, [5 1Kb] quae quibus anteferam? »Contra Apostolum dicitis impugnatores summi pontificis non auditos, qui coelestis mandati memores partem suam [6 1Kb] a consortio adulteri subduxerunt.« Hic non incesso ignorantiam: rimosam memoriam non accuso. Nolo dicere quod prophetae verba Apostolo contulistis: qui novi et ipsos apostolos recte vocitari, quos missos esse non nescio. David enim dicit: Furem videbas et currebas cum eo, et cum adulteris portionem tuam ponebas (Psal. XLIX, 18). »Deinde quis se de illa vestra enodem faciat quaestione, [Col. 0186C] qua dicitis: In criminibus objectis, quod non excluditur, approbatur?« En vocem Romanae Ecclesiae militibus congruentem, in qua nescias utrum prius nitorem praedices, an saporem. Putasne, audistis legi: Quod justum est, juste exsequeris (Deut. XVI, 20)? Audistis de malefactis hominum, si tamen aliquando conversatio humana vos tenuit, quidquid non suis ordinibus approbatur, excludi? Ubi est illud prophetae: Dominus ad judicium veniet cum senibus populi sui (Isai. III, 14). Et de vobis dictum: Peccatum suum quasi Sodoma praedicaverunt: vae animabus eorum (Ibid., 9)? Sed quid facto opus est, quotiens nulla desperatis medela succurrit, nisi implorandus est [Col. 0187A] Dominus, qui promisit per prophetam (Isai. II, 12), futurum se super omnem superbum et excelsum, et super omnem arrogantem, ut humilietur? Sed fetidum opus vestigiis insequar et ferrata, si valeo, calce contundam. Ut vere dicam, res cum re, causa cum causa, ratio cum ea quam putant, ratione pugnabit. Oblocutos sacerdotes praeceptionibus regiis allegatis, et quoddam sacrilegium creditis, mali aliquid, cum coelestem nesciatis, de terreni domini jussione sentiri: opponendo, quis regi debuit dicere; [1 1Kb] papam oportuisse synodum convocare? certe quod in hac parte constat exemplum? Illum praecipue, qui criminosis multorum propositionibus jam jacebat, quem hoc fuerat damnare, quod argui; cui praerogativam coelitus ascriptam hostium suorum oblocutio jam tulisset? [Col. 0187B] Ad hanc vos dementiam malorum actuum per gradus suos incrementa traxerunt, ut hoc credatis esse lacessere, quod convincere? nec apud vos habeant a veritate differentiam odia, quae plerumque contra meritum impetiti, studiis, non rationi obsequentia vota concinnant? Ubi est illud, Priusquam agnoscas, ne adjudices quemquam (Eccli. XI, 7, sec. LXX)? Olim vos accepit grex positus in sinistra collegas: apud quos ex praejudicio excepisse sententiam creditur, qui meruit ad examen adduci, et hoc est reum existere, quod libram disceptationis intrare.

Praelocutioni tamen optime divinum subdidistis exemplum: quod ita quadratis constat alloquiis, ut ipsum in eo [2 1Kb] Archisippum tenere lineam putes. Peccatori dicit Deus: Quare tu enarras justitias meas [Col. 0187C] (Psal. XLIX, 16)? Huic dicto conserentes, quasi ad sacerdotes apostrophen, quia beati Petri apostoli vicarius aestimatur. » [3 1Kb] Prohibetis archiatrum ejus corpori afferre medicinam: quomodo vos animae ejus curationem exhibere renuetis? Magnum per divina ridiculum, an maxima lamenta sint nescio.« Vos alienae febri curam quaeritis, vos fatiscenti animae medelam adhiberi cupitis, et in lethi proximitate positi, vestri immemores de alterius salute tractatis. Quid si illud vere vobis a propheta dictum: Nunquid parum est quod molesti estis hominibus, molesti estis et Deo meo (Isai. VII, 13). Et iterum: Medice, cura te ipsum (Luc. IV, 23)? Sed hinc alias. Novimus, quia sanari non potest conclamatus, et (Prov. XVIII, 3) improbus in profundum deveniens mira temeritate [Col. 0187D] contemnit. Sed credo vivit in istis, et in malae conversationis suae morte, consilium; et potest optare [Col. 0188A] quis alteri, quod ipse jam perdidit. Nunc recte vobis cum propheta dicam: Omnia quae loquitur populus iste conjuratio est, et timorem ejus ne timeatis nec formidetis (Isai. VIII, 12). Facessat a nobis, qui in vobis est, pruritus iste linguarum: quos vere idem propheta arguit: Scribentes injustitiam scripsistis (Isai. X, 1). »Non nos beatum Petrum, sicut dicitis, a Domino cum sedis privilegiis, vel successores ejus, peccandi judicamus licentiam suscepisse.« [4 1Kb] Ille perennem meritorum dotem cum haereditate innocentiae misit ad posteros: quod illi concessum est pro actuum luce, ad illos pertinet quos par conversationis splendor illuminat. Quis enim sanctum esse dubitet, quem apex tantae dignitatis attollit; in quo si desint bona acquisita per meritum, sufficiunt quae a loci decessore [Col. 0188B] praestantur? aut enim claros ad haec fastigia erigit, aut qui eriguntur illustrat. Praenoscit enim quid Ecclesiarum fundamento sit habile, super quem ipsa moles innititur. »Sed hinc actibus vestris coelestem potentiam putatis esse suffragio, quod ad praesidium beati apostoli adjutricem, ut dicitis, dexteram commodatis. »Nescitis, stolidi, solem facibus non juvari, nec ad praesidium diurnae lucis lychnos accendi? Scriptum enim est: Scrutatur corda et renes Deus (Psal. VII, 10; Jer. XVII, 10).

Sed in illa parte quis audeat argumentis vestris respondere, nisi quia sine arte dicitur verum, et fides mendacio sermonum technis assuitur? »Cur, inquiunt, ad principem convenistis, si audiri non licebat impetitum?« Sic vos in stuporem pecualem peccati [Col. 0188C] nebula aut divinus horror oblimat, ut verecundam excusationem aut fraude mens vestra transeat, aut belluarum pressa hebetudine non agnoscat? An forte aliud putatis fuisse, quod dictum est, ipsum debuisse synodum convocare, cujus opus erat officio? ut vos videlicet per pontificale examen sententia percelleret, quos a capitis sui compage in salutis detrimento insanus fervor absciderat.

Post, Esau mentionem operi vestro, nescio verbis, an latratibus indidistis, [5 1Kb] comparantes ei antistitem nostrum, qui senioris naturae beneficium unius cibi commutatione perdiderit, et primogeniti canam dignitatem amiserit faucibus obsequendo (Gen. XXV). Ad ista quid referam, qui ex omni objectorum parte concludor? Quis, rogo, vestrum Symmacho benedictionem, [Col. 0188D] dum patri plus deservit, eripuit? cui tantorum munerum Jacob vice est collata nobilitas? quis ex [Col. 0189A] vobis caeci parentis desideriis pariturus occurrit? quis vestrum devotione sua genitorem venerabilem captum oculis nulla fecit lucis damna sentire? Nonne collatione tenebrarum vestrarum nox putatur per sudum rutilans jubar ostendere, et omnis obscuritas, actibus vestris collata, decorem solis assumit? Praeterea tunc Jacob, quamvis congruentem moribus filii, benedictionem tamen contulit jam promissam (Gen. XLVIII). Nunc quid his longius immoramur, cum docendi non sint, qui calces stimulis intulerunt? Credite mihi, pacis inimica sunt, impugnationi non sunt idonea, quae profertis.

Sed sequitur vinculum cum aenigmate, quod nescio qua replicationis arte solvamus. Tullianae enim profunditatis pelagus ingressi cymbulam nostram quaestionum [Col. 0189B] flatibus per littorum incerta transmittunt. In qua tamen, Christo clavum tenente, portum ingrediar, et sigillatim de turbinibus vestris universa discutiam, habiturus in ductu illorum facultatem non meam. Aiunt enim: »Vera est episcoporum assertio, sedis apostolicae praesulem minorum nunquam subjacuisse sententiae; cur ad judicium districta conventione productus est?« Multum quidem annosa hic in nobis laborat infantia: cui ille advocandus est, qui ineluctatae nobiscum semper pondus propositionis exsuperat: cum manifeste pro sacerdotibus cum propheta clamitem: Nunquid gloriabitur securis contra eum qui secat in ea? aut exaltabitur serra contra eum qui trahit eam (Isai. X, 15)? ut sit mihi illud suffragio divinum oraculum: Quomodo si cessavit exactor, tributum [Col. 0189C] quiescit; ita contrivit Dominus baculum impiorum (Isai. XIV, 4). Tribue, Domine, quod praedixisti in illis: ut sicut errat ebrius et vomens, ita pereat incredulus qui infideliter agit. Propter hoc, propheta vobis insultans vociferat: Audite verbum Domini, viri illusores (Isai. XXVIII, 14). Quisquamne causarum ex praecognitione sancit eventum, et rabidis terminum positura conflictibus sic metitur, ut pernix decisio, dum inquisitione esse senior innotescit, favorem censentis accuset? Nunc paulisper ore, actibus, annis indignus, pontificali voce vos arguam. Nos, qui statuta nostra non una apud vos volumus lance constare, quibus de impugnatorum qualitate lati sunt canones, apud quos nefas est cana patrum diffinita transceudere, quibus scriptum est in [1 1Kb] Carthaginiensi [Col. 0189D] concilio, quod apostolicae sedis per Faustinum episcopum qui tunc ab ea missus interfuit, approbavit auctoritas, Accusatoribus de inimici domo prodeuntibus [Col. 0190A] non credendum; in quibus odio succensa vicinitas per nutrimenta arida flammam persecutionis exsuscitat, et universam doli fabricam sumptu et machinis cohaerentibus secreta dispositione componit; istos quae domus evomeret, qui scire potuisset nostra collectio, nisi praesentes? et impugnationis qualitatem unde nisi ex scripta propositione didicisset? in quibus sententiam criminum, dum simulato ferunt persecutionem se debere criminibus, agnovisse?

Post illa quae de accusatoribus prolata sunt, addi distis: » [2 1Kb] Cur personae jussae sint praesentari, quas saepe imperialis flagitasset auctoritas, ad defraudationem genii pertinere ejus, qui nunc in sede apostolica, quasi in quadam arce consistit.« Vere vobis dicit Sapientia: Homo infirmus et exigui temporis ad [Col. 0190B] intellectum non perveniet, sed laboret, ut sciat quid acceptum sit apud Dominum (Sap. IX, 5). Et iterum dicunt Proverbia: Odit [3 54Kb] se qui negligit studia, imperitis enim obviat mors (Prov. XV, 32, et X, 21). Quid enim illam quae ex viperina scientia descendit, ignorantiam fingitis? quid adhibetis mira latrocinandi arte praestigia, simplicitatem fronte monstrando? De vobis vere dictum est: Qui loquitur mendacium ex propriis loquitur (Joan. VIII, 44). Istam laetitiae faciem, ex judiciorum censura venientem, vafra provisione sacerdotis nostri oculis abstulistis; ut eum talibus adversus acies vestras instructum munitionibus, et innocentiae in testimonio orbis tela deferentem, ab ipsis judiciorum adytis pelleretis: providentes ut nec sine impugnatione insons viveret, nec haberet solatium [Col. 0190C] de incorrupta judicum inquisitione pulsatus. Vos praefato et dedistis et invidistis examen, cum uno eodemque itinere a vobis disceptationum dubia subire et prohibetur, et cogitur; et per singularem callem ad causam arcendus evocatur; ne manifestam salutem aut non lacessitus obtineret, aut subriperet absolutus. Adolescentiae meae memini me legisse temporibus [4 1Kb] de quodam dictum: Exsuli exsilium imperas, nec das. Vos impetit Prophetae sententia: Isti sunt viri qui conturbaverunt terram, et qui concusserunt regna (Isai. XIV, 16). Et iterum: Excidentur ramusculi eorum falcibus, et quae derelicta fuerint, abscindentur (Isai. XVIII, 5). Et rursus: Dum non speratis, veniet contritio vestra, et comminuetur multitudo vestra, sicut lagena figuli (Isai. XXX, 14). Nec non propheta ad [Col. 0190D] hanc causam specialiter locutus intonuit: Dominus inclinabit manum suam, et corruet qui fert malis auxilium, et cadet cui praestatur auxilium, simulque omnes [Col. 0191A] consumentur (Isai. XXXI, 3). Redeo tamen, post vetusta exemplorum suffugia, ad novellas canonum definitiones. Clamat in alio loco Carthaginiense concilium: Quascunque ad accusationem personas leges publicae non admittunt, his impugnandi alterum et nos licentiam submovemus: et, Nullae accusationes a judicibus audiantur ecclesiasticis, quae legibus saeculi prohibentur. Quaero a vobis, viri quibus indita est ad unguem polita perfectio, cujus conditionis fuerunt ista mancipia, quae postulata scriptis principalibus intimastis? Si ea servilis adhuc in potestate alterius catena retinebat, et nulla ab obscenae obligationis compedibus vestigia in libertatem missa laxabant, vel vobis disceptantibus fidem aliquam praedictorum verba portassent. Sed, credo, replicabitis: [Col. 0191B] veritatem quam sponte prolata in illis vox habere non poterat, hanc diversis cruciatibus e latebris suis religiosus tortor exegerat: ut dum poenis corpora solverentur, quae gesta fuisse noverat anima non celaret. Sed quaeso, primum ad leges publicas, deinde ad judices ora convertite: qui possunt in defensione sua sic eloqui: Nos, quos Dei servitium post istarum rerum abjectionem fecit ingenuos; qui servulorum insultantium contumelias aut despicimus, aut ridemus; quibus scriptum est de famulis per Apostolum: Mementote quia vester et illorum in coelis est Dominus (Ephes. VI, 9), ad haec saeculi mala revocabimur? faciendum a nobis est, quod facientem alterum profanum esse contendimus? quod per ministerium jussionis et manus alienae incestaret aspectum, nostro [Col. 0191C] peragetur imperio? Nolite hanc ad universas Ecclesias mentem rapacium luporum more et natura servare: quia postquam nos maculasset forte pro desideriis vestris cruenta discussio, effectum in his, quo tenditis, non haberet. Sed dicente vobis propheta: Ponamus circulum in naribus vestris, et frenum in labiis, et reducamus vos in viam qua venistis (Isai. XXXVII, 29; IV Reg. XIX, 28): qui eodem propheta asserente impugnamini, qui dicit: Erunt quasi non sint, et peribunt viri, qui contradicunt vobis (Isai. XLI, 11).

Hoc etiam novo adversus nos subdidistis invento, ipsum Dominum et Redemptorem nostrum, servorum subiisse judicia; et coeli operatorem particulae cuidam sponte subjacuisse terrenae: dum testatur, et loquitur, Homo Juda, et qui habitas Jerusalem, judicate [Col. 0191D] inter me et vineam meam (Isai. V, 3): hoc etiam beatum Petrum; hoc Paulum apostolum non horruisse narratis, et illam vestram elegantiam ad jus pertrahitis exemplorum nexibus praecedentem: quasi vobis in hac parte remanserit cum renitente contentio, et validis facundiae vestrae digitis exigantur oblata. Samuelem [Col. 0192A] etiam prophetam mirificum de conscientiae suae serenitate vulgi dicitis implorasse testimonium. Quid enim Samuel dixit? scire Dominum, quos nullius unquam substantiam, nullius pecus abegisset, adversatum se muneribus, et quod est supra hominem, sponte venientia dona vitasse: providens scilicet, ne per suspicionum praejudicia, opinionis damna pateretur. Postremum sub divina attestatione patefecit innocentiam, ne humanum subiret examen. Redemptor noster judicium, quod inter se et vineam suam optat evenire, dum vestra in praesenti negotio mala respicit, magis implorat. S. Athanasius Alexandrinae urbis episcopus, dum participum vestrorum argueretur invidia, agnoscens sibi per contumeliarum multitudinem exercitium contingere, non timorem, [Col. 0192B] vere ad coronae pretium junxit, quod de dignitate submisit: et ante coelestem de absolutione sententiam, personam rei innocentiae bonus aestimator implevit. Sic enim Christi milites sudore suo honorum sibi incrementa parturiunt, dum concessa fastigia celsiore humilitate castigant: inde laudum cumulos mercaturi, unde indepta culmina sublimi parcitate moderantur. Sed quamvis beatum Athanasium Romano antistiti, quantum nosse datur, imparem locus ostendat; facto tamen in negotiis comparantur. [1 1Kb] Ille praesto fuit judicibus: iste quantum et vos dicitis, advocavit. Ille intentatam discussionem ut Dei famulus non refugit: iste triumphi sui spem in discussorum collectione constituit. Sed quid his longius collationibus immoremur? Judicia et iste voluit, [Col. 0192C] amavit, attraxit, ingressus est: et quod posset fideli corda doloris justi aculeis excitare, venerando [2 1Kb] concilio auctoritatem etiam contra se, si mereretur, indulsit. Quis in hac allegationis ipsius fronte nesciret fultum ad coepiscopos puritatis testimoniis convenisse, qui hoc quod districtionem eorum minus licebat, exhorruit, aestimans illud magis quolibet modo labefactandum, quod statuisset censor invalidus? Quid praefatum incessistis canina loquacitate? quid laeditis non merentem? Votum ejus est quod vestrum putatis esse terrorem: sed astutior in vobis, quam in Athanasii adversariis novelli virus serpentis insibilat. Illi nescierunt quod vos optime calletis, qualiter triumphus tolleretur impetito. Illi provocatum, ne audiendus non occurreret, formidabant: vos moram quam [Col. 0192D] habebant examina non ferentes, [3 1Kb] venientem jaculis repulistis; et taedium vobis de sententia praeparatum armorum ultricium assumptione commutastis. O malorum commemoratio, quae vocem et praestat et subruit; dum illos quos in clamorem coegerit, eorum etiam gravitate facti verba confundit.

[Col. 0193A] Quis patiatur vos aequo animo garrientes? Ergo nos secundum assertionem vestram, novellae utilitatis commoda non amamus, dum definitis senioribus praestamus obsequium? Hic tota ingenii vela suspenditis; hic resupinae cervicis ex secessu pectoris quidquid habuit flaminis ructus evomuit. »Aiunt enim: Moysi a vobis jejunia, et Elisaei miracula quae egit dum mortuum suscitavit, si annosa tantum sectamini, condemnantur.« Quid hic rationis invenit scrutator idoneus? non si auri pallidus inquisitor occurrat, in sensibus vestris latentium venarum motus inveniat, et insuetis lucem latebris sermonum fossor admittat. Idcirco ergo cana miracula non probamus, si juvenilibus consensum non praebemus excessibus? Si servum Domino discipulum magistro Evangelii memores [Col. 0193B] subjungamus (Matth. X, 24; Luc. VI, 40; Joan. VI, 40, et XXV, 20), quidquid potuit prodesse negligimus? Alia sunt, improbissimi hominum, quae ad usum recentem sine injuria vetustatis adhibemus.

Novam deinde culpam, et quam investigatio nostra transierat, reclusistis: »Quare papa, sine exempli instituto praecedentis, synodum convocavit, ut de criminum ejus objectione cognosceret?« Post haec nos falsitatis arguitis, cur a principe, quae in praefato negotio scripta sunt, dicimus postulata. »Praesta, Domine, ut labyrinthi hujus sine errore sinuosos superemus anfractus:« dirige semitam, quam flexilis coluber juxta fabricam proprii corporis aut mentis operatur, ut vere dicamus: Dominus virtutum nobiscum, adjutor noster Deus Jacob (Psal. XLV, 8). Et cum [Col. 0193C] Salomone exsultemus dicente: Equus paratur in die belli; apud Dominum est autem omne praesidium (Prov. XXI, 31). Superforaneum quidem est absurdis respondere propositionibus, dicente propheta: Ne respondeas imprudenti ad imprudentiam ejus (Prov. XXVI, 4). Sed si quid contemptus transierit, vereor ne quasi validum putetur non tetigisse formido. Melius est nobis cum beato Paulo insultationis causas incidere, et plena voce testari: Factus sum insipiens, vos me coegistis (II Cor. XII, 11). Hoccine ergo nullo constabat exemplo, ut sacerdotum papa concilium convocaret, cujus arbitrium est collectio synodalis? aut parva erant, quae de vestris cum hac multitudine facinoribus damnarentur? [1 1Kb] Nonne directa verba sunt canonum: [2 1Kb] Quicunque clericorum ab episcopo suo, [Col. 0193D] ante sententiae tempus, pro dubia suspicione discesserit, manifestam in eum remanere censuram? Ad hujus rei ministerium devotum Deo oportuit agmen occurrere, ut perditi et profligati gregis ulceribus [Col. 0194A] medicorum exercitus subveniret: quia quotiens morborum violentia celeri gressu ad animae secreta festinat, obvias manus afferre non potest salutare consilium, nisi ex collatione multorum. Nam et hoc a rege nostra poposcit allegatio, ut abscissis clericorum praejudiciis de accusatorum papae merito per humanum os supernum judicaret imperium. Videamus tamen si placet, et illas [3 45Kb] didascalici libelli vestri relegamus argutias: habentibus etiam nobis ante oculos patrum sanctiones, quibus excessuum vestrorum sentina ponderetur. Lex ecclesiastica pontificem ab aliis accusatum, priusquam sub lucem objecta constiterint, exigit non relinqui. Vos vero divini, ut puto, juris memores, qui levia errata despicitis, qui peccati nobilitate gaudetis, ne qua vos ex desertione [Col. 0194B] sacerdotis culpa respiceret, accusastis cum incrementis delictorum. Ad hanc vos valitudinem ille qui est praevius vester, adduxit, ut post desolatum, post impetitum pontificem, sine ullius vigore sententiae, totius pene Italiae improbandam antistitum crederetis esse censuram: quomodo quidam dixit de cohorte vestra: Festinantem animam morti non credidit uni. Potestne mens indocilis, criminum jam ditata successibus, a detestabili proposito, velut effeta feriari? Ille vos locupletes malis effecit, cui elationum copiae opes angelicas sustulerunt (Isai. XIV, 12) et divinum censum nocendi quo exuberat, thesaurus invidit.

Sed promissi memores universa quae operi ipsorum recolimus inserta, tangamus. »Arguitur stylo splendidissimo papa Symmachus, quare conventionem praeveniens, [Col. 0194C] cum populorum coetibus examen intravit, et postea judicia, [4 1Kb] cum evocatus quater fuisset, sprevit.« Sic a vobis veri discessit affectio, ut mendaciorum nebulis urbis testimonium putetis involvi, et fallaciae penniculo depicta verba plus virium credatis habere, quam veritatem Roma quam retinet? Ergone ille disceptationem vel importunus adiit, vel exspectatus aufugit? Ergone illam multitudinem devotae Deo plebis, non pro fidei diligentia Christiana magis exspectatio, quam furor evocavit? Quisquamne ad inferendam violentiam currens lacrymas comites habet, et qui studet esse formidini, vultum timentis ostendit? Multitudo illa juncta sacerdotis officiis attulit ad nos lamenta, non jacula: nec venit telis minax, sed fletibus miserabilis: una tantum intentionem [Col. 0194D] vestram ostentatione gravatura; quia uberibus oculorum fluminibus demonstrabat, quam esset per acerbitatem vestram conditio dolenda pulsati, et in sobrietate venerandi examinis afflictione propria [Col. 0195A] commendabat, quem voce non poterat. Sed habetis manifestum ex hac re qui bilem furor accendat: quia pene absolutus ad judicia venit, pro quo orbis illacrymat, et dum rebus extraneam in praedictum invidiam sermone colligitis, paulisper reverentiae nostrae diu cervix superba submittitur. Sacram enim congregationem tunc vocatis, quando exstinctorem nostrum Symmachum vultis asserere: et crudeli pietate honori nostro putatis accrescere, quod residens in Ecclesiarum arce perdiderit. Nos ista non solum non sensimus, sed diversa sentimus: ad alios magis tutelae vestrae venena convertite. Non habet testimonium defensoris, qui repugnanti impendit oris obsequium: perdit quam esse putat beneficii gratiam, qui aliquid praestatinvito: quia non est munus nisi quod velis accipere.

[Col. 0195B] Nunc longa non opus est admonitione jam perditis: odium debemus operi, de cujus jam non superest quod damnetur auctoribus. »Mulierum turbas asseritis urbanis coloribus cum praefato ad judicia convenisse: et illa subtilitate ostenditur sexus, qui majorem antistiti debuisset affectum.« Profanissimi hominum, scriptum retineo: [1 1Kb] Aliud est male dicere, aliud accusare. Et prophetam dixisse: Reprobantes verbum sperastis in calumnia et in tumultu, et estis in eo: propterea erit vobis iniquitas haec sicut interruptio (Isai. XXX, 12). Quia pro nobis dicit Dominus: Eos qui judicant vos, ego judicabo (Isai. XLIX, 25). Et iterum ad servos suos dicit: Nolite timere opprobrium hominum, et blasphemias eorum ne metuatis (Isai. LI, 7). Rursus etiam vobis clamat: Accedite [Col. 0195C] huc semen adulteri et fornicarii: super quem lusistis, super quem dilatastis os et ejecistis linguam? nunquid non vos filii scelesti estis, semen mendax (Isai. LVII, 3)?

Quae quibus copulatis advertite, dicentes: Indicta causa, derelictis defensoribus, papa decessit: fori nobis in negotio praesenti, et platearum quarum estis hypocritae, exempla proponentes: Nobis scriptum est per Paulum apostolum (Gal. I, 14): quibus crucifixus est mundus, quid illis cum foro? sed ista nescitis, aut quod est gravius, nota contemnitis. [2 1Kb] Peregrinum credo aliquid, et a ratione separatum postulans papa discessit. Nonne hoc speravit pro statu labentis Ecclesiae pastorali cura constrictus, quod et religiosa providentia, et causae ipsius ordo flagitabat? Quae enim judiciorum forma praecesserat, [Col. 0195D] ut vobis hostiliter disruptis, etiam per suggestionem vestram sublatis Ecclesiae opibus, qui diu fuerat cibus esurientium, famis mancipium videretur effectus: [Col. 0196A] dum alimentis distributor egebat, ut fieret in dominatu servitus, et in servitute dominatus? Quae hoc qualitas praecedentis aevi per memoriam in medium transacta reddebat? Qualis habuit effici ex censura convictus, in quo causam adjudicatio praecedebat? Non fuit privilegium, quo spoliari potuit jam nudatus. Unum vobis putastis residere in sacra collectione subsidium: ut ad tuendorum immanitatem criminum sacerdotes vobis comites jungeretis, et fieret impunitum facinus pollutione multorum. Nunquam convenienti tempore censor adsciscitur, qui ad decisum pene negotium convocatur; criminosi etsi est meritum, tollit accusator, qui eo plus furori suo vult licere, quam judici. Dicit enim vos impetens propheta: Haec est pars eorum, qui vastaverunt nos, [Col. 0196B] et sors diripientium nos. Ite, angeli veloces, ad gregem convulsum et dilaceratum, et populum terribilem (Isai. XVII, 14, et XVIII, 2). Ad vos angelus missus est, scilicet per sacerdotes, quorum voce atque merito perferenda Christo dona suscipiunt, et placato dominante impetrata mortalibus vota concedunt, per quos vobis oblata sunt munera repudiata concordiae: qui poenam merentibus dilectionis praemia detulerunt, qui dum se considerant, in nullo quod merebamini, respexerunt.

Quis eum, inquiunt, vidit cum accusatoribus suis aperta, ut aiunt, pugna confligere? Impudentissimi hominum, quem cum quibus vultis decertare, respicite: et utriusque partis, si quid salutis in vobis resedit, loca, tempora, personas attendite: et si vos [Col. 0196C] nefarie congesta cordis adhuc pravi non subegit opulentia, oculos ad Deum paulisper attollite, et vel brevi tempore sinistri monitoris jussa contemnite. Agnoscitis summi [3 1Kb] regis praeceptionibus vos in his quae merito plectenda sunt, non muniri. Quia quamvis responsi qualitatem dictent dogmata postulati, et petitio dum existit praevia quae sint secutura, describat: nunquam tamen casibus vestris libera regnantis verba cepistis: nunquam desideriis per aucupia calliditatis imperialia vobis scripta militarunt. Quotiens vanis hiatibus nocendi inefficax morsus increpuit? quotiens de accusato quidquid spe tenuistis, effugit, et vacuos imago praesumptione occupata deseruit? Deo gratias, qui hanc providentiam indidit ei, cui rerum humanarum summa commisit. Spes certa [Col. 0196D] quietis est, et salutis perfecta in gubernatore sapientia. Puppis cujus magister ad clavi regimen intellectus dote praeparatur, ubique stationem, ubique [Col. 0197A] portum habet in fluctibus. Certa est generalitatis securitas, quando rempublicam nobilibus regit artibus institutus. Scit imperatoris nostri coelo infusa dispensatio obviam manum famosis in fallendum ingeniis exhibere. Labore apud eum non opus est, quem sortita est olim nuda veritas defensorem. Cessent impii commentitia apud illum simplicitatem fraude mentiri: quidquid se adversus justitiam moverit, mox tenetur: nihil apud praedictum tutius innocentia est: legatione valida utitur, qui aequitati res congruentes insinuat: quae gravis est plerumque principibus impugnatio, minus fidelium blanditiis non legatur. Sed haec Deo melius narrantur, a quo frugis hujus planta descendit.

Ad vos me reducit propositi operis non amica [Col. 0197B] conditio, qui melioribus hactenus operam volui navare sermonibus, dum captivam orationem exigit imperiosa necessitas. Dixistis enim: »Quomodo de causa vel qualitate ejus primitus tractabatis, cum [1 1Kb] necdum haberet synodus firmitatem?« O frontem dictionis immundae, et faciem libelli, quam non sola maculavit imperitia. Tractatus nostri provinciam et narratis et quaeritis. Hinc eramus nempe dubii, quia quemadmodum loquimini non habebat synodus firmitatem: transibat negotii qualitas audituros, et plus adhuc remanserat in reverentia pulsati, quam esset in nostri integritate collegii.

»Deinde pro quaestionum tormentis venerabilem [2 1Kb] Laurentium et Petrum episcopos, a communione papae se suspendisse replicatis, et quidquid providit [Col. 0197C] cautio convocatorum, ducitis ad crimen impetiti.« Ullone ergo tempore, dum celebrarentur ab his sacra missarum, a nominis ejus commemoratione cessatum est? Unquam pro desideriis vestris sine ritu catholico et cano more, semiplenas nominati antistites hostias obtulerunt? Aliquando, quod capiti vestro ascribatur, facta est apud Deum offensa per gratiam, et exstitit nutrix veniae, peccati mater oblatio? Fuerunt quidem corporis tantum conventione separati, quos loqueris; animarum tamen praesentiam non vitarunt. Si eos putas a consortio mutuo dissociatos quos fibula religionis pio mordens dente conjungit, procul te ab aestimatione catholica culparum duxit affectus. Mandati coelestis habitatio nos aut miscet, aut separat: non interest quae intervalla nos [Col. 0198A] segregent, si uno in supera mansione conclave retinemur. Vere hinc conjicimus esse vos servos ventris et corporis, et per hanc sententiae vestrae vilitatem declaratis mancipia vos esse terrena. Scriptum est enim: Animalis homo non percipit ea quae sunt spiritus (I Cor. II, 14).

Post haec, versis in fugam ordinibus, lymphatici more sermonis addidistis: »Ergo concilia sacerdotum ecclesiasticis legibus quot annis decreta per provincias, quia praesentiam papae non habent, valitudinem perdiderunt?« Legite, insanissimi, aliquando in illis praeter apostolici apicis sanctionem aliquid constitutum, et non de majoribus negotiis, ad collationem si quid occurrit, praefatae sedis arbitrio fuisse servatum. Sic enim habet [3 1Kb] : Si quis episcoporum [Col. 0198B] judicio provinciali depositus fuerit, Romanum papam, si placet, rursus appellet; et ipse, si videtur, reparet judicia in opitulatione damnati. Ecce enode est, quod ad laqueum praeparastis: nisi forte arctissimis in illa parte nexibus astringamur, et replicationum nobis itinera non patescant; dum callis ante pervius dumetis novella interclusione vestitur.

»His enim nos eloquii vepribus, dum gradimur per plana, retinetis, cum dicitis, laesum principem, quare [4 1Kb] attributum visitatorem, contra ecclesiasticas regulas, prima voluimus fronte discedere:« et nihil amplius liceret hunc vitiis, ne duresceret lolium, ne profana messis, nulla disciplinae ante maturitatem succisa falce decumberet, et putaretur licere quod judices non vetabant. Unde ex aperto constat, nulla [Col. 0198C] vos, extra praestantiam piissimi regis, quam frustra desideratis noxae copulari, exemplorum auctoritate fulciri. Superest, ut et ipsum doceam in his excessibus, quod bono universitatis contigit non teneri: quia directum non occasionem litis, nec fomentum jurgii, sed causam voluit esse concordiae: praevidens scilicet, quod nisi simplicem jussionum suarum tutela vallaret, cito in escam dissidii toxica vestra subreperent. Scriptum est enim: Vir simplex credit omni verbo (Prov. XIV, 15). Idcirco mandati limitem fixit, quem nulla liceret transgressione violari. Praefatum ad beati Petri basilicam, mox Romam perductus fuisset, mandavit occurrere, faciens de sacerdotis voto regis imperium. Quis enim non putaret pontificem sponte pariturum in ea parte quam licere sibi [Col. 0199A] princeps non credidit, etiam si vetaret? Ibique papam ab eo salutatum suo ore jussit affari, ut traderet coepiscopi mancipia, [1 1Kb] nullis subdenda tormentis; servanda profecto ad disceptationem synodalis examinis. O castitatem praecepti, quae dum facem praesentibus praefert temporibus, in umbram cogit antiqua! quae rapit lumen veteribus inauspicato splendore novitatis! Quis taliter commentitiis laudibus locupletavit fama dominum actuum suorum veritate mendicum? Non derogo vobis de scriptoribus, quorum beneficio contigit ornata ad nos majorum gesta perduci: sed Dei beneficia non tacebo: quia princeps noster rebus superat decora sermonum. Obnoxiam linguis gloriam venerabilis causarum trutinator inspexit: ut cum petitioni vestrae effectus [Col. 0199B] artifex praestaretur, in omnibus tamen jura ecclesiastica custodiret. Quae ad hanc aestimationem, quamvis acutiora caeteris corda, sufficiunt? uno tempore, una scriptione, sine aequitatis detrimento, desideria vestra supplentur, et eadem charta ad ministerium religionis, et vestrum destinatur ad gaudium. Boni enim principis praevidit inquisitio, servilem assertionem innocenti examine non probandam. In electione enim venerandorum judicum ipse accusantes extra ordinem repulit, ipse ad spem retulit accusatum.

Videamus tamen ista si facta sunt: si Dei inimici, etiam terreni domini non fuistis, dum Christum et regem parili temeritate despicitis, et unus vobis ad utramque contumeliam ductus est criminum. Destinatus [Col. 0199C] antistes ab ipso complendae jussionis confinio oris vestri spiris abripitur, et ad incentivam confusionis aptatur, qui paci militaturus advenerat. Invisis beati Apostoli liminibus ad usum furoris vestri jam nescius sui advocatur; et illud quod ex omnibus orbis cardinibus devotos attrahit, positum in vicinitate transitur. Ecclesiarum fundamentum adire non permittitur structura mediocris: tunc spem bonorum fructuum perdidit a radice separatus. [2 1Kb] Dicatis forsitan, Apostoli genio decerpi, si putatur coeli civis terrarum locis includi. Tamen quamvis benedictio poscentibus ubique praestetur, et exigat praesentiam martyris fides et devotio supplicantis: negari non potest, diligentiae natali solo plus tribui, et majorem affectum loca impetrare, de quibus ad superna transitur. [Col. 0199D] Quam fidem allegationi curationum multitudo jam praestitit? et utimur post obsidionem diabolicam testibus jam sanatis. Haec licet per Redemptorem nostrum in toto orbe celebrentur: est tamen non modica monumenti illius per frequentiam comparata nobilitas: quia per eum qui hominem mutavit in angelum, illustrari potuit natura telluris. Hanc visitatori vestro invidistis gratiam, aestimantes quia [Col. 0200A] errorum vestrorum sectator esse desisteret, si reverendae passionis penetralia contigisset. Ecce non habetis in regia auctoritate subsidium: ecce post coelestem commotionem juste vos et principalis quam sperni fecistis, censura percellit.

Videamus si superest aliqua de regulari propositione defensio. »Visitatores, inquiunt, et aliis episcopis ipse dedit, et justum est, ut facti sui lege teneatur.« Non vos in hoc titulo falsitatis incesso: diu mendaciis adhaerentia verba non arguo. Dico tamen, latorem juris definitionis suae, nisi velit, terminis non includi; et nisi princeps fastigii summa moderetur, frustra ad illud quod dederit, jus vocatur. Lex probitatis et mentis est, quae hominem viventem sine lege castigat; proprie moribus impendit, qui necessitati [Col. 0200B] non debet disciplinam. [3 1Kb] Aliorum forte hominum causas Deus voluerit per homines terminare: sed istius praesulem suo, sine quaestione, reservavit arbitrio. Voluit beati Petri apostoli successores coelo tantum debere innocentiam, et subtilissimi discussoris indagini inviolatam exhibere conscientiam. Nolite aestimare eas animas de inquisitoribus non habere formidinem, quas Deus prae caeteris suo reservavit examini. Non habet apud illum reus de allegationis nitore subsidium, quando ipso factorum utitur teste, quo judice. Dicas fortisan, omnium animarum talis erit in illa disceptatione conditio. Replicabo uni dictum: Tu es Petrus, et super hanc petram aedificabo Ecclesiam meam (Matth. XVI, 18); et, Quaecunque solveris super terram, erunt soluta et in coelo (Ibid., 19); [Col. 0200C] et rursus sanctorum voce pontificum dignitatem sedis ejus factam toto orbe venerabilem, dum illi quidquid fidelium est, ubique submittitur, dum totius corporis caput esse designatur; de qua mihi videtur dictum per prophetam: Si haec humiliatur, ad cujus fugietis auxilium, et ubi relinquetis gloriam vestram (Isai. X, 3)?

Quid si immunda mihi labia habenti, et nullis succensi carbonis, ut Isaiae concessum est, undis abluta, ipsum ad possessionis suae tuenda privilegia Petrum apostolum liceret evocare, et quod agit precibus, humana voce loqueretur? quem si audiretis, hoc diceret: Filii hominum, usquequo graves corde? ut quid diligitis vanitatem et quaeritis mendacium? Scitote quoniam mirificavit Dominus sanctum suum (Psal. IV, 3). [Col. 0200D] Quid stabilita Christi manibus cupitis fundamenta subruere? quid canum possessionis genium illius qui per culpas juvenescit, ariete pulsatis, et divisione ecclesiastici gregis novis me et post carnem passionibus subjugatis? Inauditum sacrilegii genus est, quod mentitae religionis honore coloratis: dehonestat venerandi reverentiam nominis, qui adjutorem se in his quae in Deum jactat commissa, pollicetur. Contumeliae [Col. 0201A] genus est, quasi in solatio adesse sublimi, juxta Apostolum: Tu quis es, qui judicas alienum servum (Rom. XIV, 4)? Quid auribus imperitis illuditis, et graviorem vindictae speciem facitis esse, quam culpae? Si odium debetis excessibus, vos mundate: cur liberius condemnatis scelera quam vitatis? Sui impugnator est, qui fornicationis officiis urget adulteria, et per animarum stupra carnis accusat. Scriptum nempe retinetis: Maledicti omnes qui fornicantur abs te (Psal. LXXII, 27). Foedera ergo a nitore Domini sui obligatione dissolvitur, qui statutis coelestibus minus mera fide dependit officia. Possessionis nostrae vobis, ut video, claritas movit invidiam; quam simulata in mali possessoris indignatione transfertis, dum desudatis impendiis. Arcem qua fuistis conspicui, [Col. 0201B] crebris labefactatam ictibus, nisi obsisterem, proposuistis obruere; et coelo stabilitam machinam, quanta sit, ostendere per ruinam. Nolite praestolari de clade vestra victoriam: nolite triumphum superando perdere, meis laboribus, meo sudore quaesitum. Quidquid ad tropaeum ducit, obtinui: quidquid vos illustres faceret, in sede congessi: vobis tribuit claritatem fax ista quam viperino liquore putatis exstingui. In perniciem propriam accenditur, qui sic saevit in gratiae suae germina, ut plantas abscidat: liberior justo iracundia plus quam alios lacessit auctorem. Symmachi quos vocatis excessus, si sunt illa qua et vos, exspectatione sustineo: nefas est, peccantem patientiam judicis non amare. Quid nisi ultionem flagitat, qui dum reus et ipse sit, vindictae [Col. 0201C] in altero moras accusat? Haec illis a me vox debetur studiis: quia Deum dixisse teneo, pronum esse hominem in malitia, et omnem carnem amicam esse peccatis. Nolo occasione personae innumeris datura dignitatem, fiat in abjectione possessio: ne dum homo incessitur, lex divina frangatur. Mihi credite, si sunt ista quae dicitis, respicio: quia et in illis quibus nihil tale dicebatur, quid fuisset inspexi. Errat, qui falli Deo proximum credit: Mihi vindictam, et ego retribuam, dicit Dominus (Deut. XXXII, 35; Eccli. XXVIII, 1; Rom. XII, 19; Hebr. X, 30). Vos potius olim filii, de quibus spiritalis ventrem partus onerabat, ad abjuratam redite concordiam: pio vos sinu, sicut habuit hactenus, Ecclesia mater accipiat. Nunquam est sera correctio: scit diu exspectare immodico labore [Col. 0201D] quaesitos: nescit pro vilibus despicere magno pretio comparatos. Multis gradibus recursus est ad salutem: praeter desperantem nullus excluditur: fructus veniae proximus est coronae. Nolite Symmachum papam pressuris vestris juvare: si reus est, mihi credite, cum cessaverit humanae impugnationis ministerium, divinum mox succedit arbitrium. Nonne in splendidissimi cognitoris lance praedicto aut poena debetur, aut praemium? Syllogismos a me sermonum, et schemata non quaeratis. Antiquo adhuc utor reti [Col. 0202A] post hominem; et irrisam a sapientibus saeculi cymbalam non reliqui. Illa me per mundi freta sustentat: ditat probatum in captione hominum rete, quod cernitis. Redite ergo, quia fuga vos nec dum essetis agrestes eripuit: currite ad ovile, ne luporum vos exponatis insidiis: ne per moram amittatis gratiam sponte venientum: quia contemptam invitationem gehenna subsequitur. Ego, si quid dulcedinis ut pater debui; si quid districtionis, ut attributus a Deo magister, implevi. Providete ne diutius qualemcunque crucis meae angulum rara Levitarum corona circumdet: ne dolenda etiam extraneis in longum solitudo dominetur: ne labor uteri mei sterilitatis vice hostilem peperisse familiam, et numerosa proles per sinistros actus infecunditatem parentis ostendat. Pauca [Col. 0202B] sunt quae asserui, sed quanta ex his pendeant, aestimate. Venite, filii, audite me: timorem Domini docui vos (Psal. XXXIII, 12). Romam respicite, quam ab idolorum servitute sine auri, sine argenti pretio liberam sanguinis Christi fecit effusio: cui etiam meam servuli sui mortem jussit impendi. Quae per multa tempora famosis cultum delubris exhibuit: quae diu venerata est in imaginibus daemonum, quem laborante censu indiderat manus magistra terrorem: quae suspexit potestatem numinum emptam pretio metallorum: cui sublimiores deos peperit exercitatior manus artificis: et divinitatem quam homo per fabricam contulit, apud homines Dei habuit forma majorem. Ecce jam, Christo propitio, ad novas fornaces simulacra redierunt: ecce jam de obsoleta superstitione [Col. 0202C] usus vester accipit, quod laetetur: dum de veteri Tonante nova merito vascula praeparantur. Quid hanc adnitimini interrumpere quietem? quid ludere vanis intentionibus felicitatem? excusationem non habet furor iste, si creditis: non interest quibus itineribus ad mundi principem currat, qui a sancta unitate desciscit: pingues hostias litat diabolo, qui contristat Ecclesiam. Vanas ergo repudiate tendiculas: simplicem habet defensionem pacis affectus: nimis armatus est, qui illa quae adversarius concordiae ministrat, tela contemnit: sufficit contra omnia jacula jurgiorum fidei nuda oppositio. [1 1Kb] Quid Eulalii et Bonifacii tempora, dum malorum solatium quaeritis, revocatis in medium? quid incrementis excessuum praesentatis vetusta contagia, et per iniquam voluntatem [Col. 0202D] senectuti in operiendis delictis facitis nil licere? Alia tunc fuit causa discordiae: et nisi narrando cogerer sustinere transacta, ostenderem vobis nullum evenire solatium de comparatione factorum: quia illos quos ad pontificale fastigium intentioni obsequens fervor evexerat, utrosque repuli; hunc elegi: quia de illis, teste exitu, nemo mihi placuit: de istis, contra regulas nitentem profugum feci; provectum legitime mundo impugnante servavi. Scitis ista, non nova sunt: quia dum ille truditur, iste firmatur; [Col. 0203A] vester mihi militavit assensus. Deinde cur in perniciem vestram laeditis sacerdotale concilium? cur laceratis sententiam in qua inspirante Christo oracula superna patuerunt, et inter Deum atque homines interpres exstitit lingua pontificum? quid generalis Ecclesiae dolorem facitis, quamvis in principali, tamen in una commissum? Illa enim coeli curia, variarum dotibus aucta curulium, et multo Redemptoris nostri auro ostroque decorata, nihil in illa discussione auctore se protulit: sed per humanae linguae ministerium divino militavit imperio. Intellexit non esse suum, quidquid impulsa constituit: nihil habet in illa sententia, nisi unde de sola devotione gratuletur: peregrinum stylus sensit eloquium, inde sumens solam gloriam, quod infusa sibi servavit et coluit. [Col. 0203B] Quid his de exemplis evangelicis praeparastis calumniam? sicut de vobis scriptum est: Erraverunt in ebrietate, nescierunt videntem, ignoraverunt judicium (Isai. XXVIII, 7). Nam dum profanis memoratos verbis caeditis, et inscitiam proditis et livorem. Isti ergo resurrectionem corporis quam praedicant, non credentes, haereticis se miscuere contagiis? Isti quod abjurant linguis, corde sectantur? [1 1Kb] Ergo quia dixerunt, eum timendum esse qui potest corpus occidere et animam mittere in gehennam; ideo a fide aliena texuerunt? ecce profundam imperitiam. En beatum Lucam cujus potestis assertione convinci, qui clamat: Timete eum qui postquam occiderit corpus, habet potestatem animam mittere in gehennam (Luc. XII, 5). Quis hic locus erroris, ubi congruentia pari ductu [Col. 0203C] exempli et historiae verba concurrunt; nec diversum est ab intellectu catholico, et lectionibus quod profertur? Nunquam bene nodus in scirpo quaeritur: non involvit nebula praedicatae lucis auctores. Resurrectionem ergo carnis non credunt, quia posse corpus confitentur occidi? quia peccatricem animam gehennae mancipari? Densis cor vestrum vepribus suffocatur, et interna vitia aliis certat ascribere. [2 1Kb] Joannis etiam apostoli jactatis scripta violari, quia ex verbis ejus dictum est: Si dicamus quia peccatum non habemus, mendaces sumus, et veritas in nobis non est (I Joan. I, 8). De codicum diversitate nil queror. Ideo ergo corrupta sunt apostoli monita, quia non junxerunt. Nos ipsos decipimus, et quia junxerunt mendaces sumus? Non solum divinae, sed etiam humanae [Col. 0203D] rationis ignari, qui veritatem non habet, mendax recte censetur: nec alia re nisi falsitate plenus est, qui integritate vacuus innotescit. Sed haec in vobis non curanda sunt linguae oratione, sed gemituum: nec magis sunt vobis exhibenda verba, quam lacrymae: quia liquido nocens est, qui insontibus aut meritum culpabilis, aut nomen opponit. Reliqua objectionum vestrarum capita non revolvam: praestat silentio damnanda sepeliri. Nobilitatem dat facinoribus, [Col. 0204A] qui ventilationem ipsorum multiplici ad aures posteras relatione transmittit. Beati Pauli est sequenda sententia, qui monet per discipulum cunctos et clamat: Inanes quaestiones evita (II Tim. II, 23). Multa enim sunt in propositionibus vestris, quae ita feculentis ulnis peccandi amor amplectitur, ut fiant indigna memoratu: plura levitas dehonestat, dum subductis eviscerantur verba vestra ponderibus, et de religionis causis elocutio ventosa componitur, auris congruam sortita gravitatem: quae in palearum abundantia nihil est horreis illatura de tritico, dum infecundam frugibus culmorum parturit ubertatem, et spem de herbae luxuria mentitur agricolis: de quibus nihil lucri ventilabra reperiunt, igni debita, incendioque peritura: de his scriptum est: Dormierunt [Col. 0204B] viri somnum suum, et nihil invenerunt (Psal. LXXV, 6). Nihil est, carissimi, pace dulcius, si tamen saporem ejus non plenum amaritudine pectus excludat. Breviorem quidem admonitionem debueram, quam prolixam non parva vestri consideratio, et diu in vobis jurgiis exercitata frons protulit. Usus est multa peccantum, stricta allocutione non corrigi: et effusionem plurimi, quam in delictis habuerunt, in monitoris sermonibus hanc requirunt. Me satis est et diligentiae vestrae, et jussis coelestibus obsecutum. In his quae secutura sunt, locum sermonibus non relinquam: quia haec refero; mundi caput Romam per vestras intentiones esse prostratam, et nutricem pontificii cathedram, quasi ultimum videre sedile despectam.

[Col. 0204C] Cujus vocem beatus Paulus excepit, et illa qua semper usus est eloquii intonuit libertate: apostolorum principem lenitatis incessens, quod fluxis et profligatis mentibus parentis adhuc servaret affectum: nec in profundum ductis ulceribus ferro medicante succurreret rescindenda docens lanienis secreta morborum, et manifestae desperationi salutiferum esse vulnus adhibendum: ne dum manus medici per pietatem a sectione carnis corruptae suspenditur, de abstinentia teli invitetur exitium: quia dum parcit aegris dextera, curandos interficit; nec grandis est differentia, utrum lethum inferas, an admittas: mortem languentibus, qui cum possit non excludit, inflixit. His ergo adversus eos oris januam patefecit alloquiis.

[Col. 0204D] Omnis qui judicas, in quo alium judicas, te ipsum condemnas: eadem enim agis quae judicas. Scimus autem quia judicium Dei est secundum veritatem in eos, qui talia agunt (Rom. II, 1). Et iterum: Beatus qui non judicat, in quo probat seipsum (Rom. XIV, 22). Quae malum ratio est, ut praedicet non furandum, qui furatur: et prodigum verecundiae frontem nube vestiat impugnationis alienae? Nemo recte monitoris personam suscipit, nisi qui actibus suis errata condemnat, [Col. 0205A] et amorem innocentiae conversatione demonstrat. Nam adjacet etiam publicanis, amica moribus vitia damnare sermone, et sceleratioribus linguae officiis punire quod diligant. Quasi non quoddam genus sit majorum excessuum, dare rei affectum labiis, quam mente despicias, et ingenii virus colloquii melle vestire. Haec sic ago, quasi si vobis esset pudor, pudicitia, venustas affectui; liceret accusare doctorem, et adversus electum oris lividi morsus aptare: cum ante futuri praescius per epistolam ad vos datam plena voce monuissem: Quis accusabit adversus electos Dei? Deus qui justificat: quis est qui condemnet (Rom. VIII, 33)? Et iterum: O homo, qui judicas eos qui talia agunt, et facis illa, putas quoniam effugies judicium Dei? An divitias bonitatis ejus, et [Col. 0205B] patientiae, et longanimitatis contemnis (Rom. II, 3)? Accusatis malitiam repleti iniquitate, fornicatione, avaritia, nequitia, invidia, homicidiis, condemnatione, dolo, malignitate, superbi, elati, inventores malorum, parenti non obedientes, insipientes, incompositi, sine misericordia (Rom. I, 29). Docetis fornicantibus neminem esse miscendum, adulteri Laurentii aut sequaces, aut praevii: per quos ille aut exseruit quae habebat toxica, aut quae effundens monstravit, accepit. Post illam illecebrosae communionis maculam, et pestem toto orbe exsecrabilem, sacerdotes Dei, quasi obsoleta comparatos communione, culpatis: reos putatis esse, qui subiere consortium nullo teste convicti: et sectamini hominem toto ecclesiasticae inscriptionis, non dicam stylo, sed ense perfossum. [Col. 0205C] Quod licet, non licet; et quod non licet, licet. Quemadmodum Jamnes et Mambres restiterunt veritati; sic et vos mente reprobi, circa fidem proditores, protervi, inflati, amantes voluptatem magis quam Deum; habentes speciem quidem pietatis, virtutem autem ipsius abnegantes (II Tim. III, 8, et IV). O vim doloris interni! qui nequit expedite quod concepit; qui profundis ingestum visceribus loquendi affectum quem imperavit, irrumpit. Nihil vobis ultra plus eloquar: quod de oratione remanet, lamenta supplebunt.

Post haec si inter manus medicorum curatione aegrescitis, nec aliqua a coepto salutis consideratio vos reducit; saltem orbis parentem urbem vestram respicite: ipsa vos post defensores suos apostolos moerens aggreditur, ipsa compellat; et si quid est [Col. 0205D] pietatis in reliquum, orditur impetratura sermonem.

Me, quam Dei summi templa, repudiatis fanorum cultibus, et novae lucis nitore gaudentem, fecerunt esse conspicuam; quam post sacella sordentia, et multo pecudum tabo polluta, ab hostiarum cruore, dominici et apostolici sanguinis effusio purgavit: quam reducta post longum sanitas febrium fecit delubra contemnere; quam a victimis liberavit oblatio; quae pacem Christi per idolorum inimicitias acquisivi; cui non fuerunt pene numerosiora dona, quam numina; [Col. 0206A] quam religiosus reddebat varia devotione mendicam, quam egestas oppresserat frequentia a diis suis beneficia postulantem: quae Curios, Torquatos, Camillos, quos Ecclesia non regeneravit, et reliquos misi plurimae prolis infecunda mater ad Tartarum, dum exhaustis emarcui male feta visceribus: quia Fabios servata patria non redemit, Deciis multo sudore gloria parta nil praestitit: profligata est operum sine fide innocentia: criminosis junctus est aequi observantissimus, quia Christum ignoravit, Scipio. Per totam vellem stylum ducere, si orbatae pectus pateretur, infantiam. Sed quisquis lamentationis transacta relegit, lacrymarum tempora videtur optare. Nemo creditur non odisse, quorum relatione non laeditur: qui siccam faciem de filiorum funeribus [Col. 0206B] referens servat, certo teste crudelitatis arguitur. Illa posteritas plus moeroris attulit perdita, quam jucunditatis acquisita. Relegamus tamen quibus mutata sint ista successibus. Ecce jam in illo sacrario libertatis nihil servile de idolorum cultibus invenitur: ecce honorum corona, orbis genius flos Romanus, quae diu venerata est plena sanctitate calcat altaria. Ecce jam curia mea ad coelum vocatur, laudatur, accipitur: nec possum dicere, perdidisse me sobolem post gratiam baptismi, quam vel repentina mors abstulit. Multos trabearum vel curulium possessores supremus regnator sine dispendio cultus, aut dignitatis amplectitur. Pene jam terreni munificentia triumphi divinum mercatur affectum; et hoc ad Christi gratiam proficit, quod mundo studetis esse venerabiles. [Col. 0206C] Mentior, nisi egena agmina consulatus vestri in subsidio miseriarum praestolantur adventum. Etenim purpura vestra qua anni vocabulum nobilitatis, subripientem miseris vestimentorum largitate pellit algorem. [1 1Kb] Prope jam iterum necessitatibus fuerunt auxilium decora fastorum; et veteri infidelitate deposita, in tali praeparatione census dispendia efficiuntur lucra animarum. Ecce nunc ad gestatoriam sellam apostolicae confessionis uda mittunt limina candidatos, et uberibus gaudio exactore fletibus collata Dei beneficio dona geminantur. Quis tempore quo pretiosis siccamus ubera partubus, quo prolem nostram aeterna genitrix rursus paritura nunc suscipit, cujus post primam nativitatem grandaevis fetibus alvus impletur, quae mihi prolem regenerando dulcem facit [Col. 0206D] esse, quam peperi, quae ad se venientes senium facit exuere, et ad vitae principia redire confractos, quis hanc felicitatem, rogo, interpellatione commutat? Quis per discordiam viperina mente compositam aurei mihi saeculi jubet perire beneficia? quis in renovatione mea occasum clandestinus inspirat, et per blandae frontis speciem inimicitiis vires acquirit? Generosam in tali negotio prosapiem non agnosce. Si qui sunt tamen summorum, quos vilibus tempestatis hujus procella sociavit, aliis auctoribus facinorum [Col. 0207A] participatione maculantur. Splendor sanguinis, etsi communionem criminis incurrit, nescit tamen ducem se praebere peccantibus. Habet forsitan reatum de neglecta cautione, non habet dignum supplicium de scelerum principatu. Sub quadam verecundia jungitur delinquentibus, qui ad adulta jurgia convocatur: non meretur desperationem perditi, in quo facilis tantum crudelitas improbatur. Vos potius video, triviorum germina, vos agnosco: in quibus naturae vilitas convenientes sibi mores peperit: quos degenerasse claritas fuerat: qui per mentitae titulum religionis [Col. 0208A] gaudetis impunitate vitiorum: quorum labia nunquam aut honorum sapor tetigit, aut quietis: qui fas omne origini parendo violatis, quos de latebris et specubus productos praesens causa monstravit. Quis ante concinnationem mali hujus, qui essetis, agnovit? diu fovistis secreta, quibus vos nox generationis abdiderat. Redite potius ad amicam caecitatem: nobis serenam et diuturnam lucem relinquite: concordiam Ecclesiae, aut absentia, aut correctione praestate. Si tamen vultis vos numerari inter splendidas prosapies, actuum emendatione cognoscam.




[Col. 0207]
OPUSCULUM TERTIUM. [1 1Kb] VITA BEATISSIMI VIRI EPIPHANII EPISCOPI TICINENSIS ECCLESIAE. (C)

[Col. 0207B] Quamvis me urgeat suscipiendi operis anceps necessitas, et e regione impositus sit, nec meo labore vacuus, nec maledicorum disceptatione tractatus; in quo gemina cautio dictionis, hinc ubertatem exspectet ingenii, inde etiam lingua divitibus narrandi frenos imponat; cum ipsas eminentissimas, ut putantur, in saeculo vana inflatione personas si quis ventoso nimium studuerit elevare praeconio, aut intra gestorum terminum inopia eloquii continere, utrumque apud eas judicetur ingratum. In laudibus enim ipsis turpe est illa cudere, quae nec ille de quo narrantur, agnoscat: sic injuriosum et dolore dignum putatur, illud praeterire silentio, quod relatio vera possit attollere. Etenim res bene gestae veterum nostrorum pro referentis apud nos accipiunt facultate virtutem. Nam [Col. 0207C] verae aut perit notitiae, aut attenuatum transit ad posteros quod ad explicandum pauper verborum vena susceperit: et illa haud justo [2 1Kb] liberior laudatio tantum decerpit gloriae, quantum falsitatis adjecerit. Fit vero plerumque, ut fide carens cumulus minuat probe facta multorum, et sit vana narratio quae crescit ex mendaciis: intempestiva et mendica nimium, quae non pertransit ad terminum. Quocirca vitam beatissimi Epiphanii Ticinensis antistitis narraturus, invito Spiritum sanctum testem actuum ejus et comitem, ut ipsius auxilio gloriam conscientiae serenissimae quam eidem concessit, tradam chartis victuris in saeculo; ut exemplum praebitura virtutum nunquam fama moriatur. In quo tamen opere, si me angust a non coarctaverit eloquentiae sub certa lege [Col. 0207D] currentis, ut saltem cruda per ordinem digeram facta meritorum: nihil tamen de laboribus ejus tam mediocre vel humile inveniam, ut necessariis illud bullis, [Col. 0208B] ut plerique solent, vividi sermonis amplificem. Testes etenim calentium citabo negotiorum, et tropaea illius adhuc fumantia, et exornata de manubiis diabolicae nuditatis ostendam. Nemo enim sub oculis praesentia pene et nimium nota commemorat, nisi qui de veritate confidit: ut quos forsitan ficta dicturus, velut impudentiae meae conscius, evitarem, eorum auribus relegam illa quae cognovit aspectus.

Igitur praelatus vir insignis Epiphanius oriundo Ticinensis oppidi indigena fuit, patre Mauro generatus et matre Focaria editus, quae [3 1Kb] sancti etiam Mirocletis confessoris et episcopi tangebat prosapiem hominibus ex liquido ingenuitatis fonte venientibus. Sed quid illorum retexam sanguinis praerogativam, quorum familiae et nobilitatis caput est filius? Qui sub [Col. 0208C] decessore suo viro integerrimo [4 1Kb] Crispino pontifice coelestis militiae tirocinium sortitus, annorum ferme octo lectoris ecclesiastici suscipit officium, signo ante coelitus demonstrato. Nam dum esset in crepundiis lactentis infantiae, fulsisse ejus cunabula superno lumine videre complurimi: ut futuram mentis claritatem lustrans eum et praecedens fulgor ostenderet, secuturumque splendorem in moribus jam tunc typica luce signaret. Notarum in scribendo compendia, et figuras varias verborum multitudinem comprehendentes brevi assecutus, in Exceptorum numero dedicatus enituit, coepitque jam talis excipere, qualis possit sine bonorum oblocutione dictare. Igitur processu temporis et laboris ad sextum et decimum aetatis annum divino favore perductus, cana consilia [Col. 0208D] in annis puerilibus meditabatur. Vernabat in illo prae caeteris mater bonorum operum verecundia. Ita famulabatur antistiti libens, ut si quid operis gereretur ab [Col. 0209A] altero, graviter ferret subreptum sibi fuisse servitium. Accipiebat senes graviter, juvenes comiter, et coercebat jam tunc facinorosos audacter: erat primis subjectus, prioribus sancta injungentibus obsecundans, aequalibus blandus atque officiosus, sequentibus mera caritate communis: nulli se praeferens, cum religioso cursu per coelestem tramitem omnibus anteiret, laudationis amore vacuus, cum quotidie in eo laudanda adolescerent: cumque res gloriae dignas per horarum momenta consummaret, perire fructum gloriae opinabatur atque mercedem, si praetulissent homines, quod soli Deo exhibebat abscondite. In summa, apostolici memor oraculi, assentationes respuens, in semetipso, teste conscientia, pro boni operis recognitione plaudebat.

Illud vero libandum esse non abnuo, quod formositas [Col. 0209B] in illo lucis corporeae index animae fuit, et tantum contra studium illius formae decus enituit, ut nec forti viro posset oppugnante subverti. Ridebant genae, etiam cum animus moestitudine torpuisset: nitida simul labia commendabant dupliciter mella sermonum: necnon quocunque vertisset oculos, serenitatem mentis nuntiabat aspectus: frons cereae pulchritudinis, et candoris illius quae solis passa radios colorem traxit ab aethere: nares in tanto naturaliter splendore formatae, ut illas nequiret imaginibus corpora repraesentans pictor aemulari: manus teretes, prolixi digiti, de quibus aliquid et alienigena gauderet accipere. Staturae proceritas decens, quae eminentiam secuturae dignitatis praefiguraret in membris; nec tamen modum ornatissimae prolixitatis excederet.

[Col. 0209C] Sed ne quis forsitan malitiosus interpres intempestive positum jactet, in viro tantarum virtutum de lepore carnis factam esse mentionem, cum in illa veteri mandatorum coelestium radice sit insitum, sacerdotum corpora sagaci debere insinuatione lustrari: ne quid debile, vel deforme, ne quid plus minusve esse contingat, neve inolitam maculis cutem superficies foeda dedecoret (Lev. XVIII, 21 seq.); ne fractura manus, aut fractura pedis aut gibbus indignum altaribus reddat antistitem: et clamet doctor gentium et electionis vas (Rom. XIV, 2), hominem mundum ad ejusmodi debere officium pervenire: quod non solum de animae, sed etiam de corporis creditur nitore dixisse. Qui deformem ac debilem a libaminibus suis mandat arceri, invenitur eos qui multipliciter [Col. 0209D] grati sunt, admittere libenter: praesertim in quo lucem membrorum animae fulgor exsuperat; nec naturaliter illud terrenum decus aliquibus artificiis adjuvatur.

Praestrictis ergo his quae oportuit non omitti, ut cui innotesceret opere vir immensus, praesentaretur et vultu: transeam ad illa quae de cultoribus Dei non mediocriter laudanda fronte narrantur. Erat in eodem sermo ad doctrinam congruus, fabricatus ad blanditias, [1 1Kb] ad intercessiones jam tunc artifex, ad [Col. 0210A] corripiendos singulos auctoritate plenus, ad exhortandos quosque necessario lepore dulcissimus: vox sonora, succo virilis elegantiae condita, nec tamen agrestis ac rustica, nec infracta gradatimque a mascula soliditate deposita. Illum quicunque vidit, cum necdum dignitatum aliquod limen intrasset, omnia eum transisse credidit, quae sequebantur insignia.

Talis jam ad decimum octavum aetatis suae pervenit annum. In quo, secundo a levitis numero dedicatus, senum coetibus puer adjunctus est. Stupuerunt plurimi, sed externi, qui mores illius cum aetatis immaturitate jungebant: seram credebant dignitatem hanc redditam esse, qui noverant. At ille venerabilis Crispinus episcopus, favoris nescius, pertinaci tenens districtione censuram, et quem nunquam nisi bona [Col. 0210B] conscientia duxit ad gratiam, sic eum mulcebat sensibus, ut morderet obtutu; et sub specie frontis rigidae clandestinum circa discipulum nutriebat affectum. Pascebatur alumni sui optabili conversatione pater, et omnibus ejus actibus oculos amoenabat. In quo tamen ille subdiaconi ordine nihil amplius quam biennio commoratus, meritorum suorum saltibus evectus exsiluit, nec se diu intra angustias modici honoris anima est dives passa refrenari. Festinabat ad leviticam dignitatem conscientia, quam nunquam vota praesumpserant: exigebat conversatio, quod desideria penitus ignorabant.

Circa metas tamen praefati honoris et terminum, unum ejus opusculum summo tenus libet attingere. [2 1Kb] Summias vocitatur ager, qui in eo loci situs est, in [Col. 0210C] quo terrenum marginem gulo us Padani gurgitis morsus arrodit, et flexuose serpens fluvius largitur in compendio alterius, quod furatur ab altero; simulque fit lucrum finitimi aliena calamitas. De hujus praedii finibus antiqua cum clericis Burco quidam lite certabat: ad quod jurgium dirimendum senile nimis, et praeter quam conjici possit annosum, adhuc puer iste dirigitur. Electus est enim, qui et fortiter [3 1Kb] illas intentiones exciperet, et maturitate consilii inferendas temperaret. Attulit tamen, quod solet omnium mater intentio. Nam processu sermonis, et scandali, ipse Burco qui malitiae suae sordido lenocinaretur assensu, summum facinus sine aliquo timore commisit: nam sanctum virum ita fuste percussit, ut sanguis protinus ebulliret. At ille paratissimus iram repressit, [Col. 0210D] nec vindictae spe provocatus efferbuit; turbatumque potius et attonitum percussorem blandissimo delinibat affatu. Illico miseram se clamans, et orbatam filio ob atrocitatem facti, Capraria Burconis mater occurrit. Crederes eam circa funus pignoris sui illa qua fugatur omne consilium in carorum mortibus, lamentatione jactari. Lambebat vestigia sanctissimi juvenis ejulans mater, et, Parce, clamabat, illi, quem nunquam ad indignationem vis ulla compulerat. At ille supplicantem prohibebat, ne sibi invidiam rogando [Col. 0211A] concitaret, ne se non merentem delati honoris sarcinis impediret. Turbata est repente civitas: omnium Christianorum in furorem versae mentes. Burco ad exitium poscebatur, et in tanta hominum multitudine nemo placidus, nisi qui injuriam fuerat passus, inventus est. Flebat egregius pontifex, de infirmititibus suis et molestiis gaudente discipulo. Nam ita satisfaciebat pro eo qui putabatur inimicus, singulis, ut nec gloriam parcendo jactanter quaereret, nec vindicando mandata coelestia praeteriret.

Brevi post ad diaconii evectus infulas, vicesimum annum aetatis ascendit, facie nec dum bene barbata. Turbabatur suscepti honoris tirocinio homo, qui jam ducem poterat implere Christianum: singulorum pro pudore declinabat aspectus, quem universa civitas, [Col. 0211B] quasi salutis signum aliquod attendebat. Interea supra dictus antistes omnem ecclesiasticae conversationis substantiam et divitias pauperum suorum in ejus potestate committit, volens ante episcopatum cognoscere, qualem futuris temporibus praepararet episcopum. Et cum vix sit, ut ab eorum personis, de quibus successionis seritur quantulacunque suspicio, invidia temperetur; in istius gratia sibi credebat perire [1 1Kb] sanctus pater, quidquid fuisset minus exhibitum: quaedam in illo sua, quaedam volebat esse majora. At iste quotidianis profectibus, etiam cupidissimi in oratione genitoris vota transcenderat. Erat enim genitor, cujus eum per Evangelium conceptum verbi coelestis semine feta alvus effuderat. Nam de pudicitia juvenis mei quid loquar? in quo domum [Col. 0211C] sibi statuerat castitas, et continentia radices fixerat in profundum? Virum se esse, nisi per laboris patientiam, ignorabat: carnem habere, nisi cum moriturum se esse meminerat, nesciebat. Quoties tamen illum corporeus appetitus, sicut ab ipso didici, ludebat imaginibus somniorum, illico ad vigilias sanctas, continuata jejunia, standi diutissime necessitatem plena aviditate currebat; talemque bellatrix dextera animae suis certaminibus reddebat carnem, ut illi opus esset postea pro necessitate succurri. Nec tamen refecto corpusculo indulgebat otio: utebatur lectione pro requie, librorum venerabilium pro blandimentis instrumenta suscipiens: memoriter semel transcursa reddebat: et ne crederetur Scripturarum divinarum tramitem verborum tantummodo celeritate transvolasse, pingebat actibus suis paginam quam legisset. [Col. 0211D] Si propheta fuisset in manibus, prophetantem videres codice amisso lectorem: si Testamenti Veteris recensuisset volumina, Moysi dignus aemulator incedebat: taliter ac si illum Israelitica per desertum agmina sequerentur. Si apostolicum lac verborum et mel dominicae passionis severitatem legis condiens [Col. 0212A] Scriptura index revelasset, continuo ex ore ipsius dulciora favis verba fluxerunt. Postremo quid libri docuissent, vita signabatur.

Domum taliter regebat Ecclesiae, ut nec profusione immoderata commissam penum exhauriret, nec odia sordenti parcitate contraheret. Intercessionum etiam tunc certamina proludebat. Nam ubicunque pro remediis miserorum episcopi mittebatur imperio, tanta exigebat beneficium arte supplicandi, ut sentirent sibi in causis profuisse complurimi, ipsum per se episcopum non venisse. Augeb tur circa eum per dies singulos popularis affectus et magnis successibus cumulabatur amor, qui ex judicio descendebat. Desiderabatur in eo sacerdotium, cum nemo nutritoris sui optaret interitum. Ipsum tamen ne odor quidem [Col. 0212B] hujus opinionis afflaverat: arbitrabatur ad profectum suum sufficere, si cum bona semper aestimatione serviret. Postquam tamen invalida senectus, et semper de infirmitatibus querula venerabilem virum Crispinum pontificem occupavit, istius sustentabatur manibus, in hujus nitens erigebatur amplexus, pes illius erat, oculus, dextera; cujus ministerio, quidquid optasset fieri, ante jussionem suam videbat impletum. Praesentiunt enim bonae mentes eorum desideria, quibus cum integritate famulantur. Talis in diaconatu, a vigesimo incipiens, octo annos explevit: et quidem tunc status Ecclesiae Ticinensis bona clericorum fruge pollebat. Erant coelestes viri, quos iste a perfectione incipiens [2 1Kb] amabat: fuit Silvester archidiaconus ea tempestate, homo in vetusta [Col. 0212C] disciplinarum instructione probatissimus; Bonosus presbyter, tam nobilis sanctitate quam sanguine; Gallus quidem prosapia, sed coelestis indigena: fuere alii et numero plures et virtute praestantes, quorum idcirco facio mentionem, quia parva laude dignus est, qui tantum miseris antefertur.

Circa finem tamen vitae quem spiritu praevidebat sanctus antistes, Mediolanum vicinam expetit civitatem, ubi nobilium germina messe quadam mundae ingenuitatis excreverant. Quos visitationis gratia requisitos, talibus vir Dei sermonibus appellavit. »Ecce, filii, jam me aetas compellit ad transitum. Jam originariam ad jus suum revocat terra particulam. Commendo civitatem, commendo Ecclesiam, commendo hunc, cujus labori et gratiae debeo, quod usque ad hoc tempus vixi, et grandaevus et debilis. [3 1Kb] Corporea [Col. 0212D] soliditas et virtus animae imbecillitatem meam portavit sine fastidio: cujus ambulavi pedibus, tenui aliquid manibus, vidi oculis, ordinavi sermone: duo videbamur intuentibus, cum unus per concordiam fieret ex duobus.« Haec [4 1Kb] Rustico illustri viro dicta penitus insederunt, qui in omni dicendi genere exercitatissimus, [Col. 0213A] tali est orsus eloquio. »Scimus, sancte Pater, scimus, et profunda consideratione perspeximus, juvenem istum non oportere pro aetatis immaturitate censeri, nec debere gravis concilii hominibus teneros pro quadam obice annos afferri: vir namque cana morum integritate probabilis geminata laude dignus est, si illi ad venerabile mentis imperium puerile corpus obtemperet. Vive tu tamen, vive, exemplum et forma bonorum operum, et uberiores in eo, si adhuc possunt crescere, lucidae conversationis fructus adjunge.« His dictis conticuit. At ille piissimus pontifex benevolentiae ejus impendens gratias, quod secum pari de discipulo existimatione sentiret, dicto vale, discessit; atque Ticinum quasi ad sepulcrum festinans regressus est: qui aliquantis [Col. 0213B] diebus emensis morbo regio perfusus, lucem saeculi nostri superna habitatione commutavit.

Extemplo in istum bonorum omnium consensum adducitur: magnus illico in tota urbe concursus: rapitur a lamentatione funebri in gaudium populi consecrandus antistes. Flebat iste intemperanter dolore mortis paternae, cui reddi debitas aliquas lacrymas promiscuae multitudinis laetitia non sinebat. Resistebat in quantum poterat, et indignum se jam apostolica imitatione clamitabat: sed tantum magis surgebat in eo dilectio cunctorum, quantum in multitudine magna solus erat, qui se vocitaret indignum. Nunc quid pluribus utar, qui omnia explicare non valeo? Finitimarum civitatum junguntur studia, et attrahitur tanta collectio, ac si initiandus esset totius [Col. 0213C] orbis episcopus. Ducitur Mediolanum adhuc reluctans, et magna si dimitteretur munera promittens, qui ut fieret, noluit spondere vel minima. Consecratur cum omni celebritate cunctorum. Exsultabat mundus de tam sanctae ordinationis insignibus. Extranearum habitatores urbium tanto se tripudio jactabant, quasi ipsis proprie profuturus infulas sacerdotales exceperit. Aliquos tamen magnarum urbium incolas edax consumebat invidia, quod tantum oppidi Ticinensis angustia habere meruisset antistitem, cum apud ipsos sola pontifices metropolitanae jactantiae vocabula tuerentur.

Exacto ergo dedicationis suae die, Ticinum rediit, convocatisque universis presbyteris ac ministris, talibus eos instruxit et confortavit alloquiis. »Quamvis [Col. 0213D] me, fratres carissimi, inter primordia immatura titubantem judicii vestri et susceptae dignitatis pondus oppresserit, memini tamen quid gratiae vestrae debeam, cui maxima contulistis. Et licet parendi vobis magis quam jubendi habuerim voluntatem, mutavi tamen per officium personam serviendi, animum non amisi. Estote pacifici, estote unanimes; onus meum mecum dividite: fit enim ad portandum facilis sarcina, quam multorum colla sustentant: meam [Col. 0214A] vobis communionem serva dum cum omni humilitate polliceor; neque futurum esse quemquam, qui me, nisi cum Deo nostro, possit offendere: auctorem bonorum omnium servate pudicitiam, et ne injuriosum putetis quod grandaevos et presbyteros de continentia et integritate servanda puer appellat: conversatio, non anni, aut adolescentiam aperit, aut senectam. Speculamini meae conversationis interna, et si indignum aliquid agnoscitis, coercete. Nemo ut Ecclesiae principem admonere timeat, si probat errantem.« His ita dictis, conticuit. Surrexerunt omnes, et consona, quasi ex pristina meditatione, sub momentonea tamen voce dixerunt: »Ave, Pater probatissime, ave pontifex singularis: bonum te quidem universorum sensit electio; sed optimum etiam tua [Col. 0214B] testantur alloquia. Crescis sanctis meritis apud conscientiam nostram, et aperiris luce operum, supra quem porrigebatur opinio.« Quibus breviter perstrictis, suscepto omnes munere discesserunt.

Mox sibi beatus antistes proprio ore leges quibus se posset tenere, dictavit. Primum statuit non lavandum, ne nitorem animae et interioris hominis fortitudinem balnea magis sordibus amica confringerent. Deinde decreverat nunquam esse prandendum; sed ne propositi sententiam supervenientium vis ulla temeraret, et aut jactantiae nebulis, aut avaritiae fama laederetur, diffinivit nunquam sibi coenandum; ut commutatio horarum, ac per hoc semel in die reficiendi tempus, afferret. Cibos jussit sibi placere viliores, nihilque in apparatione ferculorum nares [Col. 0214C] saporemque suum posse offendere, nisi quod aromatibus condiretur. Olerum et leguminis pascebatur epulis; sed neutrum horum usque ad satietatem capiens: vini quiddam parum, quam tamen exiguitatem apostolicae admonitionis memor sumebat ob stomachi cavendam debilitatem. Procedendum censuit omnibus in quolibet aeris terrore maturius: ita ut vigiliarum formam lectoribus antecedens ad ecclesiam praeberet episcopus. Postquam vero ad altaris confinia pervenisset, nullam deliberavit futuram esse necessitatem, qua inde nisi impletis solemnibus posset abduci. Junctis pedibus usque ad consummationem mystici operis stare se debere constituit: ita ut humore vestigiorum locum suum depingeret, et longe aspicientibus indicaret. Intercessionum tantam sibi [Col. 0214D] proposuit curam, ut ipsum se miseris inferre crederet molestiam, quam per negligentiam a quibuscunque permisisset inferri. Ad patientiam laboris tempore otii, necessitati ut sufficeret, corpus aptavit. Hoc sibi vivendi pragmaticum vel disciplinae dogma proposuit, aggressus est, servavit, implevit.

Mox vero per universum mundum sanctam illius conversationem illa, quae licet in gloriosis actibus tardior esse solet, fama non tacuit. Sed [1 1Kb] ad aures [Col. 0215A] Ricemeris, qui tunc secundis ab Anthemio principe habenis rempublicam gubernabat, detulit. Nam imperatore Romae posito, seminarium inter eos jecit scandali illa quae dominantes sequestrat, invidia, et par dignitas causa discordiae. Surrexerat enim tanta rabies atque dissensio, ut mutuo bella praepararent; et praeterquam origo irarum proprios suggerebat stimulos, lis ista circumstantium consilio nutriebatur. Nutabat status periclitantis Italiae, et affligebatur ipsis discriminibus gravius, dum exspectabat futura discrimina. Interea apud Ricemerem patricium, Mediolani ea tempestate residentem, fit collectio Ligurum nobilitatis: qui flexis genibus soloque prostrati, pacem orabant principum, et ut ab scandalo utraeque partes desinerent, occasiones gratiae ab una precabantur [Col. 0215B] offerri. Quid plura contexam? mulcetur Ricemer, et velle se reparare concordiam permotus multorum fletibus pollicetur. »Sed quis, ait, potissimum hujus legationis pondus excipiet? quem tantae molis cura maneat? quis est qui [1 1Kb] Galatam concitatum revocare possit et principem? Nam semper, cum rogatur exuberat, qui iram naturali moderatione non terminat.« Tunc uno omnes ore responderunt: »Vester tantummodo ad pacem declinetur assensus. Est nobis persona nuper ad sacerdotium Ticinensis urbis adscita, cui et belluae rabidae colla [2 1Kb] submittunt: cui ante preces offeratur beneficium, quod a quolibet petiturus advenerit: cui est vultus vitae similis, quem venerari possit quicunque, si est catholicus et Romanus; amare certe, si videre mereatur [Col. 0215C] et Graeculus. Jam si ad sermonem illius veniamus, nunquam sic diras aspides verborum digitis incantator Thessalus violentis poterit evocare carminibus, quomodo ille effectum petitionis suae a negaturis extorquet. Pendet in arbitrio ejus, cum loqui coeperit, sententia audientis. Pendet jus suum, qui excusare disposuit, si illi allegandi copia concedatur.« Tunc patricius Ricemer ita respondit: »Detulit ad me hunc hominem quem exponitis, fama gloriosum: et in hoc magis admirationi mihi est, quod omnes habeat laudatores; nullos ejus quibus per invidiam abundare solet novitas, prodit inimicos. Ite ergo, et rogate hominem Dei, ut ambulet; jungite etiam meas preces.« Egressi de consilio (an concilio?) statim Ticinum petunt, causam narrant, fusis, ut istum laborem [Col. 0215D] susciperet, beatus Epiphanius rogatur lacrymis: qui ne extenuaret beneficium, si filios diutina supplicatione torqueret, antecessit desideria postulantum: quos tamen taliter allocutus est: »Quamvis tantae rei necessitas probatissimae personae pondus inquirat, et titubet sub gravi fasce portitor immaturus, affectum tamen quem debeo patriae non negabo.« Quibus breviter narratis, quomodo erat loquendi [Col. 0216A] parcus, ad Ricemerem patricium perrexit: a quo simul visus et electus est.

Mandato ergo sibi legationis ordine, Romam petiit. In quo itinere quid molestiarum sustinuerit, quidve virtutum gesserit, festinans ad majora praetereo. Mox tamen ut supra dictae urbis portas ingressus est, fama quae absentem illum notum fecerat, digito coepit ostendere. Conversi illico omnium oculi, stupuerunt mentes attonitae, quod tantam sibi exhiberi reverentiam imago ejus index sanctitatis requireret. [3 1Kb] Inexplicabilis se culpae reum fatebatur quilibet potentum, si tantum genua ejus amplexus est: tollebatur clamor in coelum: nemo illum in mortalium numero computabat, cui omnia coelestis gratiae videbant bona constare. Perfertur ad principem [Col. 0216B] Anthemium, studio legationis episcopum venisse Liguriae, hominem quem nullus possit etiam dives eloquio sufficienter exponere. At ille, »Callida mecum Ricemer et in legationibus suis arte decertat: tales dirigit, qui supplicatione expugnent, quos ille laces sit injuriis: perducite tamen ad me hominem Dei: qui si possibilia precatur, admittam; si difficilia, supplicabo ne excusationem meam gravetur accipere. Dubito tamen an Ricemer apud me, quod poscit, obtineat: cujus scio votorum intemperantem esse personam, et in conditionibus proponendis rationis terminum non tenere. Sed veniat directus antistes, et laudatam jampridem praesentet effigiem.« Egrediuntur officia urbe tota palatina. Jube, rogaris - audiebat episcopus.

[Col. 0216C] At venerabilis et saeculis omnibus probatus pontifex, posteaquam introgressus est, et proferendi sermonis donatus licentia, quamvis fugitivae potestatis insignia, ostrum gemmasque rutilantes reverendae imaginis fulgore compresserit (etenim quasi absente imperatore, ita in se oculos traxerat singulorum) tali narratione incipiens, januam oris reseravit: »Summa coelestis Domini, venerande princeps, est ordinatione dispositum, ut cui tantae reipublicae cura mandabatur, per catholicae fidei dogma Deum et auctorem et amatorem pietatis agnosceret; per quem bellorum furorem pacis arma confringunt, et calcans colla superbiae concordia superat, quod fortitudo non praevalet. Sic namque David praedicabilem parcendi magis inimico animus reddidit, quam intentio vindicandi. [Col. 0216D] Sic perfecti saeculorum reges et domini, supplicantibus indulgere coelesti arte didicerunt. Supernae namque dominationis instar possidet, qui imperium suum pietate sublimat. Hoc ergo Italia vestra freta judicio, vel Ricemer patricius, parvitatem meam [4 1Kb] oratu direxit: indubitanter conjiciens, quod Romanus [5 1Kb] Deo munus tribuat, quam precatur et barbarus. Erit enim triumphus vestris proprie profuturui [Col. 0217A] annalibus, si sine sanguine viceritis. Simul nescio quae species fortior possit esse bellorum, quam dimicare contra iracundiam, et ferocissimi Getae pudorem onerare beneficiis. Gravius enim percellitur, si postulata impetret, quem puduit hactenus supplicare. Tractandus deinde anceps bellandi eventus: in quo tamen si ita praevaluerint peccata certamine, vestro regno defraudabitur, quod partes utraeque perdiderint. Nam quaecunque apud Ricimerem, si amicus est, salva sunt, cum ipso a vobis Patricio possidentur. Cogitate pariter, quia bene causae suae ordinem dirigit, qui pacem primus obtulerit.«

Hactenus admirandus pontifex prosecutus, loquendi finem fecit. Tunc princeps erigens oculos, desertum se omnium vidit aspectibus, atque in eum invitatos [Col. 0217B] vultus esse cunctorum: quem admirari nec ipse desinebat. Tunc alto trahens verba suspirio, ita orsus est: »Quamvis inexplicabilis mihi, sancte antistes, adversus Ricemerem causa doloris sit, et nihil profuerit maximis eum a nobis donatum fuisse beneficiis, quem etiam (quod non sine pudore et regni et sanguinis nostri dicendum est) in familiae stemma copulavimus, dum indulsimus amori reipublicae quod videretur ad nostrorum odium pertinere: quis hoc namque veterum retro principum fecit unquam, ut inter munera quae [1 1Kb] pellito Getae dare necesse erat, pro quiete communi filia poneretur? Nescivimus parcere sanguini nostro, dum servamus alienum. Nemo tamen hoc credat propriae causa factum esse formidinis: nam in tanta circumspectione salutis omnium, [Col. 0217C] solum pro nobis timere non novimus. Bene enim apud nos compertum est, perire imperatori laudem suae virtutis, qui pro aliorum cautela non meruit. Sed ut tuae venerationi ad liquidum conatus illius aperiamus; quotiens a nobis majoribus donis cumulatus est Ricemer, totiens gravior inimicus apparuit. Quanta contra rempublicam bella praeparavit? quantas externarum gentium per illum vires furor accepit? Postremo etiam, ubi nocere non potuit, nocendi tamen fomenta suggessit. Huic nos pacem dabimus? hunc intestinum sub indumento amicitiarum inimicum sustinebimus, quem ad foedus concordiae nec affinitatis vincula tenuerunt? Grandis cautio est, adversarii animum cognovisse: etenim hostem protinus sensisse, superasse est: perdunt semper deprehensa [Col. 0217D] odia stimulos, quos occultata conceperant. Sed si in his omnibus reverentia tua, et vadis et mediator accedit, qui potes spiritali indagine consilia nefanda invenire, et inventa corrigere; pacem quam et tu poscis, negare non audeo. Postremo si solitae calliditatis astutia etiam te fefellerit, certamen jam vulneratus assumat: me tamen, statumque reipublicae tuis committo et commendo manibus, et gratiam quam supplicanti et profuso per se Ricemeri negare [Col. 0218A] disposueram, per te primus exhibeo. Profunda enim deliberatione compendiis nostris in hac parte consulimus, si in incertis procellarum erroribus navem ex veri gubernatoris ordinatione flectamus. Quis enim tibi excusare praesumat beneficium postulanti, cui oportuerat ante preces offerri?« Haec imperator. At venerabilis sacerdos: »Gratias, inquit, omnipotenti Deo, qui pacem suam principis menti inseruit: quem ad instar superni dominatus vicarium suae potestatis voluit esse mortalibus.«

Quibus breviter narratis, accepto etiam pro concordiae firmitate ab Anthemio sacramento, discessit, festinans ad Liguriam reverti, quando resurrectionis dominicae tempus instabat: per quod maceratis jejuniorum cruce corporibus, carne frigida spiritus hilaris [Col. 0218B] recalesceret; dum a Redemptore nostro moriendo mors vincitur, et fidelis spei cibis anima saginatur. Vicesimo a se, cum Romam egressus est, futurum Pascha dies promittebat: tanta tamen iter celeritate confecit, ut quarto decimo die improvisus et famam praeveniens, Ticinum ingrederetur, comitibus sane plurimis in via derelictis, quia nec abstinentiam ejus sustinere poterant, nec laborem. Ecce concursus praestolantium tanti antistitis adventum, domi positum videre, quem nondum Romam egressum fuisse cognoverant. Laetae urbis tripudia attonito Ricemeri indicantur: pacem factam consono omnes ore clamitabant. Exsultatio infinita provinciarum: et sicut hominum mos est, gratius habere quod redditur, quam si omnino non pereat; dulcior erat [Col. 0218C] concordia quae post litem revocabatur, et pax quae jam pene desperata contigerat. Et vocabatur reverendus pontifex, ut diu exspectatum Mediolanensibus praesentaret aspectum. At ille, ne velut debitas gratiarum actiones praesens videretur exigere, visitationes eorum sub colorata specie declinabat. Igitur processu temporis et laboris, quotidianis successibus vitae in eum meritum geminabatur. Erat illi germana natu minor, religione non impar, [2 1Kb] Honorata nomine cujus vitam per singula virtutum genera longum est eloqui. Sufficit tamen ad laudum ejus cumulum, dignam tanti viri sororem dixisse. Hanc in ipso quo de legatione rediit, consecravit anno: quam tamen imbuendam disciplinis coelestibus, quasi sancta illi natura non sufficeret, Luminosae cuidam feminae [Col. 0218D] stupendae sanctitatis et singularis exempli commisit: cujus oporteret fortassis natalium culmina relegi, nisi insignior fuisset vita quam sanguine. Haec enim fuit talis, de qua se crederet habere et ipse quod disceret, qui erudiendam consortem uteri committebat. Nam brevi apud hanc depositum antistitis pignus effloruit, et ad maturitatem bonae frugis plantaria onusta perduxit. Interea per propositum sibi callem vitae cursu praepeti sacerdos venerabilis incedebat, [Col. 0219A] eleemosynis sine retractatione operam dans: quod munus accipientibus vultu et animo blandissimo commendabat: ita ut quicunque sermonis solius gratiam praestitisset, nequaquam se indonatum putaret abscedere: erat enim summum praemium, talem saltem vidisse pontificem. Crescebat in dies singulos fama gloriosis successibus, et totum pene mundum illius praedicatione complebat.

[1 1Kb] Defuncto tunc Ricemere vel Anthemio, successit Olybrius: qui in ipsis exordiis diem clausit extremum. Post hunc Glycerius ad regimen accitus est: apud quem quanta pro salute multorum gesserit, studio brevitatis incido. Nam sancto viro, inlatam matri a ditionis suae hominibus concessit injuriam: cum apud illum reverentia praefati sacerdotis esset etiam [Col. 0219B] decessore sublimior. Post quem ad regnum Nepos accessit. Tunc inter eum et [2 1Kb] Tolosae alumnos Getas quos ferrea Euricus rex dominatione gubernabat, orta dissensio est: dum illi Italici fines imperii quos trans Gallicanas Alpes porrexerat, novitatem spernentes non desinerent incessere: e diverso Nepos, ne in usum praesumptio malesuada duceretur, districtius cuperet commissum sibi a Deo regnandi terminum vindicare. Hinc utrinque litium coeperunt fomenta consurgere. Et dum neutrae partes conceptum tumorem vincendi studio deponunt, sic exsuperabat causa discordiae.

Attigerat jam beatissimus vir octavum in sacerdotio annum, cum repente Nepotis animum summovendae dissensionis amor infudit: ut repulso simultatis [Col. 0219C] veneno servaret inter reges caritas, quod tueri arma vix poterant. Evocantur ad consilium Liguriae lumina, viri maturitatis, quorum possit deliberatione labans reipublicae status reviviscere, et in antiquum columen soliditas desperata restitui: tantique ad tractatum colere ex jussu principis, quanti poterant esse rectores. Seritur de ordinanda legatione sermo: in beatissimum virum Epiphanium mentes omnium et oculi diriguntur: fiunt cunctorum sententiae, quasi unius et ore proferrentur et pectore. Quid plura? cum laetitia Christi miles occasionem laboris amplectitur, et spe effectum praecipit; de negotii aestimatione confidens, agendi speciem melioraturus inquirit: actionem pene conclamatam et valde difficilem coelestis potentiae praesidio percunctatus est, suscepit, implevit. Cujus itineris molestias necessitatesque [Col. 0220A] non valeam per ordinem digerere; nec si mihi centum linguarum fluminibus per meatus irriguos verba fundantur. Nam egressus Ticinensi oppido, donec ad destinata loca pertingeret, tali viae suae fatigationem arte geminavit, ut si temperius, jumentorum defectum considerantes, in futurae mansionis diversoria successerunt, praeter psalmorum continuationem, praeter lectionis perseverantiam, quorum nihil nisi stando faciebat, eligebat secessum nemorosa fronde conclusum, ubi connexis arborum brachiis nox domestica texeretur: quod solum refugus per umbracula opaca sol nesciret, et torum viridanti cespite gratia naturalis sterneret. Ibi profusis in oratione continuis fletibus exsortem pluviarum terram oculorum imbribus irrigabat. Reddebantur [Col. 0220B] arva illa fecunda orationum copia, quae frugum esse non poterant.

Tali exercitio se macerans, Tolosanam in qua Euricus tunc rex degebat, urbem ingressus est, quem jam praevia opinio Gallorum auribus, qualis esset, intimaverat: sacerdotibus praecipue ejusdem regionis, quos attonitos de advenientibus inquisitio profunda sollicitat. Erat praeterea ea tempestate consiliorum principis et moderator et arbiter [3 1Kb] Leo nomine, quem per eloquentiae meritum non una jam declamationum palma susceperat: qui cum summo gaudio adventum pontificis indicavit notitiae publicae. Evocatur ex tempore regi praesentandus antistes, ad quem illico ut ingressus vidit, salutavit, aggressus est. »Quamvis te, stupende terrarum princeps, multorum [Col. 0220C] auribus reddat virtutis fama terribilem, et gladii quibus finitimos continua vastitate premis, segetem quamdam inimici germinis metant: nullam tibi tamen superni gratiam numinis dita bellandi praestat ambitio: nec ferrum fines tuetur imperii, si coelestis Dominus offendatur. Regem te habere memento, cui oportet considerare quid placeat: qui cum susceptum hominem portaret ad coelum, pro immensae haereditatis munere pacem discipulis iterata saepius admonitione commendat. Cujus nos praecepti necesse est esse custodes: praecipue cum noverimus virum fortem dici non posse quem vicerit indignatio. Deinde perpendere nos convenit, quod nemo diligentius propria tuetur, quam qui aliena non appetit. Quocirca Nepos, cui regimen Italiae ordinatio divina commisit, [Col. 0220D] ad haec nos impetranda destinavit; ut reductis ad [Col. 0221A] fidem mentibus, terrae sibi convenae dilectionis jure socientur. Qui licet certamina non formidet, concordiam prius exoptat. Nostis in communi, quo sit dominorum antiquitas limitata confinio: qua sustinuerint partes istae illarum rectores famulandi patientia. Sufficiat quod elegit, aut certe [1 1Kb] patitur amicus dici, qui meruit dominus appellari.« Haec vir insignissimus Epiphanius.

At Euricus, gentile nescio quod murmur infringens, mollitum se adhortationibus ejus vultus sui serenitate significat. Leo vero nominatus superius tanto allocutionis ipsius tenebatur miraculo, ut crederet verbis hujuscemodi expugnari posse mentes, si fas est dici, etiam si contra justitiam postularet. Taliter tamen fertur ad interpretem rex locutus: »Licet [Col. 0221B] pectus meum lorica vix deserat, et assidue manum orbis aeratus includat, necnon et latus muniat ferri praesidium, inveni tamen hominem, qui me armatum possit expugnare sermonibus. Fallunt qui dicunt Romanos in linguis scutum vel spicula non habere. Norunt enim et illa quae nos miserimus verba repellere; et quae a se diriguntur, ad [2 1Kb] caedis penetralia destinare. Facio ergo, venerande papa, quae poscis: quia grandior est apud me legati persona, quam potentia destinantis. Accipe nunc fidem et pro Nepote pollicere, quod servet intemeratam concordiam, quando te promisisse, jurasse est.« His dictis, inito etiam pactionis vinculo, verendus pontifex vale dicto discessit. Ad quem statim precatorum turba dirigitur, ut secuturo die regis epulis interesset; [Col. 0221C] quem ille jam compererat jugiter per sacerdotes suos polluta habere convivia: cui excusavit, dixitque sibi non esse in more positum alienis aliquando prandiis vesci: perinde se magis velle proficisci: quod constitutum maturavit implere, et Tolosam tantis comitantibus egressus est, ut pene deserta urbs discedente nostro pontifice cerneretur. Tantos enim in brevi devinxerat sibi caritate sincera, ut captivitatem flerent, quod apud patriam remanere necessitas constringebat. Inde tamen regrediens singula sanctarum habitationum loca visitavit. Medianas [3 9Kb] insulas, Stoechadas, Lerum, ipsamque nutricem summorum montium planam Lerinum adiit. Unde singulos vitae flosculos decerpsit ex omnibus, quos in se boni germinis fomes insereret, et ad maturitatis tempus [Col. 0221D] gravida pomis coelestibus arbor adduceret. Interea exspectatum Italis lumen redditur, et revertente singulari sacerdote per sudum rutilans jubar aperitur. Tic num diu desideratus ingreditur: Nepoti effectum peractae legationis insinuat: et crescente laudum [Col. 0222A] cumulo, humilitas in eo pariter sentiebat augmentum.

Igitur dum talibus se disciplinis et laboribus Christi et Dei nostri operarius exercet, ecce ille quietis nescius et scelerum patrator inimicus, magna dolorum incrementa conglutinat, et inquirit quibus virum integerrimum passionibus lacesseret. Exercitum adversus [4 1Kb] Orestem patricium erigit, et discordiae crimina clandestinus supplantator interserit. Spe novarum rerum perditorum animos inquietat: Odovacrem ad regnandi ambitum extollit. Et ut haec pernicies in Ticinensi civitate contingeret, Orestem ad eam fiducia munitionis invitat. Episcopus cum omnibus ad se pertinentibus praesens invenitur: fit maximus in urbe concursus, praedandi rabies inardescit: [Col. 0222B] ubique luctus, pavor ubique, et mortis imago plurima discurrebat. Ille sollicitus poscebatur ad poenam, cujus substantiam notiorem fecerat amicitiarum fides antiquior. Alii flammas ruituris aedibus supponebant: alii ad exitium poscebant dominum, pro cujus convenerat salute pugnari. Currunt ad ecclesiae domum, totis direptionis incendiis aestuantes, dum quem videbant erogare plurima, perimmensa suspicabatur abscondere. Proh nefas! thesauros cruda barbaries quaerebat in terra, quos ille ad coelestia secreta transmiserat. Diripitur etiam sancta ejus germana, et seorsum ab eo captivitatis sorte deducitur: omnes nobilium a suis familiae sequestrantur: Luminosa, gloriosissima femina parili necessitatis conditione constringitur. O dolor! utraeque [Col. 0222C] ecclesiae flammis hostilibus concremantur: tota civitas, quasi unus rogus, effulgorat. Cunctorum voces sacerdotem requirentium audiuntur: nemo periculi sui meminerat dum major ab illis salutis portio divideretur. Cui quamvis confusa in singulorum exitium turba fremeret, honor tamen et inter gladios impendebatur. Nam illico non fuerunt, quos potuit videre captivos: venerabilem germanam suam, priusquam in vesperam diei illius lux funesta laberetur, eripuit. Plurimos etiam civium absolvit precatu suo, antequam durissimae conditionis vincula sentirent: matres familias praecipue, quas immanior in hac necessitate poterat manere commoratio. Postremo status civitatis quem multitudo barbarica succidebat, unius fortissimae columnae sustentatus [Col. 0222D] resurgebat auxilio: nec tantum ad delendum sufficiebat exercitus, quantum ad reparandum unius persona pontificis. Sublato tamen Oreste et propter Placentiam urbem exstincto, depraedationis impetus conquievit.

[Col. 0223A] Post quem [1 1Kb] adscitus in regnum Odovacris tanto cultu insignem virum coepit honorare, ut omnium decessorum suorum circa eum officia praecederet. Interea ne diu favillis domicilia divina premerentur, ante gloriosus antistes reaedificandi sumpsit animum, quam expensas aut substantiam praeparandi. Ingentis pretii fabricas sine nummorum attollere condito non expavit, apostolicae admonitionis haud inscius, quod coelestia regna quaerentibus indeficiens jugiter census exuberet, et de pleno semper impertiat quem non opprimit in largiendi voluntate paupertas. Dicebat enim: Vix est ut animum divitem possibilitas deserat, et difficillimum ut sequatur abundantia hominem mente mendicum. Jam jamque tamen fastigia perfectionis majoris ecclesiae opus attigerat, aedificio et [Col. 0223B] dedicationis insignibus adornato. Extemplo alterius ecclesiae tum columnatus repente paries impulsu caltidi serpentis ejectus est. Voluit experiri si multiplici ejus possit vexatione subverti. At ille violentior, ne malis ejus cederet, assurgebat, et continuo, sine alicujus passionis indicio, ad reparationem ipsius plena se aviditate succinxit. Nimio tamen universitas tenebatur miraculo; quod ab ipso templi tholo artifices cum ingenti machina corruerunt: nullus tamen eorum aut crure debilis factus est, aut aliqua membrorum parte truncatus. Quod orationibus episcopi contigisse cunctorum sensibus patuit; ut molem propriam ruina sustineret, et a casu suo lapides suspenderentur. Stupendo tamen ordinationis ejus cursu, supra dicti operis perfectionem labor accepit. [Col. 0223C] Jam consummato majoris ecclesiae [2 1Kb] praeparationem orditus, raptim ad fastigia priscae incolumitatis surrexisse conspexit domum Dei, qui necdum compererat inchoatam. Quibus tamen ab eo celeriter exactis, mox se in illum divinus favor ostendit. Nam in ejusdem anni curriculo summa daemonum turba de obsessis coeperunt clamare corporibus, flagris se et cruciatibus nimiis, ut fugerent, sacerdote Epiphanio imperante compelli. Quos ille modica cum fletu oratione profusa, ad extima terrarum confinia transmittebat, ac diversis vocibus ejulantes meritorum suorum urgebat imperio. Sed cum talia per Christi gratiam jugiter faceret, nihil sibi de praesumptionum flatibus assumebat. Tollit enim illis boni meriti potentiam, quibus supercilium fiducia benignitatis [Col. 0223D] attulerit.

[Col. 0224A] Interea ne solis civitatem templorum aedibus videretur ornasse, fessis ejusdem urbis habitatoribus remediorum utilitate prospexit. Nam directa legatione ad Odovacrem, [3 1Kb] quinquennii vacationem fiscalium tributorum impetravit: ad quae beneficia per singulos dispertienda, tanta se castitate continuit, ut nemo ex his minus acciperet, quam is quo fuerant impetrante concessa. Dum haec tamen gererentur, in perniciem Liguriae possessorum [4 50Kb] Pelagii qui ea tempestate praetorio praefectus erat, repositus malitiae ardor efferbuit. Nam coemptionum enormitate gravissima tributa duplicabat, reddebatque onus geminum, quod simplex sustinere non poterat. Unde mox ad sanctum virum oppressorum turba confluxit; qui laetus succurrendi occasiones amplectitur, [Col. 0224B] et pro cunctorum necessitate alacer ambulavit, poposcit, obtinuit. Sed quid frustra gestio singulorum species laborum ejus vel formas eloqui, dum quod non explicat possibilitas, praesumit affectus, datque terminum latiora opinantibus sermonis angustia? Fuerunt tamen ista sacratissimi vatis desideria, ut cum innumerabilia faceret, optaret de laudibus suis aut nulla aut pauca perstringi. Unde si quid minus lingua pauper aperui, audientium et legentium sensibus derelinquo.

Post multas tamen quas apud Odovacrem regem legationes violentia supplicationis exegit, dispositione coelestis imperii ad Italiam [5 1Kb] Theodericus rex cum immensa roboris sui multitudine commeavit, ad quem vir integerrimus, dum Mediolani jam positus [Col. 0224C] esset, excurrit. Quem cum ille regum praestantissimus cordis oculis inspexisset, et solita judicii sui sacerdotem nostrum libra pensaret, invenit in eo pondus omnium constare virtutum, cujus integritatem velut fabrilibus lincis ad perpendiculum mentis emensus est: qui tali apud suos de illo sermone usus est: »Ecce hominem, cui totus Oriens similem non habet: quem vidisse, praemium est; cum quo habitare, securitas. Fortissimo muro Ticinensis civitas incolumi isto vallatur, quos impugnantum nulla vis possit obrucre, quos nequaquam Balearis fundae transcendat excursus. Si qua necessitas inter undas certaminum accesserit, tutum est apud istum matrem familias deponere, et expeditum excursibus militare bellorum.«

[Col. 0224D] Interea perduelles animos dedititii exercitus mutationum [Col. 0225A] incendit ambitio: quorum caput [1 1Kb] Tufa fuit, homo in perfugarum infamio notitia veteri pollutus: qui concepit mente, ut se desperatis partibus cum ingenti multitudine redderet: quod dum Theodericus rex principali sollicitudine cognovisset, continuo omnem illam quam totus Oriens vix sustinuit, contraxit manum, atque ad Ticinensis civitatis angustiam contulit. Videres urbem familiarum coetibus scatentem: domorum immanium culmina in angustissimis resecata tuguriis: cerneres a fundamentis aedificia immensa migrare; nec ad recipiendam habitantium densitatem solum ipsum posse sufficere.

Inter haec ille in bonis vir exercitatissimus, in quo animorum amplitudo cunctis pandebat accessum, [Col. 0225B] opportunum sibi conjiciens tempus offerri, quo benignitatis suae pleno austro vela laxaret, et portum gloriae per variarum notitiam gentium et actuum celebritatem secunda navigatione pertingeret: primore in loco, quod nullae chartae veterum, nulli librorum de quocunque loquuntur annales, quod cum stupore relator affirmet, vel cum admiratione lector admittat, ut cum sagacissima gente habitans, et quam nulla suspicionum aura praetervolat, in rebus dubiis, quando metus periculi etiam mitia contra quoslibet corda sollicitat, sic illis fidelissimus exstitit, ut inimicos eorum toto devinctos teneret affectu, et [2 1Kb] inter dissidentes principes solus esset qui pace frueretur amborum. Applicabat enim ad compendium unius, quidquid praestabatur ab altero: et reverentia personae [Col. 0225C] suae atque dulcedine sic largientis temperabat animum, ut nullatenus accenderetur, si aliquid a se beneficii per episcopum et inimicus acciperet. Ille fuit, circa quem concordiam et pugnantes servarent, et cujus quietem bella non laederent. Jam si ad illud veniamus, quod quotidiana et ipsos pascebat humanitate raptores, et illis intra civitatem sumptuum necessaria ministrabat, qui foris praedia illius continua vastitate deleverant. Nam tot millia hominum uno eodemque tempore, cum diversa poscerent, reficiebat blanditiis, humiliabat alloquio, pascebat muneribus. Si cujus liberi uxorque, inimicis a qualibet parte fuissent intercipientibus occupati, illico supplicationis illius pretio reddebantur suis, quos auri redimere non potuisset effusio. Regi aptissimus, [Col. 0225D] et prae sanctis omnibus venerabilis existebat, ut quoscunque Romanorum bellandi licentia hominum ejus fecisset esse captivos, mox illi restitueret, quem sola intelligebat aliorum libertate ditari. Deinde enumerare nequeam quanta ille subjugatorum agmina solo proprio reddidit; quanta, ne vexarentur, imposuit. Jam si illa retexam, quas inimi orum sustinuit insolentias, quibus laboravit immissionibus, quali procellas pessimorum virtute contempsit, ad haec [Col. 0226A] enarranda lingua non sufficiet. Juvat enim certa quaeque decerpere, ubi sunt omnia admiranda quae referas. Sub tali cruce triennium duxit, soli Deo dolorum suorum secreta manifestans, a quo ministrari sibi clandestinum poscebat auxilium.

Post hinc digressis Gothis, [3 1Kb] civitas Ticinensis Rugis est tradita, hominibus omni feritate immanibus, quos atrox et acerba vis animorum ad quotidiana scelera sollicitabat: diem putabant perisse, qui illos sine facinore casu aliquo interveniente fugisset. Quos tamen beatissimus antistes sermonum suorum melle delinibat, ut effera corda auctoritati submitterent sacerdotis, et amare discerent quorum pectora odiis semper fuisse dedicata cognovimus. Mutata est per meritum illius perversitas naturalis, dum inhonoris [Col. 0226B] mentibus radix peregrinae apud illos affectionis inseritur. Quis sine grandi stupore credat dilexisse et timuisse Rugos episcopum, et catholicum et Romanum, qui parcere regibus vix dignantur? Cum quibus tamen integrum pene biennium exegit taliter, ut ab eo flentes discederent, etiam ad parentes et familias regressuri.

Postquam vero perfuncta res est misero exitialique bello, et vicit is cujus post triumphum spoliatum vagina gladium nullus aspicit; qui praesumptionem exercitus sui cum praelio terminavit: illico aggressus est venerandus pontifex de urbis suae reparatione tractare: quam ut primum dignis compleret habitatoribus, spiritalis prospexit deliberatione consilii. Et licet eam, precatu illius faciente, nullus in [Col. 0226C] vastitatem temporalis procellae turbo dispulerat; parum tamen credebat posse sufficere, si post ruinam omnium Liguriae civitatum Ticinus suis tantum contenta indigenis exsultaret. Coepit vicinarum urbium finitimos quosque de civibus flosculos legere, atque ad suos hortos cultor [4 1Kb] diligenter plantaria jam probata portare, de quibus frugi et idoneus aptissima caperet poma possessor.

Interea subita animum praestantissimi regis Theoderici deliberatio occupavit, ut illis tantum Romanae libertatis jus tribueret, quos partibus ipsius fides examinata junxisset: illos vero quos aliqua necessitas diviserat, ab omni jussit et testandi et ordinationum suarum ac voluntatum licentia submoveri. Qua sententia promulgata, et legibus circa plurimos tali [Col. 0226D] lege calcatis, universa Italia lamentabili justitia subjacebat. [5 1Kb] Itur rursus ad illum qui manu medica publicis consueverat subvenire vulneribus: cujus fonte aerumnarum saepe fuerat ardor exstinctus. Qui dum se diceret solum ad tantam sarcinam sustinendam non posse sufficere, rogatur pariter venerabilis Laurentius Mediolanensis episcopus: qui profecti una Ravennam etiam pariter pervenerunt, suscepti reverenter. Postquam illis agendi aditus reclusus est, [Col. 0227A] beatus Laurentius necessarium duxit illi potissimum perorandi copiam dari, cujus vestigia frequentium legationum laboriosus callis attriverat, et per tramitem hujuscemodi itineris cursitantem non semel hispidum castrensis pulvis effecerat: qui tali publicas petitiones est orditus eloquio. »Quantus, invictissime princeps, per innumerabiles successus felicitatem tuam favor divinus evexerit, si per ordinem relegam, [1 1Kb] agnoscis te votorum parcum, majora semper a Deo nostro beneficia accepisse quam optasse memineris. Sufficit tamen hoc unum narrare, sed maximum, quod apud te principem ibi servorum tuorum causas agimus, ubi solebat inimicus tuus hujus solii possessione gaudere. Habes plurimum Christo Redemptori nostro quod debeas: pro quibus rogamus, ipse largitus est. Cavendum nobis est, ne [Col. 0227B] offendatur auctor muneris, si quod praestitit non amemus. Diu suspendo fiduciam meam: placet ire per singula, quae fando comperi, quaeque perspexi accessisse tibi Divinitatis [2 1Kb] auxilia. Scis quae te pollicebaris acturum, quando confertissimis inimicorum cuneis urgebaris, et circa muros Ticinensis civitatulae [3 1Kb] hostis tuis clangor streperet, quando arixis numero adversarii praestantiores subsistere, sola tecum dimicante coelitus invisibili virtute, non poterant. Audebat te aggredi, qui exercitus tuos nuda aestimatione pensabat: solatiorum tuorum pondus omnis bellandi apparatus sustinere non valuit. Quoties utilitatibus tuis aer ipse servierit, si recenses, tibi coeli serena militaverunt, tibi convexa pluvias [Col. 0227C] pro voto fuderunt. Quis resistere dextrae tuae ausus fuit, et cum gratia superna pugnanti? quoties inimici tui ceciderunt mucronibus sodalium suorum? quoties tibi vicit, qui pro hostium tuorum utilitate certabat? His ergo donis coelestibus vicissitudinem impensa circa homines pietate restitue. Mysticae oblationis holocausta sunt supplicantum lacrymas non sperni. Illud certe perpende, qualibus in regno successeris: quos si, ut liquet, malitia expulit, casus illorum necesse est, ut sequentes informet. Ruina praecedentum posteros docet: cautio est semper in reliquum lapsus anterior. Non sine exemplo militat, qui respicit qua causa decessor ejectus est. His freta Liguria vestra nobiscum profusa supplicat, ut legum vestrarum beneficia sic tribuatis innocentibus, ut [Col. 0227D] noxios absolvatis. Exigua est apud Deum nostrum misericordia, si illos tantum laesio non sequatur, qui reatu carent: culpas dimittere coeleste est; vindicare terrenum.« Post haec siluit.

At eminentissimus rex infit: quo loquente, attonita de voluntate ejus corda pavor arctabat. »Quamvis te, venerabilis episcope, pro meritorum tuorum luce suspiciam, et multa apud me confusionis tempore reposuisses beneficia, quibus frui te convenit tranquillitate revocata: regnandi tamen necessitas qua concludimur, misericordiae quam suades, non ubique pandit [Col. 0228A] accessum: et inter res [4 1Kb] duas nascentis imperii, pietatis dulcedinem censurae pellit utilitas. Exemplorum coelestium testimonio [5 1Kb] affectio mea nititur. Offendisse legimus principem, qui coelitus destinatum nec inimicum subduxit exitio: poenam meruit lenitas, quam potuit intulisse districtio: ultionem suscepit, qui detrectat inferre. Vim divini judicii aut attenuat aut contemnit, qui hosti suo, cum potitur, indulget. Justitia coercendi sunt, quos constat gratiam non secutos. Vitia transmittit ad posteros, qui praesentibus culpis ignoscit. Nam quod de Redemptoris nostri patientia loqueris, illos vere amplectitur lac gratiae, quos austeritas legis informat. Nunquam a medico ad plenissimam curationem aeger adductus est, nisi ab illo qui primum putria ferro membra desecuit, et [Col. 0228B] latentem penitus e sinu viscerum produxit illuviem. Qui criminosos patitur impunite transire, ad crimina hortatur insontes. Tamen quia precibus vestris quibus superna assentiunt, obsistere terrena non possunt, omnibus generaliter errorem dimittemus. Nullius caput noxa prosternet, quoniam potestis et apud Deum nostrum agere, ut sceleratae mentes a propositi sui perversitate discedant. Paucos tamen quos malorum incentores fuisse cognovi, locorum suorum tantum habitatione privabo; ne forte exsurgens necessitas vicinos inveniat nutritores, et malorum adjuta successibus bella consurgant.« His praecellentissimus rex dictis, [6 1Kb] virum illustrissimum Urbicum acciri jubet, qui universa palatii ejus onera su tentans, Ciceronem eloquentia, Catonem aequitate praecesserat: [Col. 0228C] cui praecepit ut generaliter indulgentiae pragmaticum promulgaret: quod ille ad omnem benignitatem paratissimus illico tanta brevitate et luce contexuit, ut et illa culparum genera cognoscerentur abolita, quae putabantur fuisse reservata.

Interea secretius rex praestantissimus sacerdotem venerandum Epiphanium imperat evocari: quem tali compellat affatu: »Judicii nostri ex ipsa sententia, gloriose antistes, pondus intellige, ut cum tot in regni circulo pontifices esse videantur, tu potissimum in tanta re quasi unicus eligaris: nec enervata per meritum tuum hujusmodi aestimatores illudit opinio. Solus esse juste crederis, cujus splendore, tanquam globis lunaribus minorum siderum lumen obtunditur, et modicae lucis radii praefulgida conscientiae tuae [Col. 0228D] luce fuscantur. Quis quaerat noctis lampadam, ubi solis jubar effulgorat? quis candelae praesidium, ubi caminis indesinentibus fidei pyra succenditur? Postremo talem a me oportet dirigi, qualem suscipiens libenter auscultet. Vides universa Italiae loca originariis viduata cultoribus. In tristitiam meam segetum ferax spinas atque injussa plantaria campus apportat: et illa mater humanae messis Liguria, cui numerosa agricolarum solebat constare progenies, orbata atque sterilis jejunum cespitem nostris monstrat obtutibus. Interpellat me terra quocunque respicio ubetem [Col. 0229A] vinetis faciem, cum aratris impexa constristat. O dolor! nullus humor illorum labris infunditur, quos a vini copia Oenotrios vocavit antiquitas. Haec quamvis [1 1Kb] Burgundio immitis exercuit, nos tamen, si non emendamus, admisimus. Populatae patriae cessamus succurrere, et aurum apud nos habetur in conditis? Quid interest, pecuniis an ferro adversariorum animos inclinemus? obtulisse quod mentes capiat hosti, vicisse est: occuluisse, superari. Suscipe ergo, Christo adjuvante, hujus laboris sarcinam, ex qua communem habeamus in coelesti repromissione mercedem: quia novus iste propriis insignibus titulus laudis accrescit, per manus tuas de [2 1Kb] oppugnationibus nostris sine sanguine triumphare. Princeps eorum Gundobadus est, cui reverentiam tui vetustas inseruit, [Col. 0229B] quem videndi te nimia cupido stimulat. Mihi crede, pretium captivitatis Italicae erit vester aspectus: redemptos esse putabo quos cupio, si ad terras illas talis redemptor accesserit. Quam magno suffragio vincuntur oculi quibus te offerimus! Sed quid demoror manus arva poscentia? polliceor tibi redivivum statum Liguriae: polliceor soli laetitiam, et post Transalpinam peregrinationem reducem fecunditatem: ex accidenti aurum tibi commodatur, pro qua talis legatus acturus est.«

Ad haec episcoporum lux Epiphanius: »Quanto, venerabilis princeps, pectus meum tripudio repleveris, si sermone posset ambiri pro divitiis meritorum tuorum immeditata et continua verba profunderem. Sed quam sermoni meo interceptus denegetur successus, [Col. 0229C] monstrant lacrymae gaudiorum, quas dolorum alumnas nunc parturiit exsultatio. Proinde intellige, ad referendas regi tam pro nobis, quam pro se ipso gratias, plus me sentire posse quam eloqui. Justitia prius an bellorum exercitatione, an quod his praestantius est, omnes retro imperatores te pietate superasse commemorem? Habes unde gentis nostrae rectores accuses: tu redimis, quos illi persaepe aut permiserunt fieri, aut fecerunt ipsi captivos. David legimus, pro singularis laudationis exemplo, idcirco maxime coelorum proximitates indeptum, quod oblato manibus suis Sauli pepercit inimico, et in testem concessae potestatis exuviarum ejus particulam rapuit: per quam et licentiam probaret et votum. Deus bonel in quanta remuneratione hujus factum suscipis, pro [Col. 0229D] tot millibus oppressorum libertate tractantis, qui illum pro unius servati hominis sanguine sublimasti. Perage ergo coepta festinus, et fel citatis tuae oblationem laetus apporta, meque, quamvis sim paratus, stimula, ne in offerendo tam odorato sacrificio tarditatis obice refreneris. Christi Redemptoris nostri erit concedere, sicut ex operibus futurum conjicimus, ut vere holocausta tua per manus meas possis offerre. [Col. 0230A] Precor tamen, ut indultu clementiae tuae Victor, Taurinatis urbis episcopus, comes mihi et particeps hujus itineris adjungatur, in quo clarum est epitoma omnium virtutum: quo socio adhibito, de Deo nostro securus respondeo, nullum effectum propriis petitionibus abnegandum.« Quibus auditis, rex eminentissimus annuit. At tremendus pontifex, dicto vale, discessit.

Ex tempore portandae pro redemptione pecuniae destinantur, suscipiuntur: egreditur, Ticinum impiger venit. Et quamvis adhuc hiemali tempore Martius mensis glaciales fluminibus frenos imponeret, et cana nivibus juga Alpium transituris minarentur exitium: sed mortiferum frigus et concretas algore glebas fidei ardor exsuperat: nunquam in gelu labitur, cujus fundamentum [Col. 0230B] petra solidavit. Ordinato ergo itineris sui viatico, profectus est: diceres quod universa impelleret, quae poterat retinere necessitas: nec cibi ipsius capiendi mora sustinebatur: et cum singulos cum ipso positos ille plenus discriminibus callis turbaret, solus in er pericula timere non noverat, quem spes vitae certa comitabatur. Interea illa quae itineris ejus fuit semper praevia, et in apparatu diligens, praecessit fama; et tanta Gallos insignium ejus relatione complevit, ut quasi superni numinis adventu praesentia turbarentur. Concurrebat omnis aetas et sexus; et quos a vicinitate viae ipsius longa intervalla sejunxerant, ardor animi proximabat. Quidquid habuit quisque pretiosum obtulit; et si non habuit, aliunde [3 1Kb] mercatus est: [4 1Kb] patria ubique opulenta diffusio. [Col. 0230C] Inemptis dapibus mensae cumulabantur peregrinorum: et illis quas nisi comparatas incolae habere non poterant, escis sine pretio utebantur externi. Tunc quoscunque indigentium reperit, illis quae erant donata disper it. Domi, forisque pascebat miseros: neque fieri potuit, ut quod ad ipsum delatum est pauperum usibus subtraheretur.

Hoc ordine mira celeritate Lugdunum ingressus est, ubi [5 1Kb] Rusticus tunc episcopalem cathedram possidebat, homo qui et in saecularis tituli praefiguratione sacerdotem semper exhibuit, et sub praetexta fori gubernatorem gessit Ecclesiae: qui trans Rhodanum fluvium adventui ipsius spiritalis laetitiae copia repletus occurrit, causam commeationis inquirit, quae essent astutiae regis, edocuit. Quem ne inopinantem [Col. 0230D] objectionum aut responsionis calliditas inveniret, intra penetrale pectoris certaminum se prolusione formabat. Quem postquam Gundobadus terrae illius dominus venisse cognovit, »Ite, inquit ad suos, et videte hominem quem et meritis et vultu semper ego Laurentii martyris personae conjunxi: qui quando nos velit videre inquirite, et cum jusserit invitate.« Mox ad eum omnis Christianorum principis assistentium [Col. 0231A] turba confluxit: qui affatim admiratione capiebantur, quod illa tot linguarum fama tam minorem se in isto, quamvis esset ampla, monstraret: cui nunquam sufficeret paupertate sermonum, quamvis ditior justo esset in reliquis. Constitutus ergo videndi regem dies: ad quem cum ingressus est, salutavit, et sua uterque visione laetati sunt. Dedit summo viro Victori licentiam, si juberet ipse, principium legationis ordiri: qui ad illum omne pondus retulit, ut fuit ad cunctam humilitatem paratissimus.

E vestigio decus Italiae antistes noster talibus verbis regem coepit affari: »Inexplicabilis mihi jam dudum, probatissime princeps, vestri amor imposuit, per iter istud contra naturam et tempus bella suscipere, et crustati montis pericula non timere: quibus [Col. 0231B] dum in metallum aquas arctaverit, coagulatum ex liquore minatur exitium. Transcendi alienis mensibus ninguidos saltus: posui gressus quos in suis locis vis frigoris obligabat. Postremo mortem non timui, ut tibi celer praemium aeternae lucis afferrem. Inter duos optimos reges testimonium in coelestibus dicturus adhibeor, si quod ille misericorditer postulat, tu clementer commodes. Munus repromissionis dominicae aequa lance dividite: et cum ambo amplius habueritis, damna nemo lugebit. Certate, duces invictissimi, et alterutrum vos exsequendo praecepta mystica superate. In qua conflictatione sic bravium victor accipiet, ut victus praemium non amittat. Sequimini consilium meum, et ambo superiores, ambo pares exstabitis. Redimere cupit ille captivos: tu [Col. 0231C] sine pretio redde genitalibus glebis. Mihi credite, nemo uberius in hac causa, nemo majus accipiet, quam qui nihil acceperit: defraudabitur praemium partis illius, atque ad tua compendia lucrum transit alterius, si quos et vendere gloriosum est, donare disponas. Pro quantum dispendii de pollicitatione divina offerenti aurum in hoc negotio, si remittatur, infliget; vel quantum pauperiem, si suscipiatur, apportat! Divites exercitus tuos faciet contempta pecunia, acquisita mendicos. Audi Italorum supplicum voces, et de te praesumentum preces serenus admitte. Audi Italiam nunquam a te divisam, et multum de animi tui clementia confidentem: quae si una voce uteretur, haec diceret. Quoties pro me, si reminisceris, ferratum pectus hostibus obtulisti? quoties pugnasti [Col. 0231D] consilio, ne bella 1 1Kb] subriperent? ne aliquis eorum duceretur in quacunque orbis parte captivus? Quos nunc detines, tu nutristi: dolose mihi virtus tua beneficium praestitit, si quos ab extraneis tutatus est custos, invasit. Quis catenarum nexibus impeditus durae sorti non uberiores lacrymas exhiberet, cum se ad conditionem liberator impelleret? quis se subduceret, cum armorum tuorum crepitus audiretur, in quo in necessitatibus tutissimum habuere praesidium? Elisis collo manibus matrona sublimis, cum traheretur ad vincula, promisit sibi vindicem te futurum. Virgo ab stupratoris insidiis pudorem suum tibi credebat [Col. 0232A] displicere posse, si perderet. In summam capti sunt, quos nemo fugientes invenit. Agricolarum laboriosae stirpes, et duris exercitatae ligonibus soboles, quos per terram suam pascit infabricata simplicitas, cum loris colla necterentur, et palmas vinceret arcta connexio, nihil pro defensione sua aliud clamitabant: Scimus, et evidenter agnoscimus: nonne vos estis Burgundiones nostri? Videte, ne ante pium regem quae facitis, excusetis; et illa urbanorum consuetudine crimina supprimatis. Quoties quas ligare praesumitis, manus domino communi tributa solverunt? Novimus quia ille fieri ista non jussit. Hac auctoritate miseri pro solatiis utebantur. Multos tamen integritatis tuae fiducia fecit interimi, dum capti superbius responderunt. Redde ergo residuos patriae; [Col. 0232B] redde origini, redde gloriae tuae. Antiquus dominus provinciam diligit, quam et modernus amplectitur. Remitte quamvis ad alienam ditionem, qui se et ibi positi tuos esse cognoscant. Parum enim gratiae impendimus illius imperio, cujus misericordiae nihil debemus. Vacua sentibus illam quam bene nosti Liguriam, et reple culturis. Quantum obnoxia sit muneribus tuis intelligit, si faciem suam aliquando cognoverit. Domesticum tibi semper est indulgere supplicibus, sicut superbos opprimere. Sic in utroque fortissimos, ibi per gladium, hic per temperantiam triumphos acquires. Nostris [2 1Kb] nostrorum commovere fletibus. Sic in successione regni istius legitimus tibi haeres accrescat, et per spem adultae [3 1Kb] progenies ad Burgundionum gubernacula reviviscas: et licet hoc [Col. 0232C] Deo tribuas, adjice et illud; quod nec hominibus externis istud impendis. Jam tibi Italiae dominus [4 1Kb] et necessitudinis affinitate conjungitur: sit filii tui sponsa Latia largitas, absolutio captivorum: offerat pactae suae munus, quod et Christus accipiat.« Haec cum dixisset, commonito sancto collega Victore surrexit, et usque ad pectus regium lacrymantes, et cum omnibus propter astantibus capita submiserunt.

Tunc rex probatissimus, ut erat fando locuples, et ex eloquentiae dives opibus, et facundus assertor, verbis taliter verba reposuit: »Belli jura pacis suasor ignoras, et conditiones gladio decisas concordiae auctor evisceras: lex est certantium quem putas errorem: frenum nesciunt inimicitiae, quem tu, Christianae lucis jubar, ostendis. Praeliis temperantiam [Col. 0232D] nullus annectit, quae oris tui nitore, egregie moderator, attollitur. Statuta sunt dimicantium, quidquid non licet, tunc licere. Ista forte quies vindicet, quae narrasti: hostem suum qui non laesit, adjuvat. Paulatim adversarius a regni sui mole succiditur, cujus imperii radices [5 1Kb] viribus amputantur. Reposui regi partium illarum contumeliam, quam putas illatam. Ludificatus specie foederis nihil egi studiosius, nisi ut quod est cautelae, apertos inimicos agnoscerem. Concedat tamen divinitatis assensus, ut solidatum inter nos foedus longa aetate servetur: invenient partes illae constantem in amicitia, quem senserunt sibi [Col. 0233A] perniciosum fuisse dum litigatur. Vos tamen, sancti viri, ad domos in quibus manetis sine tribulatione discedite: dum ego animae meae et regni utilitate discussa, quae me conveniat praestare pronuntiem.« His auditis pontifices abscesserunt.

At ille vocato [1 1Kb] Laconio, cui et rerum et verborum fides ab illo semper tute mandata est, quem et praerogativa natalium, et avorum curules per magistrae probitatis insignia sublimavere, cum quo confert quoties et pia et religiosa meditatur; et sicut non est cum vitiis sociata nobilitas, nec astringitur ad illecebras lux naturae; si quid ille benigne facere voluerit, duplicari iste hortatur adhibitus. »Cui princeps, Vade, inquit, Laconi, et tota votorum tuorum vela suspende. Et sacerdos a nobis et beatus Epiphanius [Col. 0233B] libenter auditus est: cujus te precibus fuisse permotum, cum apud nos verba faceret, animorum indices lacrymae testabantur. Vade, pleno pectore dicta sententias, per quas pactionis illius durissime nexus irrumpas. Liceat Italis omnibus, quoscunque Burgundionum nostrorum metus captivitatis fecit esse captivos, quos famis necessitas, quos periculorum timor advexit, postremo quoscunque concessit aut addixit consensus principis sui, noster absolvat: at paucos, quos quasi ardore praeliandi tunc ab adversariorum suorum dominatione rapuerunt, pro illis pretii quantulumcunque percipiant, ne detestabiles apud illos fiant certaminum casus, quorum cum discrimina sustinuerint, lucra non sentiant.«

[Col. 0234A] Post praeceptum venerandi regis impiger ille verborum saltibus indulgentiae species aut formas exposuit, et chartas ad insignem antistitem detulit: quas ille cum exspectatissima devotione suscepit, et portitorem tanti doni ambienter amplexus est. Qui postquam rumor innotuit, tanta istius jam liberae multitudinis frequentia subito astitit, ut desolata crederes esse etiam incolis rura Gallorum: nam testis hujus rei ego sum, per cujus manus pictacia ad clausuras jussio sacerdotis elicuit, quadringentos homines die una de sola Lugdunensi civitate redituros ad Italiam fuisse dimissos. Identidem per [2 1Kb] singulas urbes Sapaudiae, vel aliarum provinciarum factum indubitanter agnovimus. Ita ut istorum quos solae preces beatissimi viri liberarunt, plus quam sex millia animarum [Col. 0234B] terris propriis redderentur. Eorum vero qui redempti auro sunt, numerum ad liquidum agnovisse non potui: quia inter eos etiam multos fuga eripuit. Sic factum est, ut tunc ad liberationem omnium subjugatorum transeundi occasio concessa sufficeret. Postquam tamen pecuniarum ille cumulus effusus est, continuo ad expensas redemptionis suggessit necessaria illa, quae ibi est thesaurus Ecclesiae, Syagria: cujus prolixam quaerit vita narrationem: sufficit tamen ut ex operibus agnoscatur, quam verba transcendunt. Dedit etiam praestantissimus inter Gallos [3 4Kb] Avitus Viennensis episcopus, in quo se petitia, velut in diversorio lucidae domus inclusit. Quid pluribus? auro illorum ex maxima parte actum est, ne Gallis [Col. 0235A] diutius servitium pubes Ligurum duceretur. Nec in uno loco summus vir in illa regione se continuit, ne forsitan in longinquo degentes dominorum feritas impediret. Fuit Genavae, ubi 1 1Kb] Godigisclus germanus regis larem statuerat: qui [2 1Kb] famam fraternae deliberationis secutus, bonis operibus ejus se socium dedit. Brevi tamen tantae liberatorum phalanges emissae sunt, ut videres longe lateque agminibus ferventia itinera cum laude Dei, tum etiam splendidissimi sacerdotis Epiphanii, cujus ministerio atque labore erepti fuerant, redeuntium. Et ne tanti lux nostra tropaeo muneris privaretur, atque ab oculis ipsorum pulcherrimum spectaculum tolleretur, ipse cum his remeavit. Videres duci in triumphis coelestibus vulgus liberum, et pro mactandorum sanguine terram madefieri [Col. 0235B] lacrymis exsultantium: cum Eliae currum istarum cohortium ductor scanderet, et quadrijugum ad coelestia pro merito suo raperetur excursu. Non sic Pellaeus princeps Alexander, quem pacatorem orbis vocavit vana laudatio, captum gentium duxit examen, ut iste revocavit. Ecce hinc comperimus armatorum mentes sanctitate superatas, et cessisse precibus electi principem, qui obvium semper lanceis pectus ingessit. Quantum fuit acutior verborum, quam ferri lamina, hinc lector agnosce: expugnavit sermo, cui se gladii subduxerant. Dum ergo tertio mense cum tali tropaeo Ticinum remearet antistes, ut [3 1Kb] Tarantasiam venit (sic enim vocitatur oppidum Alpibus vicinum), ibi quaedam mulier gravi immundi spiritus vexatione laborabat: quae continuo percepta benedictione [Col. 0235C] absoluta discessit. Ipse tamen suis inopinatus nec suspicantium oculis astitit. Visus est subito, de quo vix credebatur aliquis posse rumor audiri.

Mox tamen ut rediit, curis ex more animum fatigat, ne forte quibus absolutionem Deus per illum dederat, proprii census possessione turbarentur; praecipue ob nobilium considerationem personarum: quibus immanior apud suos poterat constare calamitas, si vitam inopem reduces sustinerent, et de peregrinationis incommodis sola misericordiae solatia perdidissent. Ad regem invictissimum Theodericum per se mox ire noluit: ne forte laboris sui vicissitudinem in relatione gratiarum, aut in exhibitione munerum coram positus videretur exigere: flagitat enim quasi debitam retributionem, qui profligatis principum jussionibus, ipse quid actum sit auctor annuntiat. [Col. 0235D] Hoc ergo ille totius acuminis vir prospiciens declinare gestiebat. Scripsit tamen, et quae gesta sunt, loqui commisit epistolis; ne aut tacendo contemptor, aut occurrendo per arrogantiam pronuntiaretur intemperans. Quantum tunc admirande pontifex, [Col. 0236A] tua plus egit absentia, quantum [4 1Kb] imperavit humilitas deprehensa; dicant illi, quos de exsulibus ditissimos reddidisti. Igitur omnia quae a piissimo rege pro miseris per paginam petiit singularis antistes, incunctanter obtinuit. Serenus praestitit copiam supplicanti, cui pro compensatione laboris sui hoc credebatur posse sufficere, quidquid per illum beneficii redemptus et pauper acciperet.

Postquam tamen omnes qui revocati fuerant, indultu praeferendi principis jure suo donati sunt, perfunctam molestiarum suarum molem admirabilis censebat episcopus: cum necdum biennio exacto, a deliberatae quietis gremio, tanquam a portu cymba aliis inlata tempestate propellitur. Nam infirmis Ligurum et labantibus humeris vix ferenda tributorum [Col. 0236B] sarcina mandabatur. Rursus ad te, afflictorum consolator, accurritur. [5 1Kb] Doceres frustra reddidisse patriae cives, si illis in solo avito periclitantibus non adesses. Et quia apud te nunquam fatigatus est qui rogavit, suscepisti causas infelicium, et te protinus ad recidiva onera praeparasti. Ravennam pro nobis regem rogaturus excurris; quam ne te ibi quisquam post Gallicana insignia laudaret, effugeras. Minas coeli, procellarumque discrimina, adhuc quasi aevi integer, aut valentia corporis munitus, exsuperas. Nunquam tibi ad officium animorum se membra quamvis invalida subduxerunt: frigus, pluviae, Padus, jejunia, navigatio, periculum, tonitrua, sine tecto mansio in ripis fluminis, incerti pene sine terra portus, virtuti tuae dulcia fuerunt, et grata successui. [Col. 0236C] [6 1Kb] Contristatus est de praesentia tui et ille eminentissimus rex, qui te videre ambienter optabat. Exposuisti necessitates nostras adventu tuo, antequam diceres, et quales tecum habitantium lacrymae te compulerint, docuerunt superata discrimina.

Ast ubi ad principem tamen ingressus est, ita loqui coepit. »Solita, rex venerabilis, mentis tranquillitate famulorum preces intellige: et me ad postulanda necessaria, et vos ad tribuenda usus informat. Lex tua est, ductor invicte, misereri jugiter: tu semper nutristi spem intercessionis in posterum, dum praesentibus non resistis: viam supplicationi nostrae patefecit ad reliqua, semper apud vos beneficii fides impetrati. Liguribus tuis largire quod proferas: tribue quod reponas: futurorum quaestus est, temporalis indulgentia. [Col. 0236D] Boni principis mos est, cum virtutibus amare famam; et regnum ita ordinare, tanquam ad stirpis suae posteros transiturum. Nutantes domini haec tantum quae accipiunt, diligunt: firmissimi illa potius, quae dimittunt. Sic terris semina parva committimus, ut multiplicata capiamus: fenus sine crimine [Col. 0237A] ut triplicatum: boni imperatoris est possessoris opulentia. Concede immunitatem anni praesentis Liguriae, qui eos externis qui supplicant, reduxisti. Quam uberem praesentem nativitatem habuerimus, clementia vestra astantes interroget. Nemo illi mentitur, cui serviunt qui convincant.« Ad haec princeps: »Licet nos immanium expensarum pondus illicitet, et pro ipsorum quiete legatis indesinenter munera largiamur, tamen vis meritorum tuorum tractatibus nostris reverenter intervenit. Opus est fieri quidquid injunxeris: juvat omne quod praecipis: aestimamus enim compendiis nostris adjici, quod ipse decerpseris. Nihil tu quasi ex accidenti depreceris, qui habes a nobis plurima quae reposcas. Duas tamen praesentis indictionis fiscalis calculi partes cedemus; tertiam [Col. 0237B] tantummodo suscepturi, ne aut aerarii nostri angustia Romanis pariat majora dispendia, aut supplicatio tua exspectata patriae gaudia non reportet.« Taliter praefato regi egit gratias summus antistes: a quo vale dicens abscessit. Heu dolor atque gemitus! omnibus quasi supremi officii vel ultimae visitationis studio impiger occurrebat. Et cum domus ipsius Christianae multitudinis turbas evomeret, ipse tamen omnium penetralia adibat: nullum humanae mentis crassitudine hebetatum tangebat tam funesta suspicio, quod instaret transitus ejus, quem ille spiritus revelatione cernebat. Ninguido aere, et quali solent homines ad tecta confugere, Ravennam egressus est, et per omnes Aemiliae civitates celer venit, tanquam ad sepulcri receptaculum properans: omnibus sacerdotibus [Col. 0237C] in itinere positis munificus, communis, affabilis, et quasi [1 1Kb] exagellam relinquens, se ipso praestantior. Ut Parmam tamen ejusdem viae ingressus est civitatem, continuo eum coagulatus in vitalibus humor infudit, quem catharrum medici vocant: qui se medullitus inserens in ruinam publicam serviebat. Sed quid formidas oratio? quid velut [2 1Kb] navis fragos scopulos perhorrescis? Velis, nolis, et si strictim, cujus vita dicta est, narrandus est obitus: quoniam nulla protensione libelli, nullis dilatationibus promulgatae laudis, transitus ipsius poterit occultari. Et quamvis velut Scyllaeos canes et patulas Charybdis fauces, fragosa discrimina murmure minitantes velificans carina diffugiat, obitus ejus naufragium non omittit. Quid fletus narrare metuo, quos continua semper necesse [Col. 0237D] est ut monstret effusio? Ergo dum se oppido Ticinensi, nunc misero, propinquavit, quasi alacer et sanus apparuit: quod licet cum [3 1Kb] omnibus exsultationibus ob reditum suum introisset, illico gaudia vertit in lacrymas, aegrum se esse ipsa die significans, altera graviorem. Et cum grandior per dies singulos appareret infirmitas, adjuta est imperitia medicorum. [Col. 0238A] Stabant mussitantes et attoniti populi, casum in uno homine totius provinciae considerantes, et funus mundi metuentes. Septimo tamen die inopinatum scelus, ineffabilis calamitas, inexplicabilis luctus accessit. Sed cum beatissimus cerneret pontifex, sarcina carnis abjecta maturius se ad purum aetheris evolare fulgorem: cujus vox illa semper fuit, Mihi vivere Christus est, et mori lucrum (Philip. I, 21), laeto animo ac vultu sereno illos versiculos Davidicos saepius repetebat: Misericordias tuas, Domine, in aeternum cantabo. In generatione et progenie pronuntiabo veritatem tuam in ore meo (Psal. LXXXVIII, 1). Et illud: In manus tuas, Domine, commendo spiritum meum (Psal. XXX, 6). Nec non adjiciebat de perfectione securus: Confirmatum est cor meum in Domino, [Col. 0238B] et exaltatum est cornu meum in Deo salutari meo (I Reg. II, 1): ut hymnis et canticis et in morte resonans ad sedem suam coelestis anima remearet: quae quinquagesimum [4 1Kb] octavum aetatis annum duxit ad tumulum: triginta in hac sacerdotali, qualem, et si excerptim lector attendis scalptam, conversatione exemit.

Illud namque silentio praeterire non debeo, quod ejus sanctae reliquiae usque in diem tertium, quo cum summa veneratione reconditae dinoscuntur, tanto lumine ac decore vestitae cunctorum visae sunt oculis ut splendorem vitae vultus signaret defuncti, et depositam gloriam jam nunc percepisse gloriosum vas crederetur, in quo vere fuit thesaurus magni regis inclusus. Quae ibi fuerunt flumina lacrymarum, quanti [Col. 0238C] planctus, silebo, ne post annos ac curricula novellum dolorem scriptor incutiam. Quaecunque ibi mater venit, liberatum clamavit ab illo filium; quaecunque uxor, maritum; quaecunque soror, fratrem; qui caelebs, se ipsum. Postremo in illa tanta hominum multitudine et conventu, ut audenter dicam, totius orbis nemo fuit qui beneficiis illius aliquid non deberet.

Sed quaeso jam temperemus a luctibus: contractam tristitia resolvamus frontem. Excelsa cum Deo possidet, ob cujus obitum moeremus in terris. Sed quid faciam, quod remediatoris vestri singultus verba difficiunt? lacrymae ora profundunt? mugitum resonat omne quod eloquor? et intelligo quod nunquam ad flentem flens bene veniat consolator. Haec sancto [Col. 0238D] Patri et doctori peritissimo idoneus affectu non scientia impendi, ut aliquos de conversatione illius flosculos relegerem; ut est longum iter agentibus in usu positum, qui non omnes obvios consalutent. Tu mihi, anima apud Redemptorem nostrum praepotens, tribue, ut cura vacuus et pectore liber, munda tibi sicut debentur praeconia mundus exsolvam. De caetero habentem [Col. 0239A] in te post Deum fiduciam non relinquas, et quem religionis titulis insignisti, religiosorum in divinam [Col. 0240A] repromissionem redde participem.





[Col. 0239]
OPUSCULUM QUARTUM. [1 1Kb] DE VITA BEATI ANTONII MONACHI LERINENSIS [2 1Kb] . (C)



PRAEFATIO.
[Col. 0239A]

Ut praeliantes assurgunt buccinis; ut equorum celeritas ad potiorem cursum ferrata calce provocatur: ita dum majorum virtus sollicitat, ingenia novella confortat. Qui cana exercitia et veterum gesta relegit, ad disciplinarum frugem propositis laudum praemiis inardescit. Imago praecedentis gloriae, ut ad posteros veniat, linguarum catena retinetur: non licet [Col. 0239B] per aetates perire, si quid lectio serenis actibus amica susceperit. Itaque eloquentiae diuturnitas, mortalis naturae sine congressionis periculo vincit angustiam, per quam optimorum conversatio, ipsis decidentibus, nescit occasum. Restituetur quidem corpus origini, et destinatus a superis spiritus ad proprium recurrit auctorem: quorum tamen probitas libris mandata fuerit, eorum vitalis est obitus. Dicat forsitan interpres austerior: Abjurat praedicationis dulcedinem perfuncta mens saeculo, et carnis vinculis absolutus non desiderat quae inter incerta mundi gessit, agnosci: sed illos humanus carcer, sine libertatis dispendio, refudit opifici: dum inter polluta gradiens, nitorem suum anima Deo nostro intenta geminavit; et per mandatorum coelestium lineas lenocinantem hujus [Col. 0239C] lucis non sensit errorem. Nobis vero ista reviviscant, nobis profutura serventur; quibus si a studio deest sectari meliora, de illorum qui facem conversationis suae praeferunt, venire debet exemplo. Tu autem, venerabilis abbas Leonti, qui id mihi operis injunxisti, adjuva oratione titubantem, et siccitatem styli sanctarum precum imbre locupleta: facies enim, ut confido, meritis praecipuum, quod aggredi me ipse jussisti. Pronum est, beatudini tuae jejunam eloquentiam fecundis innocentiae ferculis ampliare: credite mihi, vos respiciet extortae aut culpa, aut genius dictionis: cujus nisi substantiam religiosa auctoritate firmaveris, videbitur judicii tui clauda fides delegisse minus idoneum, cui venerandi laboris provinciam commisisti.



[VITA.]

[Col. 0239D] Igitur beati Antonii narraturus insignia, primum Spiritus sancti mihi majestas invocanda est, ut qui illum rebus divitem fecit, me in his explicandis per linguae frena moderetur, et labiorum sordes prophetici carbonis diluere maturet incendio, ne conscientiae nebulis lucem conversationis illius, aut amplissimis pauperem faciam laudibus, aut infantia arente devenustem. [Col. 0240A] Benedicitur indivisa Trinitas Deus noster, qui servum suum Antonium, tanta virtutum dote sublimem, circa Danubii fluminis ripas in civitate Valeria, Secundino patre lucis hujus januam jussit intrare. Qui quamvis de splendore natalium conscientiae jubar hauserit, tamen fulgorem stirpis praecipuae morum radiis obumbravit, vincens decorem sanguinis ingenii claritate; dum coruscantem germinis sui [Col. 0240B] lampadam actuum serenitate transcendit; et factus est victor stemmatis sui, per quod universos nascendo superavit. Qui dum adhuc de matris penderet uberibus, quem praescivit Dei gratia, non reliquit: nec passa est inopem favoris existere dispensatio coelestis, quem remunerandis plenum studiis approbavit. Qui ne sancti instituta propositi per parentum blandimenta frangeret, annorum ferme octo genitoris tutela nudatus est: mox tamen ad illustrissimum virum Severinum ignara fuci aetas evolavit: qui dum eum mulceret osculis, futura in puero bona quasi transacta relegebat. Fuit enim, cujus meritis nihil esset absconditum. Ille hunc sibi futurum participem, pia ubique voce praedicabat: credo, ut incipientis tirocinia spes annuntiata solidaret.

[Col. 0240C] Sed postquam beatus vir humanis rebus exemptus est, Constantii antistitis ea tempestate florentissimi, junctus obsequiis, gloriosis operibus vitae rudimenta dedicavit: qui eum inter ecclesiasticos exceptores coelestem militiam jussit ordiri: erat enim venerabilis sacerdos Antonii nostri patruus. Sed nunquam ille magisterii rigorem consanguinitatis lege mollivit: nec fecit securum de necessitudine discipulum non timere, cui gratiam doctoris nisi censura non praestitit. Tantus fuit circa sectatorem diligentiae modus, quantum judicia contulerunt: meritum suum in facie monitoris agnovit. Sed jam peccatorum consummatio Pannoniis minabatur excidium. Nam succisa radice substantiae regionis illius status in pronum deflexerat. Per incursus enim variarum gentium quotidiana gladiorum seges messem nobilitatis absciderat, [Col. 0240D] et fecundas humani generis terras ira populante desolabat. Jam Franci, Heruli, Saxones, multiplices crudelitatum species belluarum more paragebant: quae nationum diversitas superstitiosis mancipata culturis, deos suos humana credebant caede mulceri: nec unquam propitia se habere numina, nisi cum ea aequalium cruore placassent: cessare confidebant [Col. 0241A] iram coelicolum innocentis effusione sanguinis, qui ut in gratiam redirent cum superis suis, propinquorum consuerant mortes offerre: quoscunque tamen religiosi titulus declarabat officii, hos quasi sereniores hostias immolabant, aestimantes, quod piorum jugulis divinitatis cessaret indignatio, et fieret materia gratiae locus offensae. Inter quas temporum procellas Constantius pontifex, ne quid in mundo haberet subsidii, terra [1 1Kb] hostilibus deputata, humana lege liberatus est.

Post cujus resolutionem, Antonium nostrum famuli ad Italiae partes quibus coelitus fuerat deputatus, Christo duce perducunt. Principe loco Tellinae vallis, quae id sortita est vocabuli, limen ingreditur: quam montium ex utroque latere brachiis fabricata naturae [Col. 0241B] ditat amoenitas, et de verticibus fecundis amnium plebe locupletat uber solum: quod avaris respondet juxta desideria immoderata cultoribus, non tamen ita aristis praegravidum aut dotatum pascuis, aut arbustis compositum, aut fluminibus laetum, ut non plus supervenientis personae gratia praestaret, quam ipsius originis variata et distincta formositas. Illic Mario presbytero qui spiritibus immundis dominabatur, adjunctus est: quia haec est rerum conditio, ut novi hominis mores divulget inventa sodalitas: et qui ignoratur per originem, similium clarescat affectu. Deprehenditur mens secreta per socios, et cui non licet ad liquidum supervenientis aestimare conscientiam, conceditur ut de suis deprehendat externos. Nam cum eum beatus Marius illis oculis [Col. 0241C] quibus mentes videntur, inspiceret, et interioris decorem hominis absconditis percontaretur obtutibus, voluit eum clericorum sociare collegio, et inter ecclesiasticos coetus praestantem meritis dedicare personam. Sed fugit honorem, velut veneni poculum, qui semper potentiam credidit subjacere, et servire patienter praetulit regali dominatui.

Ne tamen diu humanae conversationis mixtus illecebris, societatem contagionis hauriret, elegit secessum haud procul a beati martyris Felicis sepulcro, ubi Larius Jonii marmoris minas deponit; quando ne evagetur longius, objectis ripis resistunt frena telluris. Illic inserto nubibus vertice mons coruscat, qui sublimitate sua vincit aspectum. Sed quam superbus est magnitudine, tam difficilis ascensu. Nam [Col. 0241D] nullis ante monachum nostrum patuit gressibus; nec per praerupta saxorum humani generis admisit, formidine repugnante, vestigium. In praecisis cautibus tuta feris longum praebuit nullo exterrente cubilia; eo bestiis blandior, quo terribilius agricolarum minatur excursui. In hoc Dei famulus sedem diligit, in quo sola fuit placendi causa, quia nequaquam lenocinabatur aspectibus. Nihil secum amplius, nisi parum leguminis et ligonem quo terram sollicitaret, de mundi beneficiis assumens; dedicavit callem subjecta asperitate nescitum. Juga illa indomitam naturae legem Antonio congrediente perdiderunt: reserata itinera post ingressum ejus patuere cupientibus. Invenit [Col. 0242A] illic tamen duos senes, quos jam ita inter lustra belluarum habitatio longa miscuerat, ut nihil de illis mundo fama nuntiaret: quorum vitam scientiamque plene videor elocutus, cum expetitam pro Dei timore habitationem sine nube vulgavi. Brevi post, horum unus assumptus est, et terreni carceris mole deposita, aetheriam valetudinem felix anima resumpsit: nam absolutionis ejus tempore columna ignea beati Antonii oculis est ingesta, ad coelum usque pertingens: credo, ut venerabilis viri fides, et ardor ille vitiorum decoctor typico monstraretur incendio. Tunc dum ibi Deo cultor tota disciplinis coelestibus virium suarum vela laxaret, et per sinus animae corporisque extrudentia paleas flabra susciperet: cujus vigilias, jejunia, lectionis assiduitatem jure replicarem, nisi [Col. 0242B] haberem digniora memoratu. Nunquam ille cibum sumpsit, nisi fatiscente corpusculo, nunquam nisi exemptis officii muniis, sollicitudinem quiete laxavit. Sed quid retexam, quae perfectionis habuerit instrumenta perfectus, aut per quos gradus ad celsa conscenderit, quem liquido declaratum est obtinere sublimia? Scivit ille sic per labores varios disciplinarum lineamenta sectari, ut nunquam assumeret arrogantiam de labore: et cum omnia essent digna praeconiis quae gerebat, dispendium virtutis credidit fuisse laudatum. Sic totum de ejus actibus opinionis luce radiabat, ut nihil praeberetur ostentui: praeminebat censura mentis in corpore, et iracundiam quam contra culpas anima ejus susceperat, facies infucata pingebat. Videres adversus flagitia mundana torvos [Col. 0242C] oculos, et indefessa contra saeculi blanditias Christi militem bella tractare. Quando illa imago statum suum resolvit in risum, et ab ordinis proprii rigore laetitiae debilitate confracta est? Interea dum velut obsignatum monachi in universis implet officium, vir quidam quem sponsae suae amor in facinus impulerat, et ad effusionem humani sanguinis affectu et indignatione provocarat; dum conscientiam se credidit fugere mutatione terrarum, et in aliis provinciae partibus innocentiam reperiri quam furore duce perdiderat, velatum simplicitate ad secreta eremi portavit homicidam, putans in Dei obsequio constitutis de actibus suis praeter effigiem nil patere. Artifici humilem simulavit obtutu; et per dolosi commenta consilii, fabricata subjectione compositus, [Col. 0242D] cautioribus scelerum sordes texit obstaculis. Difficile est praeter Deum deprehendere, quidquid obsequendi argumentis involvitur: proinde flagitium celat abjectio: raro in lucem erumpunt crimina, quae auctor obtemperandi scierit fuco sepelire. Protinus tamen adfuit ille index consuetus, et latentis secreta conscientiae divinae vocis clave reseravit; in his sermonibus adorsus Antonium, quando eum plus quam homo possit docuit cognovisse, illum denudans, qui crasso indumento latronem tegebat: »Cave, inquiens, ne tanti criminis reum sancto velis miscere collegio: ne lupum ovibus, agnis viperam negligens aestimator adjungas. Iste animam Dei manibus concessam [Col. 0243A] per ensi fragmenta gutturis effugavit, et internecivo fratris furore constricti vitam e sedibus suis, dum infert faucibus vincula, dissolvit: hunc debitum exitium sequitur, nec a jugo supplicii erit alienus qui humano sanguini non pepercit: misericordia est, circa facinorosos servata districtio. Ergo sopori terminum ponens, mandatorum coelestium hostem depelle, ne candida conversatio tecum habitantum fusca supervenientis contagione violetur.« Illico divinis obsecutus imperiis hominem vocat, mentientem convincit, feriato ore male conscii omnia ejus gesta persequitur. Expavit deprehensus, cum flagitia sua recenseri videret ab homine, quae sine teste humani generis commiserat: viaticum poposcit, fugam tremens apparavit: continuo tamen pedissequa [Col. 0243B] reum ultio comprehendit, et expiatum scelus patratoris morte nuntiavit. Ita sermo justi viribus carere non potuit. Interea sanctus vir per regiones finitimas insidiatricis famae linguis innotuit: quae ne pareret de celebritate jactantiam, ante provisa sunt remedia, quam morbus adolesceret. Qui enim grandaevus aut debilis, duce diligentia, non itineris illius transmeabat abrupta, cum dantibus valetudinem desideriis etiam aegritudines corpora non tenerent? Hac perterritus frequentia; ad secretiora eremi beatus Antonius credidit evolandum, ne singulorum devotio inamabilis arrogantiae mater existeret, et de multiformi gratia rigidioris propositi ruina nasceretur. Mox tamen secessus quem pendula rupes commendabat, electus est: in quo annis pluribus solus, et [Col. 0243C] vere monachus vitam sine humani generis consorte transegit. Dabat feras pro sodalibus montana solitudo: mugitus ursi aliarumque belluarum minax immurmuratio, pro blandae confabulationis communione ponebatur. Denique ea tempestate ursus petulantior, gloriae plus daturus, caules ipsius puberibus foliis laetiores, et quadam domino hilaritate gestientes, immani ingrediens contritione vastavit, ita ut nusquam de simplici fruge spes residua linqueretur: quem ille baculo mulcatum districtius abire praecipiens, testem virtutis suae, et nuntium passionis ad alias ire bestias mox coegit: ut impleretur Domini fidelis pollicitatio, quae sectatoribus suis totius veneni et omnium ferarum promisit obsequium. Rursus tamen gradienti ei per destinatum callem rugiens se [Col. 0243D] fera suggessit: quam ille sola jussione turbatum iter fecit aperire; et occupata viae claustra deserere. Sed ecce iterum alis pernicibus, per proditionis suae ordinem, Dei servum in quo loco degeret fama vulgavit; aliud de ipso, pro sententiarum varietate, diversis opinantibus. Tunc liquido patuit per occursus multiplices nihil obstare cupientibus; planari ardua, solidari scissa, pendentia non timeri. Sed potioribus insidiis, ne per arrogantiam hostis subriperet, fortiori consilio manus opposuit, ne jam grandaevus perderet, quod inter tirocinia virtute servasset: acrius enim circa robustos diaboli certamen est, et majoribus copiis illos aggreditur, qui conflictus ejus experti roboris sudore domuerunt. Universa tamen secum [Col. 0244A] ipse pertractans, brevi animum suum allocutione firmavit. »Quid agimus, mens adhuc mundani oneris fasce depressa, quam nondum ad auctorem suum corporeus carcer evomuit? non tibi certa est de perfectione fiducia, dum adhuc includeris fragilitate carnali: periculis plena sunt, quae videntur esse tutissima: lenocinia hostis tui intelligis, dum universorum voce laudaris. Vide quantis labores insidiis: absconditum esse non licet, quod adimus: latebram nostram persecutio manifestat hostilis. Sanctorum petamus exercitum, et illam Lirinensis insulae cohortem irriguo inquiramus ardore: quem solum hactenus pulsavit adversarius, timebit inter inimicam sibi multitudinem constitutum. Instructa praeliis acies illa semper invigilat, et variis perfossum ictibus abigit [Col. 0244B] infestantem: quot bella illis diabolus intulit, numerant tot triumphos: non metuunt quotiens adesse Satanam, ut dimicantes acuant, classico fuerit stridente nuntiatum: semper eruditos et fortes reddidit quotidiana decertatio, quomodo prolixior pax solutos.« His dictis, dimissa fratribus cellula, quos ibidem praedicti amor congregaverat, apud Lirinum improvisus apparuit. Nuntiavit virum insignium meritorum facies jejunii pallore decorata. Nam dum secreti nitorem hominis splendidissima macies indicaret, non defuit actuum ejus praeco consuetus: immaculatam conversationis ipsius speciem sub verborum abundantia et relationis ubertate describens. Mixtus grandaevis et praecipuis gestorum suorum lampadam non minori intellexit igne rutilare: metitus [Col. 0244C] est fomitis sui lucem, dum vidit alieni. Quasi inter ornamenta coeli et sidera pleno fulgore micantia, supervenientis astri claritudo societur; certant sine invidia: geminare radios, et per augmenta luminis speciem superare novitatis. Alia prolixiori crine facem suam stella commendat; alia puriore: unam ditat potior flamma, nobilitat alteram per spatia nocturna sincerior. Sic Antonium nostrum per universas locorum mutationes a Christo veniens disciplina comitata est. Providit tamen, ne cui in illa nutrice sanctorum insula, cum praestaret meritis, praeferri videretur honoribus: sciens in humilitatis radice plantatum ad centenos fructus assurgere. Blandus juvenibus, gravis maturis, doctus peritis, submissus existendo simplicibus, totam illam dominici [Col. 0244D] gregis legionem distinctam actu, variatam gentibus, quasi unam animam in sua affectione collegit. Ibi biennio, se ipso potior, mundi istius sarcinam deponens, victor insidiarum quas antiqui serpentis parat astutia, diem nostrum et lucem praesentis saeculi perpetui luminis adeptione commutavit. Taceo qualiter vitam ipsius mortis claritudo signaverit, ne universa digerens, non tam veritatem narrasse, quam praedicti laudibus videar immoratus. Veluti si quis consitum lucum frondium densitate repererit; ex quo coronam ferro stringente subripiens, genium silvae, dum praesumit parva, non amovet; melioribus equidem de Antonii nostri factis, quae stylo non attigi, narranda servavi. Vincar forte eloquentiae flumine: [Col. 0245A] nemo me circa illum superabit affectu. Habeat qui secutus fuerit, de peritiae messe jactantiam: mihi [Col. 0246A] gratiam beati hominis nemo praeripiet, qui ad explicanda ejus bona primus accessi.




[Col. 0245]
OPUSCULUM QUINTUM. [1 1Kb] EUCHARISTICUM DE VITA SUA. (C)

[Col. 0245A] In nomine Patris et Filii et Spiritus sancti.

Oraculum est scientissimi doctoris gentium (II Cor. XII, 9) quod pariat infirmitas nostra potentiam, et quod terrena contritione anima convalescat: cum virtus quae de substantia carnis fluxerit, currat ad spiritum; et dum labefactatio nostra coelestem hominem, et in divina locandum arce componit ad frugem spiritus; si quando sine cultura aut messe sunt [Col. 0245B] corpora, dulce est, et cum accesserit propter augmenta diminutio: ad divitem Dei gratiam pervenitur jejuna et sterili paupertate membrorum. Ergo tibi debetur post Deum, imbecillitas nostra, quod de rerum sublimium affectione surreximus. Votiva febris meae necessitas, et exustio amplectenda medullarum, dederunt mihi et timere Deum de abitione sospitatis, et in ipso gaudere de reditu. Laetatur nunc in auctore nostro mentis sanitas procurata languoribus. Ubi est superbia divinae salutis quaesita ludibrio? ubi supercilium, per quod omnium munus credebas esse rem propriam? Repente deseruit te constantia roboris tui, et aegritudinis subjecta ponderibus elisa cervice jacuisti: postquam fugit prosperitas tua, seram meditata poenitentiam, quod praevalueras, Dei nostri fuisse [Col. 0245C] cognoscis. Gratias tibi, coeli moderator et conditor, qui dispensatione subtili, et occultis miserendi itineribus, vias nostras et de afflictione componis, et ad virtutem perfectam pia laceratione nos reparas. Ad medicinam tuam venire, nisi suffragio vulneris, non valemus: cum duritiam cordis assuescimus te percutiente mollire, et suggestionem terrenae vilitatis nobili et dulcissima molestiarum nostrarum passione comprimere. Ecce ego ille, qui in longum ducta mihi alacritate plaudebam; qua dum perpeti fruerer, quasi nulla intermissione solveretur, quaerebam qualiter peccati stipendium mors veniret. Nam elevatus insanis successibus, poetarum me gregi, ignarus venerandae professionis, indideram: delectabant carmina quadratis fabricata particulis, et ordinata pedum [Col. 0245D] varietate solidata. Angelorum choris me fluxum aut tenerum poema miscebat: et si evenisset, ut essem clarorum versuum servata lege formator, sub pedibus meis subjectum, quidquid coeli tegitur axe, cernebam. Ineptum diu volutavit vita mortalis, et certa miseriarum caecitas de falsa dicendi felicitate perextulit. Quotiens acclamantium flatibus propter religionem vertex nudatus intumuit, et mendacibus labiorum lusus illecebris, credidit amorem sui habentium pectoribus imperari? Tu autem qui in coelis habitas, irridebas me (Psal. II, 4): tu quem non [Col. 0246A] deliniunt verba, sed puritas: tu apud quem saepe muti loquimur, et clamantes tacemus. Sic dum me concinnationis superfluae in rhetoricis et poeticis campis lepos agitaret, a vera sapientia mentitam secutus abscesseram, nihil aliud cupiens, nisi auris vanae laudationes aucupari. Erat orandi fastidium, dum perorandi tenebar cupiditate mercari. Infelix ego homo! quis me separaret de corpore mortis [Col. 0246B] hujus (Rom. VII. 24)? gratia Dei, medicabilis morbi concessa ministerio. Nam ecce repente ad sedem animae formidantis dolor ingressus, et secreta cordis hostili pavit incendio: tunc quidquid homo est jugi consenescebat ardore, et per aditus naturales coctio se interna reserabat. Nam dum e latebris suis pelleretur arrogantia, quamvis adhuc aliqua de superstitioso, tamen jam de superstite nihil habebam. Hoc solum remanserat de conscientia viventis, quod a te, Deus meus, sanari me posse confidebam, quem ad commotionem errore perduxeram. Nec tamen vastatrix illa et magistra pestis latebat, viscerum immissa conclavibus: nec contenta velamine, totum me luridi coloris nube vestierat; ut quidquid in caeteris passionibus medicorum quaeritur digitis, hoc propositum [Col. 0246C] pro correptione sui vulgus videret. Urebat amantes mei longa calamitas; urebat inimicos: alios desperatio obitus mei, alios angebat instantia, concors erat civitatis in studii divisione sententia. Interea me edax ignis interno vastabat officio, et continuis curantium nutriebatur studiis. Nam quasi morbos aleret, ita quidquid contra ipsos providebatur, accessit. Tunc illa saecularis pompae philosophia, Hippocratis et Galeni contrita subsidiis, ad adjutorium fidele se transtulit, aliquando sentiens mundi blandimenta vanescere, et humanis hominem praesidiis non juvari. Jam duorum ferme mensium curriculis cladis hujus me sibi pressura submiserat. Jam remedii vice transitum praestolabar, et nihil suave de usura lucis istius recolens, abrumpere moras, etsi cum [Col. 0246D] peccati iturus fasce cupiebam. Expendite legentes quae hic flagella, quae tormenta me manserint: ut suppliciorum praesentium metu gehennae poenas expeterem, et ut ad illa immortalis camini et dirum anhelantis piacula festinarem. Sed non defuit mihi Dominus, qui mortificat et vivificat, deducit ad inferos et reducit (I Reg. II, 6), majestate sua ille, cujus est promissio. Adhuc verba in ore tuo, Et ecce adsum, dicit Dominus (Isai. LII, 6, et LVIII, 9). Nam cum unus se ex his qui assidebant mihi, et per singulos dies ditabant inaequalitatem meam dispendio facultatum, lassatum [Col. 0247A] se fuisse testaretur, nec aliquid remansisse quod fieret; illico mihi spem vitae detulit desperatio curatoris. Nam illic promptiora sunt coelestis bona juvaminis, ubi se subtraxerint obsequia infausta languentibus. Continuo me ad [1 1Kb] beati Victoris martyris praesidia saepe experta transvexi, et opem fortissimi precatus, Deo per ipsum cum lacrymis alleganda commisi. Satis esse ad promerendam clementiam ejus, si semper ante oculos suos statuat, unde nos sumpserit; nec facile ad sublimitatem mandatorum illius cum velocitate extremam migrare posse materiam. Quamvis per secundam pii naturam baptismatis ablutum sit quidquid de limo parente sorduimus: tamen quia dum inimicus salutis nostrae inclusum blandimentis fucat interitum, dulci vitia sapore condivit; [Col. 0247B] et dum pruritu aurium, dum gustandi oblectatione producimur, mors per fenestras ingreditur (Jer. IX, 21); quo fugiendum est ab ira ipsius, nisi ad misericordiam ejus, qui reducem filium et concessae prodigum portionis, quem postquam cum porcis per obscenum siliquarum cibum addixit immunda communio, ad stolam candidam, ad annulum pretiosum, ad divitias illas paternae possessionis, quasi semper servasset jussa, revocavit (Luc. XV, 12)? Precatus sum per electum ejus, ut debita mihi plura dimitteret, ut plus diligentiae absolutus exhiberem. Et hoc eum promissionis suae chirographo et casta sponsione conveniens, poposci, ut daret etiam per praecepta sua amabili devotione me currere: quia cum sit illius, quod vocamur, illius quod vocati acquiescimus, [Col. 0247C] a nobis tanquam sint orta munerantur: et velle recta, et perficere ipse suggerit: tamen ceu pro nostra obnoxius devotione dat praemium. Promisi etiam, si clarioris studii me per gratiam suam donaret affectum, de manu linguae meae confessio ista procederet, de muneribus ipsius ingenioli mei eidem adipem litarem; ut nunquam styli cura de saecularium rerum ventosa exsecutione lassaretur: reliquas etiam quibus suggillabar foeditates abnuere; si tamen ipse, quod loqui inspiravit, velle me faciat. Supplicavi ut adesset in me beneficiis suis, nec averteret se ab eo, quem genuini praesidii tutela destitutum fovisset misericorditer, et illis qui parentum laetabantur defensione, praetulisset: et ut haec tribuerentur non vicem innocentiae meae reddidit, sed quantum [Col. 0247D] gratiae ejus deberet felix et eruditus peccator, ostendit. Nam si recti custodiam pietatem secutus non linqueret, et nos terreret ut arbiter, et non ut pater foveret; nusquam via salutis, nusquam evadendi [Col. 0248A] aditus pateret. Deus meus, redemptio mea, quae mihi occurrunt de his quae fecisti mecum: quae de illis quae gessi adversum me: quae si conferantur, nullum tempus aut ope tua, aut delicto meo sit vacuum. Libet ex innumeris in me collationibus tuis unam libare, et praetereundo populos largitionum tuarum, singularem summo tenus attingere. Tempore quo Italiam optatissimus Theoderici regis resuscitavit ingressus, cum omnia ab inimicis ejus inexplicabili clade vastarentur, et quod superesset gladiis, fames necaret: cum excelsa montium castrorumque arces penuria perrumperet; et in culminibus locatos armis saevior egestas obsideret: [2 1Kb] ego annorum ferme sedecim, amitae quae me aluerat, ea tempestate solatio privatus sum: remansi [Col. 0248B] solus, inops re et consilio destitutus, cui sola remedium tribuere possit adversitas. Ne inter parentes, quod est captivitatis sorte amarius, subsidia vivendi liber poscerem, extemplo porrexisti consuetam dexteram, defensio mea; et domum censu et religione praedivitem, ut solatium meum non respueret, compulisti. Poposci in matrimonium cujusdam nobilissimae et tibi bene compertae parvulam filiolam: protinus, te ut ad te veniret procurante, quasi hoc a me sperari debuisset, exceptus: contulit mihi placentium tibi consortium, et ut alimentis affluerem, et ad culturam tuam fugiens infidelitatis obscura commearem, pene ante agnitionem desolationis meae, coeperunt mihi largienda suppetere. Tunc primum ex mendico in regem mutatus, afflictorum [Col. 0248C] orditus sum mala deridere, et quasi debita mihi fuisset prosperitas, sic illorum negligere auctorem. Non tamen perduellis animus et durae cervicis continuo a te tumor elisus est: produxisti ultionis tempora, ne forte compungerer, et hoc tantum, quis esset praestitor, sanatus sentirem. Sed quia homo non corrigit ex injusto, nec facile ad candidum post maculas sedetur; steti in sententia mea illa qua caderem, vici patientiam tuam continuatione peccati. Et quia, cum sis clementissimus, non semper justitiam reponis, nudatus praesidio tuo, vocem illam quae directa est ad aures primi parentis, accepi, Adam ubi es (Gen. III, 9)? In confusione mea, quantos amiserim clementiae tuae thesauros, et qua nudatus sim dote, numeravi: rerum a te collatarum [Col. 0248D] aestimatio tunc concessa est, cum mihi periret: redii ad me atque ad aerumnas meas, et propter gaudia producta lacrymavi. Statim quidem alio itinere, non tamen impare, subvenisti. Ordinasti, ut per officium [Col. 0249A] levitarum coactus sanares, et impacti honoris sarcina quod premebat a me pondus amoveret. Sed postquam venerandae me pressura dignitatis absolvit, habui de titulo genium, non de actionis nitore conscientiam. O mens rigore inebriata venefico, nec exemplis instructa, nec monitis! Si desunt tibi venerabilium magisteria librorum ad profectum, informare suppliciis: et nisi te coeno perditionis immergis, habere potes de poena doctrinam. Sed haec faciat in nobis ille qui praecepit, et ut pares ejus existamus imperiis, ipse nobiscum quod injungit, operetur. Haec et alia plura, sicut praefatus sum, per testem probatissimum beatum Victorem intimanda suggessi: nec requies, nec mora procuranda lentavit: petitionem meam suscepit, replicavit, obtinuit. [Col. 0249B] Hoc amplius suffragator meus emeruit, quam poposci, ut illa quae mecum matrimonii habuit parilitatem, [Col. 0250A] [1 1Kb] religiosae mecum habitudinis decora partiretur, et fieret praeclari dux femina tituli. Sed utinam sexum fragilem in animi virtute sequeremur, et actione nobili non tantum excelleret merito, quantum femineae imbecillitatis sequi videretur obtentu. Illa pretiosae vigore constantiae mala carnis vota perdomuit, et affectiosam servavit pudicitiam, non coactam. Illa recti observantiam, dum obstinate diligit, ire compulit in naturam. Utinam non mihi in illa districti proponatur hora judicii; et dum in infirmitate sua fortis apparuerit, ego in naturali virtute sim fragilis! Ecce, Domine, recensui ipsa quae noveras, et in ea tantum fui fidelis parte, ut non raperem quod tenebas. Adesto, rex gloriae, adesto supplicanti, et secundum benignitatis tuae consuetudinem, [Col. 0250B] secutura dispone. GLORIA PATRI, ET FILIO, ET SPIRITUI SANCTO.




[Col. 0249]
OPUSCULUM SEXTUM. [1 6Kb] PARAENESIS DIDASCALICA AD AMBROSIUM ET BEATUM. (C)

[Col. 0249B] Deo obsequimur, dum ejus convenientia monitis imperamus: nam quod petitioni vestrae studio caritatis acquiescimus, mystica sunt praecepta. Multis etenim supplicationibus exegistis, ut pagina vobis concinnationis didascalicae fingeretur. Volens me in multorum jura submisi: quia videbo, quid in verbis [Col. 0249C] adhibeatur examinis; sufficit si me in voto praedicetis. Ego tamen in foribus scriptionis quod vivificat non tacebo. Deum tota mentis intentione mundis tenete visceribus, et circa vos precum frequentatione mulcete, nullis ab eo animarum fornicationibus, nulla transactione deducti. Fovete etiam proximos, quos facit naturale collegium; et ne quod vobis factum dolori esset, vos fecisse gaudeatis. Hujus boni fructus est, quidquid optatur. Me tamen diu tenuerunt anxium deliberationis incerta, utrum ad vos per carmen, an epistolari lege verba promulgarem. Elegi affectionem meam circa vos utroque dicendi calle patefacere: quia et praecipientem decet fortis elocutio, et pressis admonitione mentibus mollioris styli cura subvenitur. Ergo benigne exacta suscipite.

LAUS VERSUUM.
[Col. 0249D]
Quamvis sit tenerum madore mellis,
Quodcunque strepuit parens Camoena,
Et fictum lepido nitore carmen
Captivet docilis momenta cordis:
Nec semper deceat poema virtus,
Quod lex praecipiens tenere fluxum
[Col. 0250B] Resolvat studio jubente fortes:
At nos Pieriae modum loquelae
In tantum sequimur, monente cura,
Quantum dat genius, vigorque veri.
Christi militis insitum rigorem
Elumbem patimur cavere ductum.

[Col. 0250C] Ergo dictorum aliquotiens amoena fugientes, materiam solidam suo ore celebremus, ne sentiat virilitas operis enervati damna sermonis. Non refugit professionem meam monitoris officium, quia decet praecedentes emendatio: et sicut post tergum relictis par est facem de innocentia proferri; ita ratio flagitat, ut etiam verbis iter quod sequantur ostendas: cum divini voce constet hortaminis, Argue sapientem et amabit te (Prov. IX, 8): et non reticeat saecularis assertor, Qui praeceptorem sancti voluere parentis esse loco. Jure enim in affectionis supercilio collocatur, quem benignitas corrigendi promptius asserit quam ipsa natura generis. Genuisse etenim libidinis testimonium est erudisse pietatis. Ergo ad disciplinarum arcem properantes, matrem bonorum operum amate verecundiam: [Col. 0250D] quae ita ex se variarum species virtutum fecunda et virgo parturit, ut impudentia procax et corrupta vitiorum. Haec vos hac voce, ut ad eam tendatis, hortetur.


VERECUNDIA.

Tinguite candentes roseo de murice vultus,
   Atque fidem morum pandite de facie.
In niveo spargens maculas sis pulchrior ore,
   [Col. 0251A] Cum sudans tenerum roscida colla feras.
Nil tibi plus lingua tribuas, quam schemate frontis.
   Quidquid amare libet, hinc tibi concilia.

Nefas est huic tam sacro manus negare consilio, quando et ipsa quae loquitur, quaestuosi decoris dote redimita, nobilitatis vel amplificat bona vel suggerit. Pudori ergo cognatam semper sociate pudicitiam: quae aetatis praejudicium cana moderatione temperans, annis fervore tumentibus peregrinae frigus dispensationis admisceat: et edomita erroris appetentia, carnem sapore sanctae conversationis illiciens, recti diligentiam studiosam in vobis videri faciat, non coactam. Haec tamen ventris castigatione procuretur, nec inimica ejus ferculorum populosis nutriatur [Col. 0251B] erroribus. Exigit enim comessatio, magno quaesita dispendio, etiam bonorum damna meritorum, et uno calle morum veniunt detrimenta vel censuum. Haec si ad vos gressum protenderit, his eam tonare oportet eloquiis.


CASTITAS.

Nil moror afflictos constanter prodere vultus,
Dum mihi praeniteant casti monumenta decoris.
Pinguia nam tenuem suffocant corpora sensum,
Et male farta suas conculcant viscera mentes.
At mihi crux cuspis, crux scutum, [1 6Kb] cruxque thoraca:
Hac tegar, hac feriam, hac pacis foedera firmem.
Haec mihi dux belli est, quo victrix lubrica calcans,
[Col. 0251C] Dira cupidinei detestor mella veneni.
Ad me currentes puerum seponite factis,
Deque meo juvenes canam praesumite vitam.

Hanc admittentes fidei ornate consortio: quia sicut in emendatis moribus principem locum obtinet, ita suis spoliata dotibus non tenetur; nec fas est quasi singulare occupari; quod constat ex pluribus. Nobilia serta nisi multiplicibus pratorum non componuntur spoliis: ex variis gemmis una diadematis solet constare formatio. Semper admirabilis electri corpus numerosa metallorum membra pepererunt. Proinde, quia nihil est quod fidem possit anteire, foveatur, et ita in diligentiae messe coalescat, ne lacteus alimenti divitis culmus importuna demessus [Col. 0251D] falce moriatur. Ergo recedat ab instituto vestro clauda pollicitatio, et per usum in naturam transeat res sequenda. Haec tamen his vos convenire putetur affatibus.


FIDES.

Qui cupit coelo sociare terram,
Linquere et luxae vitium parentis,
Me petat, certum decus, et coronam
   Muneris alti.
Ille nec dirum metuit tribunal,
[Col. 0252A] Nec per urbanos volitat potentes:
Conscius recti tenet inter undas
   Stagna salutis.
Barbarum quamvis tumeat Gelonus,
Parthica et latret Morinus figura,
Omne quod mundi rabies susurrat
   Despicit, arcet.
Intrat excelsi penetrale regis,
Divitum tutis manet in ruinis.
Ille nec legem patitur sepulcri,
   Nec mala vitae.

De praefatis virtutibus facessat studiorum liberalium deesse diligentiam, per quam divinarum bona rerum quasi pretiosi monilis luce sublimentur: quia non multum a foeditate sejungitur imperfecta formositas: [Col. 0252B] et qui non sufficienter magnorum tetendit ad culmina, miserorum infima vix reliquit. Istae tamen prae foribus quasi nutricem caeterarum anteponunt grammaticam, quae adolescentium mentes sapore artificis et planae locutionis illiciat, et ad Tullianum calorem scintillas praefigurati vaporis adducat. Fabricatum Martius campus militem suscipit, quem simulacrum mentitae dimicationis animavit: nec pedem retorquet a classicis, cui buccinarum clangor et ministeria belli inter pacis blandimenta crepuerunt. Usu enim virtus nutrita grandescit, et de institutione nascitur periculorum tolerantia: consummati roboris viros principia viderunt timentes. Bene est, si rhetorum dextera, et libertas illa linguarum formatos grammaticorum fornace enses accipiat: qui [Col. 0252C] ne manifestis cedant ictibus, frequens contulit imago feriendi. In hac cautione opus est, ut supra aetatis immaturae naturalem pene licentiam artis crescat affectio: et de continua per paedagogos, et indicta necessitate clari operis spontanea cura prosiliat: ostendit tamen ad bonam voluntatem se tendere, qui ut cogatur acquiescit. Jam pene in studio habet honestatem, quem non offendit sollicitudo monitoris. Tamen sectatoribus ista sic loquitur:


GRAMMATICA.

Mentibus damus saporem, dum polimus fabulas.
Judicem tenemus aequum, si quid errat parvulus.
Abstinens manu, pudorem aure et ore verbero.
[Col. 0252D] Quidquid ars habet pavendum, ars loquendi temperat.
Cum pusillis et jocamur inter ipsa dogmata.
Nam jubet rigor magister, ne per omne terreas.
Nos parentes dixit aetas illa major optimos.
Quod favore computamus esse nostra pignora,
Quae dedit venter tumescens litterati seminis,
Nec libido subjugavit jura clari pectoris.

Hoc vos digredientes jam instituto, rhetoricis lituis [Col. 0253A] evocat Mavors eloquentiae; et quasi loricam hamis, ita componit variis et connexis causarum munimenta particulis. Nam nodosis orationis artubus in solidam et simplicem formam coactis, unam sermonum pingit effigiem: in qua ita quadratis sociantur diversa mensuris, ut nec divisio deroget conjunctioni, nec viritim aggreganda valeat, cum opus est, segregare partitio. Vos praemisso laudis sapore mascula dictio et humani saporis Latiare supercilium sic adhortatur: »Post apicem divinitatis ego illa sum quae vel commuto si sint facta, vel facio: quantisvis actionum tenebris involuto lux sufficit, quam loquendo contulero. Ego sum per quam exspectant homines reatum de turbida et innocentiam de serena: per me fusca splendorem conscientia, per me luce sua radians adventitia nocte [Col. 0253B] tegitur; vel si sit ignara tenebrarum, est quod nec confidit puritas, nec culpa suspirat. Ad meum compendium ubicunque est Romanus invigilat: fasces, divitias, honores, si non ornaveris, abjecta sunt: nos regna regimus, et imperantes salubria jubemus. Quid quod declamationum nostrarum oblectatio vincit universa quae sapiunt, et opinionem quam conciliamus aeterna est? Ante scipiones et trabeas est pomposa recitatio: de virorum fortium factis quod volumus creditur: actum nemo aestimat quod silemus: nobilia germina, ex nobis fusa, orbem totum sole clara perfectionis irradiant. Poetica, juris peritia, dialectica, arithmetica, cum me utantur quasi genitrice, me tamen asserente sunt pretio.« Audite tamen et carmen, alieni quod nobis suggerit ludus [Col. 0253C] officii.


RHETORICA.

Sit noster tantum, non stringunt carmina quemquam.
Nos vitae maculas tergimus artis ope.
Si niveo constet merito quis, teste senatu,
Cogimus hunc omnes dicere nocte satum.
Et reus, et sanctus de nostro nascitur ore:
Dum loquimur, captum ducitur arbitrium.
Lana Tarentinae laus urbis, gemma, potestas,
Quid sunt ad nostrum juncta supercilium?
Qui nostris servit studiis, mox imperat orbi.
Nil dubium metuens ars mihi regna dedit.

Haec ergo, dulcissimi, et assequi contendite, et adepta custodite. Sed replicetis, quibus ad ista magistris, [Col. 0253D] quibus utamur institutoribus, quorum erigamur exemplis; cum Faustum et Avienum, saeculi nostri beatitudinem, et Latiaris flumen eloquii, aulicis districtum teneat sors secunda consiliis? quos dum manet cura, a generalitate nescitur: quorum tentare praeconia idem est ac si lucem solis et potentiam velis divinitatis asserere. Sed istis in bono publico desudantibus, patricii [1 1Kb] Festus et Symmachus, omnium disciplinarum materias et constantes forma sapientiae, [Col. 0254A] ab urbe sacratissima non recedunt. In ipsis est nobilis curiae principatus: quos vidisse, erudiri est. Non apud eos sermo de ludicris, nec pantomimorum vix ignoscenda commemoratio. Illi auram popularem per pudoris detrimenta non capiunt: contenti rectis magis placere quam plurimis, sortiuntur de innocenti actione testimonium. Istorum quamvis in omnibus jussa sequenda sint, est tamen in illis et magistra taciturnitas, et eruditi forma silentii. Est etiam Probinus patricius, placidi germinis examinata claritudo; quem eruditorum familiae mores ad unguem ducti contulerunt: qui et de patris et de soceri hausit fonte, quod mundus est. Est patricius Cethegus, ejus filius vir consularis, qui canam prudentiam minor transgrediens, sine aetatis praejudicio habet et [Col. 0254B] provectorum saporem et mella pueritiae. Est Boetius patricius, in quo vix discendi annos respicis, et intelligis pueritiam sufficere jam docendi: de quo emendatorum judicavit electio. Est Agapitus patricius, et honestate dives et scientia. Est Probus V. I. quem si sequamini, illum Faustum et Avienum quos praedixistis praesentes, etiam cum desunt habebitis. Caeteros claros viros quos tantum ad me opinio detulit, silentio relinquo: per vos, si vobis jam cordi est maturitas, aut per eos quos sum praefatus, agnoscite: manifestis enim patet indiciis amicus bonorum: nec in altero mores quisquam hominum, nisi quos in se formavit, amplectitur. Jam si matronarum delectat aditio, habetis domnam Barbaram, Romani flos genii, quae testimonio vultus patefaciat [Col. 0254C] lucem sanguinis et saporis: in qua invenietis et verecundam securitatem, et de bono actionis confidentem verecundiam: sermonem naturali et artifici simplicitate conditum, ut nec lepos devenustet alloquii, nec duris splendor feminarum rigescat affatibus, in qua sic in naturam transiit honestatis diligentia, ut si vel mentiri velit, non possit errorem. Sonat pudicam lingua dulcedinem, nec mentis nubilum tecto sereni sermonis operitur: hoc est pectoris, quod loquelae. Det veniam feminarum diadema praesumenti, quod ejus invideo quieti: velim illam omnibus Italiae partibus imitationem praeferri, ut quae non acquiescunt monitis, formarentur exemplis. Est illic etiam Stephania, splendidissimum catholicae lumen Ecclesiae, cujus natales ita majore luce [Col. 0254D] fuscantur, si mores intelligas, ac si facem mundi oculus sol obumbret: si ingenitae conversationis radios seponas, plus ejus sanguine nil lucebit. Istorum, quoscunque praefatus sum, coelestis vos dispensatio jungat obsequiis. Ecce habetis gratiae meae obsidem paginam, quam velut paedagogum sectamini. Det autem vobis Deus quod decet et velle semper et facere. Ergo si pomposa oratione non valui, oratione vos, memor professionis, adjuvi.


[Col. 0255A] Per te, [1 1Kb] per qui te talem genuere parentes,
Symmache, ne nostram maneat sors dura tabellam,
Da dextram tenui, et tecum me tolle per undas.
Non facit ad mores credentem fallere sanctos.
Nihil moror, en supplex venio: miserere precanti,
[Col. 0256A] Vilia divitibus commendans dicta patronis.
   Germina clara
   Sumite sicci
   Verba parentis.
   Nobile dictum est,
   Quod bona monstrat.




[Col. 0255]
OPUSCULUM SEPTIMUM. PRAECEPTUM, QUANDO JUSSI SUNT OMNES EPISCOPI [1 10Kb] CELLULANOS HABERE. (C)

[Col. 0255B] Nulli dubium est, hominem qui carnalis concupiscentiae illecebras sacri amator instituti, magistra vivendi arte domuerit, et praeceptorum falce coelestum erraticos palmites de conversationis suae radice sustulerit, vitali traditurus incendio, fructuosa plantaria ad supernum fovere valitura compendium, unde annuas divina jussa capiunt pensiones, et eum sicut sinceritate innocentiae, ita opinionis luce gratulari. Nec bonorum facem meritorum maledicentis credendum est exstingui posse conflatu: quomodo et si dente tangatur invidi splendor vitae, umbram venenatae oblocutionis excludit. Auctorem repetunt tenebrae, quae ad involvendum jubar aptantur: nitorem siderum nox infusa non obruit: ad genium claritatis proficit cum obscuritate conflictus: lunaris globi [Col. 0255C] ministerium die recedente plus rutilat, et placet suo lumine, dum fugat alienum. Sub externum jus non mittitur, qui lucem facere, ut auctor, assumit. Sed quomodo noxiae mentes definitis se aestimant senioribus non teneri, putantes prophetarum praecepta dicentium: Os detrahentis eradicabitur, cum aetate veterescere; et valetudinem non habere per tempora? quasi novellis tantum timor debeatur statutis, et ad poenam reos lex annosa non teneat: cum temporum operator Deus, prophetae usus officio, et antiqua jusserit, et moderna disponat; et unus atque idem boni fabricator instituti, circa homines quod praemisit in parentibus, servet in posteris. Sed ad propositum revertamur. Exercentur quidem sanctae animae sermonibus aemulorum, et ad gloriae augmenta [Col. 0255D] deputant, quidquid contra earum meritum accusator ingesserit: sicut doctor gentium clamat, homines oblocutionibus exerceri. Ut solent arbores quae ad terrae penetralia validis radicibus pervenerunt, despicere flabra ventorum, et certamina procellarum stabilitate propria animante contemnere: sic illi repudiantes superstitiosi quae impacta fuerit caligo figmenti, per sudum radios bonae conversationis ostendunt. Nam dum quis illorum objectis, conscientia teste, congreditur, ad triumphi spem interna [Col. 0256B] aestimatione percurrit. Nos tamen quos pastoralis cura constringit, quibus tuendarum commissa est animarum diligentia, ne summorum quispiam minimorumque dispereat; maxime cum mali ipsius recens oculis offeratur exemplum, cum apostolicae sedis praesulem, et omnium pene Ecclesiarum gubernacula tractantem, per proximi tumultus incendium inimicorum rabies tali ore momordisset, et in ruinam suam aliquorum furor sine justa indignatione surrexerint. Hanc ergo volentes morborum desecare perniciem, ne in locum iniquae assertionis nostrorum aliquis negligentias aucupetur, et similitudine veritatis ad impugnationem fultus occurrat: qui, ut aiunt, viva hominum testimonia non formidant, dum quod nefas dictu est, convicti loco deputatur incautus, [Col. 0256C] et fecisse scelus creditur, qui potuisse facere perhibetur. Nemo Dei oculos, quam hominis, judicat plus timeri: errorem creditur fovere solitudo, et profundam nequitiam incomitatus admittere: quasi coelo facinora penetralibus inclusa non pateant, et vindicari malum non queat, quod homo non respicit: credentes quod rem studii possint deputare necessitati: et dum homo homini custos est, alio maledicendi ordine, pudicitiam valeant accommodare formidini. Nos quidem vel ex una parte carpendi occasiones incidimus: nos supernae memores disciplinae, qualemcunque sacerdotalem dexteram volentibus perire porrigimus; et a ruinae praecipitio diabolicis actos stimulis retardamus: ut discant loquaces, vel post decreta praesentia religiosum [Col. 0256D] amare silentium.

Nullum ergo sacerdotum, antiquis et modernis legibus obsequentem, nullumque levitarum, sine bene probata volumus in quocunque loci manere persona: vel quem substantiae exilitas non permiserit habere consortem, ipse concellaneus fiat alterius. Publicum sit apud religiosos omne quod geritur; clandestina repudietur obscuritas; multos habeat actuum conscios, qui Deo debet innocentiam. Videant aemuli, quia qui testes adhibet, vult probari: [Col. 0257A] male deprehensa judicetur conversatio, quae non optat agnosci. Certe vel si mens sit recti conscia, vindicta dignus est, qui alii existit causa periculi: dum enim suspicionibus patefacit accessum, fit fraterni origo discriminis: et qui peccandi fomenta tribuit, ipse jugulum mortis impingit, ut ait divinus et beatus praeco: Noli detrahere, ne eradiceris. Confessor Ambrosius: Multi non dederunt errori locum, et dederunt suspicioni. Suspicio ista est interitus suspicantis, et quam non caret peccato qui dederit. Unde mansuro cum Dei et Redemptoris nostri ordinatione constituto sancimus, apostolicae sedis beati [Col. 0258A] Petri, vel praesulis ejus auctoritate papae subnixi, quae vitia desiderat radicitus amputari, ut nullus religiosorum de memoratis ordinibus, aliter quam praefati sumus, audeat conversari; vel quicunque praesumpserint, cum amissione pudoris honorum damna sustineant. Quomodo grande malum est, dicatam Deo personam salutaribus monitis non parere. Nullus secum extraneas habeat [1 1Kb] mulieres praeter personas canonibus designatas; ne agendo taliter, etiamsi vita sit innocens, damnum opinionis incurrat.




[Col. 0257]
OPUSCULUM OCTAVUM. [1 2Kb] PETITORIUM QUO ABSOLUTUS EST GERONTIUS PUER AGAPITI. (C)

[Col. 0257B] Deus arbiter universitatis et conditor illa res humanas lance dispensat, ut et fideles praemium et poenam rebelles accipiant. Lassis enim devotorum obsequiis valetudinem tribuit: dum muneris oblatione succurrit: perdit laboris memoriam mens terrenis obligata carceribus, quotiens illi vicissitudine subvenitur: in antiquum sudoris juvenescit affectum, qui necessitatem gratiae melle commutat. Sanctorum poenae, dum corona quaeritur, abjurantur. Cui dubium [Col. 0257C] est, quod nec ad coelum sine fiducia remunerationis acceditur? Imitanda sunt mortalibus duce sapientia illa, quibus aeternus ordo componitur: secuturus est animus actibus, unde sumpsit originem, dum Deo devote famulantes quod praestolamur, offerimus. A superna enim conversatione non discrepat, qui talem obsequentibus impendit dominum, qualem sibi vult esse salutis auctorem. Gerontium itaque, cujus a me comperta fides, pudor, integritas, et exigit libertatem, et suis dotibus innotescit, per praesens petitorium a beatitudine vestra Romanae deprecor [Col. 0258B] civitatis gaudere consortio: cujus ego absolutionis non tam largitor, quam testis existo: abjecta enim esset natura designati, nisi moribus vulgaretur. Hunc quidem sum dudum interveniente commutatione mercatus: sed quia nullum est majus commodum quam illud quod serenum examen assequitur; elegi palmam judicii, quam de acquisito habere compendium: ostendit mihi justa praedicti servitus personam non esse servilem. Ergo nominato non tam [Col. 0258C] cupio ingenuitatem tribui, quam refundi: scio quod recte vile nomen expulerit, qui ante ingenuus credi meruit, quam vocari. Remisso ergo ab eo, quod mihi debebatur, obsequio, quam suam esse conversatione docuit, eidem restituo libertatem: supplicans coronae vestrae, ut gestis ecclesiasticis ex omni obnoxietate solvatur; ut perpetuo Romanae urbis possit exsultare collegio, omni peculio suo sine aliqua imminutione concesso: nec fas est enim de acquisitis quidquam minui, quem polliceor donis etiam potioribus subsequendum.




[Col. 0257]
OPUSCULUM NONUM. 1 1Kb] BENEDICTIO CEREI.

[Col. 0257D] I. Dignum et justum est. Vere dignum et justum est, ut quod a te, Domine, accepimus, prece saltem [Col. 0258D] et voce solvamus. Et licet nostra lingua auctoris sui beneficiis digno nequaquam respondere possit affatu: [Col. 0259A] vult tamen divino mysterio profecisse, quod facta est. Nam cum caeteris animalibus hebetata caligantium crassitudo sit sensuum, vernat in hoc dispositione dominica hominum factura praestantior, quod sola uberius potest sentire factorem: quae tamen cernuis est socianda recte pecudibus, si coelestis ignara muneris, velut elinguis, beneficia divinitus concessa concludat. Nam ut absolvit a crimine in holocaustis mysticis, non habere quod offeras: ita digna piaculo res est, offerenda subtrahere. Parili namque judicio censendus est, et qui nunquam loquitur per naturam, et qui quod loquitur, non reddit auctori. Idcirco, Domine, stupendi hujus opifex elementi, aliquam tibi a nobis reddi credimus humili satisfactione particulam, quod totum cognoscimus nos debere. Quis enim [Col. 0259B] alius praeter te mundi fabricam perpendiculo repentinae jussionis exactam bifida auctoritate solidavit; cum primum praecepti tui miraculo terra coagularetur in pelagus, et deductis deinde aquarum impressionibus illa naufraga post sitiret? Cujus etiam, nisi tuae investigabilis fotu jussionis suscepta germina nutriuntur? qui calorem gignit infusis, qui humorem stillat arentibus? qui, nisi Deus noster, succidua jungit temporibus tempora, quorum terrae fetus nunc igne fervescant, nunc glacie temperentur, nunc tepore animentur, nunc bibulo liquore conspergantur? Quis haec omnia et fecit ex nihilo, et per lucis januam a perpetuae noctis furva densitate discrevit, fecitque perenniter laudanda dispositione piissimus, post lucis claritatem non horreri tenebras revertentes [Col. 0259C] per dierum dies? Quis te vel dignus aut facundus laudator eloquitur, cujus terminata distributio succedente varietate fit gratior: quo jubente dulcior lux est, quae aliquando desinit, quam si jugiter permaneret? Ecce illa nox, quae mundum hactenus jugo crudelissimae deditionis oppresserat, populos a nexibus violentae conditionis absolvit, et fit libertatis altrix, quae mater fuerat servitutis. In hujus tibi, Domine, sanctissimae noctis ministerio hoc cereum lumen offerimus, per quod caligo vetusta pellatur: in quo species trino compaginata consortio, societatis propemodum mysticae glutino conjungatur: quarum ceram paravit nectareis partubus feta virginitas papyrum ad alimenta ignium lympha transmisit, lumen adhibetur e coelo. Nihil hic habet vox humana [Col. 0259D] quod consecret, ubi totum dirigit superna cognitio. [Col. 0260A] Agnoscit hic odorem suum salutiferae virginis filius, ubi sine coitu nascitur quidquid offertur. Non enim hic turicremis Panchaeus adoletur ignis altaribus: non ad triste ministerium extremum mugiens bos percussa litatur: non bidentum fetus carnificis potius, quam sacerdotis mucro desecuit. Sufficit ad reparationem aeternitatis perditae, quod non a nobis, sed pro nobis, Agnus occisus est. Procul hinc aberit lanista Judaicus, qui per cicatrices inguinum animas sibi acquisitas tot solet numerare quot vulnerat. Christi nostri libamina infucata simplicitate complentur. Peragit dedicationem corporis nostri, crux, unda, confessio. Te ergo quaesumus, Domine, ut sicut typico prisca mysterio, ita renovanda agmina ducat haec columna trans gurgites: aestuet nobis semita [Col. 0260B] praeparata per maria, et sitiat callis pulverulentus in fluctibus. Nihil hic est in quo discrepent antiqua novis aut moderna veteribus. Tu semper idem Dominus et sacerdos memoratus per prophetas. Hic est ad cujus precatum fluenta siccentur, ut Hebraeus transeat, Aegyptius deprimatur, et mersis in aqua corporibus, sola sentiat culpa naufragium. Hoc autem tibi, Domine, castae operatricis munus, et hanc intactae matris sobolem commendamus; per quam meretur habere terra quod coeli est: quae per domos cereas divino stipant mella compendio: quibus causa est numerosae progeniei nescisse conjugium: ne dum copularum nexibus occupantur, laborandi tempus effugiant, et exspectent ut prolem suam turgida alvus effundat, quam herbarum lucro diligentius [Col. 0260C] possunt ore profligare quam semine. In hujus autem cerei luminis corpore te, Domine, postulamus ut supernae benedictionis munus accommodes: et 1 1Kb] si quis hinc sumpserit, adversus flabra ventorum, adversus spiritus procellarum, tua jussa faciens, sit illi singulare profugium: sit murus ab hoste fidelibus. Simul etiam quaesumus te ut quia ad vernantis anni faciem passionis ac resurrectionis tuae tempus aptasti, cum post concretas hiemali torpore glebas et infrenata glacie flumina, novellas frondium tunicas gemma conscendit, et cum auctore germinum Domino nobis omnia reviviscunt: da multiplices fructus in terris, nostrum effice quod ostendis, et sacerdotis nostri, vel totius cleri incolumitate servata, ubertatem temporum sine adversa tempestate concede.




[Col. 0261]
OPUSCULUM DECIMUM. BENEDICTIO CEREI. (C)

[Col. 0261A] II. Dignum et justum est. Vere dignum et justum est, ut principe loco fores beatae noctis, adhibito praesenti ministerio, digna quasi clave reserentur: ut nobilis nuntius vitae testetur adventum, ut praeconis merito secutura ponderentur, sacris fidem mysteriis venerandus praecessor accommodet. Justum est ut proximitatem salutaris aquae flamma manifestet: elementorum diversitas in peregrina pace conveniat: lympharum in promptu esse remedia sacer ignis ostendat: agnoscatur non esse naturae, sed redemptionis, quod concordat unda cum lumine. Laetetur in operibus suis fabricator ille coelestis, cum benedicit ipse quod tribuit: cum illud quod secreti sui producit origine, nobilitat sacramento. Intelligat linguae nostrae ministerio specialem quam nobis concessit distantiam. Mancipetur laudibus ejus [Col. 0261B] quidquid a caeteris animalibus jussit in homine esse praestantius. Quia optimi conditoris aperta sunt beneficia; et ira a pietate non discrepat, quando et artem nos supplicandi docuit, et suis muneribus vult placari. Ipse enim hominem sibi templi vice daedala provisione formavit. Ipse penetralia cordis nostri sancto eruderata pandit introitu, nisi per propositum libertatis foedo obstruantur interna contagio. Quare, universis rerum liquet arcanis, vitalem per sapientiam factoris machinam, nisi per suum studium, non perire. Qui nos et ad meliora formavit, et quibus itineribus salus peteretur ostendit. Cum enim ex humo hominem fingeret; cum terra victuram migraret in formam; cum putre solum novam transiret in faciem; cum insufflatione spiritus sui moverentur arva [Col. 0261C] vestigiis, et tellus respiceret possessorem ex propriis abstractum sinibus inopina dote praestantem, habentem quod ipsa quae mater putabatur esse, non dederat; cum referret gloriam nobilitata per sobolem; imperfectio erat, si actuum callem non suo jure disponeret. Quotidianus tamen, Domine, beneficiorum tuorum successus munera seniora transcendit, et aestimatione sequentium vetusta superantur. Ille enim perpetuam destinatus ad vitam, ille de parente limo coeli civis effectus, ad originem voluntario errore detrusus est. Et quia dum liceret, noluit sectari meliora, sublimitatem perdidit quam feliciter degenerans dono conditoris acceperat, et ad prosapiem [Col. 0262A] duce culpa revocatus exsilium flevit. Hunc nisi omnipotentia tua, Domine, regeneraret perditum, parum posset prodesse quod feceras; et nisi opem ferret et numero et prosperitate fecunda nativitas, prima in qua mortem error peperit, non juvaret. Postremo, nihil esset quod ad fabricam nostram materiam humus praebuit, nisi unda succurreret: unicum nobis sacramenti hujus solatium contulisti, quod aquae diluunt peccata telluris. Ergo jam typus recedat; et qui imaginibus annuntiaverunt sequentia, conticescant. In veritate tenemus quidquid colorata legis umbra promiserat. Tempus est quo corpora nostra, vel animae Redemptori Christo feriato mucrone dedicentur: quo salus per vulnera non quaeratur: quo sacerdotis dextera lanistae opus abjuret: quo consecrationem impleat fides, lympha, signaculum: [Col. 0262B] quo humanum genus unde decidit, fons reducat. In hujus ergo suspiciendae noctis officio, venerandis compactam elementis facem tibi, Domine, mancipamus: in qua trium copula munerum primum de impari numero complacebit: quae quod gratis Deo veniat auctoribus, non habetur incertum: unum, quod de fetibus fluminum accedunt nutrimenta flammarum: aliud quod apum tribuit intemerata fecunditas, in quarum partubus nulla patitur damna virginitas: ignis etiam coelo infusus adhibetur. Redemptor enim proprio aquas dedicavit baptismate: integritatem diligit quam et nascendo in matre servavit: ut a propheta posset inspici, innocui corpus suscepit incendii, cum frondibus in rubo crepitantibus nulla [Col. 0262C] frutex detrimenta sentiret; cum arida pabulum flammis, dum lamberentur, ligna non fierent. Ergo proprium tibi est, Domine, quidquid in hoc cereo servorum tuorum praeparavit obsequium. Serenis in isto respice oculis, quod contulit coelum, fluenta, pudicitia. Tu ad tribuendam benedictionem evocatus ministerio humani sermonis, inlabere. Tu resurrectionis tuae tempore, quo vernat anni reviviscentis infantia, sumptam ex hoc contra procellas vel omnes incursus, fac dimicare particulam: ut sacerdotis nostri votiva omnibus, vel totius cleri ejus incolumitate concessa, ubertatem terrarum cum actuum innocentia et prosperitate concedas.




[Col. 0263]
MAGNI FELICIS ENNODII [1 112Kb] DICTIONES. (C)



DICTIO PRIMA, [2 1Kb] IN NATALI LAURENTII MEDIOLANENSIS EPISCOPI.



SACRA PRIMA.
[Col. 0263A]

Quousque me iners diffidentia intra angustum patuit penetrale delitescere? quousque nimia cautio: terminos honesti pudoris exsuperans, dispendia opinionis quae evitat, incurret? Usu enim rerum venit inter homines, ut quantum famae decerpitur per audaciam, superfluum non minus pereat per timorem. Non enim debet notari velut avarae laudis assumptor, non ei ascribi cupido affectatae devotionis ostentui: apud quem res obnoxia pudoris stimulis adacta completur: quia sicut in umbram cogit gloriae appetitus, oratione dum quaeritur; ita non reddere quod deberi noveris, proximitatem noctis indicit. Superflua scribere, res jactantiae est: necessaria reticere, contemptus. Saepe vituperationis nostrae mater est doctoris occultata [Col. 0263B] laudatio. Dicat forsitan aliquis animo consulendi, quod operis pressa magnitudine exhausti macies arescat ingenii, et destituta dicendi valetudine garrulitas defectum mercetur ex copia: ceu si in alveum magni fluminis stillantis guttam fundas eloquii, nequaquam ad cursum proficis liquoris impendio, et vix humorem parturit, quod ad undas aptatur. Sed aestimamus animo quae dicantur ad pretium meritum dictionis: et vena quae est per naturam torrida, frequenter currit a themate: eloquentiae exilitas propositione pinguescit. Saepe pro eorum meritis quibus se mancipaverit oratio, dicenda tribuuntur; maxime si mera affectione laudando militet narraturus: tunc verborum abundantiam transmittit affectio: tunc amor suggerit, quod negat ingenium. [Col. 0263C] Sancti Laurentii aliquatenus pro mea mediocritate bona dicturus, plenum quidem laboris opus aggredior, sed plenum caritatis. Facessat ergo formido venerando inimica proposito: fugitiva est gloriae mens subjecta terrori, clamante Paulo apostolo: Perfecta caritas foras mittit timorem (I Joan. IV, 18); [Col. 0264A] hoc est dicere et indicio certo monstrare, quia non diligit, qui pavescit. Sine culpa vincitur oneris immensitate, qui ad portandam sarcinam et si impar, tamen devotus occurrit. His ita se habentibus, festa nascentis anni cur non votivo sermone concelebrem? cur lucidi natalis exordia silentii foeditate dehonestem? Manca est sine sermone hilaritas, et simulacrum moeroris est, occultare quod gaudeas; et afflictionis imitatio, vocem in laetitia non habere. Ergo tibi, sancte pater, officii conscius verba non tribuam? Libet tamen dicendi principia consecrationis tuae derivare de tempore, et cum anni renascentis infantia, florulenta, si valeo, dictione vernare. Nunc cum terrae succus per venas arentium virgultorum currit in [Col. 0264B] germina, et alvus sicci fomitis humore maritata turgescit: cum in blandam lucem novelli praesegminis comae explicantur arboreae, et omnis ramorum plectura diffunditur, vel quae intra tunicam natura arctaverat frondium decora solvuntur: cum avium cantilena comitur sapore modulato: cum vita segetum glebis sepulta hiemalibus, quasi algoris repagulo emissa et tepore fota concipitur. Nunc in cano flore spem fructuum metitur agricola, cum mutuis palmitum brachiis vinearum texitur aprica formositas, et ante maturitatis tempus vultum frugiferum cultura componit, dans venustatem falce domitrice, et luxuriam infecundam ferro fructificante compescens. Cum profundi gurgitis rabies blandum transit in sibilum, et enervata tepore ventorum ferocitas migrat [Col. 0264C] in delicias navigantis; dum tutum est cymbam salo laxare, et anchorarum morsus absolvere: dum fractura procellarum quae nautas hactenus terrebat, invitat, et per uda aequoris spatia somnum gubernantis admittit, cum colore distincta geminato verni opibus prata ditescunt; et in ordinatione summi pontificis [Col. 0265A] naturae gaudium elementa testantur. Tibi ergo, antistes, nunc non reddam quod aliis praestare jam didici; quem ad pontificalem apicem gravitas, pudor, pudicitia, venustas adduxit; qui tot dotibus velut in acervum coactis, canam dignitatem praesentis officii suscepisti, habens tantarum honestamenta virtutum, quantarum singulae probatum facerent species sacerdotem? Taceo universitatis in electione tua consonantiam, et discretarum nationum concordem sententiam non revolvo: statuat ista loco laudis, cui non suppetit quod possit praedicare de moribus. Momentis enim plerumque incerti favoris aura popularis impellitur, et nescia examinis turba Quiritum, dum studiis rapitur, amat incognitos. In te libram tenuit, qui petitionis tuae aut socium se praestitit aut auctorem. [Col. 0265B] Imperitae coetus multitudinis meritum tuum expendit lance perfecti: et dum in te ornamentorum varietas placet, quasi unus haeres diversissimi fueris instituti; sic singuli hoc de claritate tua censebant sufficere quod probabant: quia bona omnia nequaquam omnibus nota esse potuerunt: et speciatim ad favorem sideris tui universos illexeras, alteri ostendendo quod pius es, alteri quod severus, alteri quod bene acquisiti distributor patrimonii, alteri quod scires recte parta servare. Id studii sumpsit universitas, ut cum de proposita laude unusquisque vinceret, collatione tamen in praeconiis tuis melioris tituli ab altero vinceretur. Nolo istis diutius immorari. Veniendum est ad laboris tui exercitia; quia ego, qui non sum in laudatione tua idoneus maximis, nescio [Col. 0265C] esse [1 1Kb] parva contentus. [2 1Kb] Novellis te adhuc impositae dignitatis labentem vestigiis ineluctati temporis suscepit adversitas, et tironem pontificii exercitatissimum militem adversus libertatem impacta bella reddiderunt. Tu praedonis nescisti timere saevitiam; tu biandimentorum quod in malitiosis nocentius telum est, scuto constantiae venena respuisti. Quotiens te qui certamine non potuit, insidiosa honorificentia lacessivit? Quotiens in damno bonae opinionis servitii sui te credidit figmenta suscipere, hoc a te postulans, ut adhibito hostem colludio intra urbis muros concluderes, et ovium tuarum dissipanda lupis membra praestares? paris facti, quod dictu nefas est, multorum exempla suggerens. Quae quidem tu vitanda despiciens, et ad vindictam sereni temporis servans [Col. 0265D] memoriae commisisti, detestabilia retinens, ne per oblivionem impune transirent, et majorem horrorem excessibus debens, dum ruinam metuis aliorum. Sed remotis dicendi obstaculis, veniamus ad illa quae religioso sunt digna memoratu. Cum hostilis irruptio more pecorum Christianum populum per diversa distraheret, tu variorum generibus cruciatuum capiebaris in omnibus, tu paterna conventus pietate [Col. 0266A] sustinebas tormenta multorum, ut ait Apostolus: Quis vestrum cruciatur, et non ego (II Cor. XI, 19)? Inter ista tamen fractum te non vidit adversitas: hoc triumphis suis decerpi sensit inimicus, quod capti sacerdotis animum non subegit. Pugnabas adhuc pro absolutione plurimorum, et tibi nihil metuens, de plebis tuae anxietate pendebas. Nolo diutius tristibus immorari; nolo tragoediam maligni temporis aperire, libens de illustri conservatione tua aliquanta praetervolo, ne te narrando cogam denuo sustinere quae passus es: quanquam doctor gentium in tribulatione exercitum se fuisse commemoret vociferans: Cum infirmor, tum potens sum (II Cor. XII, 10). Taceo inediam, frigus, et injurias, et illa quae tibi inimici animus providit augmenta morborum. Sed, credo, [Col. 0266B] haec puerilia, et succo antiquae valetudinis robusta membra tolerabant. Nonne emortuis per compages artubus, et a possibilitate propria longa jam aetate distractis, sola anima flecti nescia sustinebat, et imitanda intentione adversus impugnantes muro constantiae stabilita certabat? Post haec ad redivivum statum libertatis optatae nunquam pia vota despiciens Christus Redemptor noster occurrit, et fractas Romani nominis vires artifici medela solidata in vigorem salutiferum res contrita remeavit. Cum ex alto benignis oculis coelestis dominator aspexit, Mediolanensium urbi lux est proprii reddita sacerdotis. Tunc cum rarus habitator, tunc cum error in domibus, et per dulcia cubiculorum limina confusa discursio; tunc cum ubique pavor et luctus, et Dei templa [Col. 0266C] ferarum habitationi deputata sordebant: cum marcens incuria splendidissima dudum atria situ vetusti humoris obnuberat, laetitiam caeteris tuo dedisti de reditu, tu regressus ad lacrymas. Tunc more avium, quibus, dum terra nivibus vestitur, et alicujus loci in spem cibi spoliatur angustia, videres quae remanere potuerunt plebis reliquias confluxisse, et ad boni pastoris praesentiam undique fatigatis balatu nemoribus greges accurrere. Alios tunc, multiplici sustentandi genere, mulcebas affatu; alios reficiebas impendio; alios hortabaris exemplo. Brevi post in antiquum statum qui tibi post Deum debetur, urbs jam sepulta revaluit; et quae non credebat in se reparari posse quod fuerat, coepit jam meliora aemulari. Tunc qui vitae usus est jam cernere erat omnia ad latiorem [Col. 0266D] profectum bonis successibus invitari. Curro per singula, strictim referendo quibus opus est larga narratio; ad agonem vitae tuae, ad summi celebritatem propositi perventurus. [3 1Kb] Secunda post dubium temporis nata est in Ecclesia Romana captivitas, quae te quasi jam diu desidem, et laboris fugacem de longae sinu quietis abstraheret; cum vix spe pacis laboris tui arma deposita resumuntur. Deberetur quidem, [Col. 0267A] nisi me laudis tuae censura pertraheret, in lugenda causa silentium, ut in una aetate memoriae pereat res nefanda. Senatus ille curiae coelestis accitus est: ubi ex variis provinciis episcoporum turba confluxit: ubi coetus ille, quot hominum genera, tot sententiarum varietates advexit. Sed quibus inerat spiritualis sapor intelligentiae, quasi ducem te principalis deliberationis caritate tenuerunt. Tunc quo minantium impetus blandimentorum melle domuisti, qua superbarum corda veneranda humilitatis erectione fregisti, qua labantium animos consilii radice fundasti, explicare non valeo. Rei gestae notitiam scire cupidum ex facti contemplatione compello. Unum te secuti sunt tot electi, et in sententiam tuam reciderunt tantarum principes civitatum. Coquitur lamentationis aestibus, [Col. 0267B] qui a te cruda obstinatione descivit; et nihil habet in solatium praeter calamitatis lacrymas, qui divisus est. Dicat aliquis forsitan, rerum gestarum malignus interpres, quam sortita est de hujusmodi constantia praesens causa decisionem: quaerat, qui fines de laudato sudore contigerunt. Huic ego fidens replicabo; te praesule factum, ne sacerdotes ministros acciperet furor alienus: ne cruentae indignationi pontificum sententia militaret: ne in usum male commoti traherent evenire posse quod vellent. Postremo improborum loquacitas obmutescat, hujus saltem aestimatione secreti; quia odiorum incendia quae non ex impugnati merito, sed ex studiorum fomentis arserunt, nec sanctae deliberationis potuerunt fonte restingui. Tibi ergo debetur venerabilium custodia canonum. [Col. 0267C] Tibi quod sine episcopali nota contigerit, quidquid in praesentia saevit improbitas. Tibi patuit quod aliis accusantes clandestina fraude texerunt: apud te compertum fuit, non satisfaciendum odiis, quotiens fide deseritur qui lacessit. Sed melius aliis servantur narranda temporibus. Salve, Ecclesiarum sidus, et ad senectutem bonam Abrahae aemulator accede; quia testimonium probitatis est, diu hominem in ecclesiastica arce servari, ut scriptum est: Viri sanguinum et dolosi non dimidiabunt dies suos (Psal. LXIV, 24). Tu aevo maturus, et ad religiosum sudorem primaevus exsupera. Tu pietate laudabili bonis disciplinis exempla suggere; malos severitate compesce; et boni utriusque fibula operis in testimonio summae gloriae sine labe perdura.



DICTIO II. [1 1Kb] Missa Honorato episcopo Novariensi, in dedicatione basilicae Apostolorum, ubi templum fuit idolorum.
[Col. 0267D]


SACRA SECUNDA.

Credo ego vos, fratres carissimi, tota mentis cura venerari, quod in loco hoc, manente templi nomine, vetus perierit pro religione cultura: quod delubri reverentia [Col. 0268A] fugatis instituatur libaminibus; quod sacrarium apelletur merito, postquam seniores hostias abjuravit, et in adolendi mutatione sacrificii divinae aedis nomen assumpserit: postremo quod in alium statum inconcussis migraverunt fundamenta culminibus: et cum ad structuram parum humanus sudor adjecit, quaecunque fuerunt innovata sint, dum persistunt. In summa, cujus aestimandum est miraculi, ubi dum modum teneat machina, adhuc non desistit ascendere, et in antiquis constituta vestigiis attollitur incremento? Requirendum sane quis hujus operis, quis innovationis auctor exstiterit: praedecessor nempe parvitatis meae [2 1Kb] Victor antistes. [3 1Kb] Futurae annuntiatrix innocentiae divinitas nomen imposuit: nam qui de his quae suscipiuntur adversus vitia mundana, [Col. 0268B] certaminibus praedicto eventus accesserit, cum vocabulum didiceris, gesta cognoscis. Iste per spiritalem dimicationem, ut victorem decuit, de criminibus triumphavit: et quidquid portio sinistra mortalibus ingerit, de eo casum non requiras, cum nominatum intelligas fuisse quod dictus est. Cujus merita orationis campum postulant, si me ad latiora progredi aut ingenii macies pateretur, aut meriti: quaedam enim actuum nobilitas est, dignum inveniri laude magnorum. Hunc mediocritas nostra in aedificationis cura dum sequitur, ad consummationem, Deo auspice, vota perduxit. Nemo aestimet arrogantiae esse quod dixi: fas est cum eo vota conjungere, cui par esse nequeas actione: quia assertio conscientiae est meliorem in quacunque parte sectari: nunquam tenebrosum [Col. 0268C] callem, sicut aestimamus, incurrit, qui eum quem novit praetendere vitae lumen insequitur. Luculentius tamen gestarum fidem rerum sermonis pandamus officio. Hic ante fallacibus dedicata praestigiis, et turpi pecudum cruore perfusa veteres simulacra coluerunt: hic in divinitatis injuria, per altare infaustis cumulatum muneribus, res coelo debitas daemoniis obtulerunt: hic junicum exta semivivis palpitantia motibus misero inquisitori futura cecinerunt: hinc fumus sordidis aerem ipsum polluit sparsus per multa contagiis. Ad ultima, hinc mactata per lanistas hostiarum multitudo, quidquid Deus est effugavit, dum farra, sanguis, tura, vervinae idolis exhibentur: dum simplicem ritum aetas Christo inimica non recipit, et multifariis [4 1Kb] censura laborante oblationibus [Col. 0268D] supernam mercatur offensam. Liberet ire per singula, et funestorum secreta linguae clave reserare, ni merito aestimemus oris injuriam narrare sordentia, et quod illos actione perculit, nos loquela contaminaret. Explicemus interim, quibus sint ista mutata successibus, quanto praeventa nox splendore fugerit. Ubi sunt sigilla numinum votis imaginata facientum? [Col. 0269A] quorum facies in potestate pependit artificis? quibus pretium aut sollicitudo peperit operantis, aut metallum? Ubi sunt dii quibus potentiam dederunt homines fulgore gemmarum? En video, omnia ista, ut credo, fugerunt: Christus ingressus est: respiciamus quibus fultus auxiliis. Venerunt cum eo coelorum radii, apostolorum diademata, Petrus et Paulus. Qui enim in restauratione aedis essent necessarii, nisi architectus et petra? nisi lapis et superaedificans? nisi fundamentum et opifex? Quid trepidatis pericula mortalium? quid anxio fugam paratis excursu? ille est, cui nullus versutiam vestram lapsus abscondit: qui cum loco non moveatur, quocunque abieritis insequitur. Veni ergo, piissime Domine, et ad consecrationem operis tui plenus illabere. vice humani [Col. 0269B] per baptisma pectoris purgentur haec templa turpi hactenus dedicata patrocinio. Institue, Domine, vertendo sacrificia; et dum puris cumulamus altaria sancta donariis, praesentiam tuae majestatis intersere, evocatus sanctorum merito sacerdotum, electi seorsum praesentis [1 1Kb] Patris nostri Laurentii conscientia: qui tot plenus dotibus ad Ecclesiae fastigia crevit, quot fecissent summum singula quaeque pontificem. In quo vernat princeps boni operis et mater honestatis verecundia, religionis sanctae nutrix patientia. Deum semper placatura pietas, qui ecclesiasticis membris non sermone vitae instituta tribuit, sed exemplis: qui omnem callem quo ad Deum itur, dum praevius incedit, ostendit: adjuvante se Domino nostro Jesu Christo, cum Patre regnante in saecula saeculorum. [Col. 0269C] Amen.



DICTIO III. [2 1Kb] Data Stephano [3 1Kb] V. S. vicario dicenda Maximo episcopo



SACRA TERTIA.

Prodit religiosae votum conscientiae mens laudibus devota pontificum: assertio ingenii est, Deo obsequentibus mancipare quod loquimur. In quorum praeconiis forte angustus sermo vulget imperitiam: manifestat tamen, si abstineatur, infantiam. Quis mendicam narrationem aestimet, quam vota locupletant? Saepe in facundiae dotibus pauper invenitur vena praedicantis, et e diverso thesaurus cordis irradiat in egestate verborum. Qui vice Dei judicat, non desiderat picta colloquia, sed quae infucatus commendat [Col. 0270A] nitor ingenii: quia in his etiam sine amore blanditur eloquentia, in illis splendorem suum veritas nuda commendat. Sine phaleris est omne quod dictat affectio: ad unguem fabricantur illa, quae volumus non tam speciem recti habere, quam similitudinem. Ad te, venerabilis mihi antistes Maxime, sermo est: cui in meritorum testimonio virtus coepit a vocabulo, in quo actus eloquitur, qui nomen appellat: provida parentum tuorum diligentia prius te eligi voluit quam probari. Te olim saecularibus inhaerentem titulis castrensis sudor excoluit, et ad Ecclesiae gubernacula pars adversa solidavit: sicut Deus loquitur per prophetam, Qui in modico fidelis, et in magno fidelis est (Luc. XVI, 10). [4 1Kb] Te sacrarum judex et consilii comitem meruit et laboris. Bene venerandis initiandus [Col. 0270B] altaribus, et in laica conversatione quod sacrum esset elegisti. Tu pudicitiae in illa aetate custos inventus es, in qua et lex obsequitur desideriis. Satis enim est pueritiae ambitum quem licentia fulcit, horreri. Christus milites suos quos in personam ducis attollat, inter acies quaerit hostiles. Adscitus Ecclesiae, pontificem actibus implesti ante tempora dignitatis. Non fuit advena benignitas, quae naturae innixa radicibus, de cano flore germen ostendit. Temporale est omne quod fingitur: perpetuum quod cum aetate maturescit. Non tibi sacerdotium rem doni credimus evenisse, sed praemii. Alius vulgi aura, gratia lenocinante, commendatur: tibi rigida circa culpabiles districtio dedit affectum. Manet te singularis sapientia: quae licet generaliter optanda est, tamen existit [Col. 0270C] in magistro necessaria. Frustra monitoris personam suscipit, qui impacti non praevalet aestimare pondus officii: vilissimis comparandus est, nisi praecellat scientia, qui est honore praestantior. Dedit tibi apicem res judicii, non favoris: dignus pontifice amor est, quem censura conciliat: devenustat institutionis genium, qui per solam gratiam vult placere. Tu his conditus et formatus coeli beneficiis, plus agendo populum instituis, quam loquendo. Illa monita discipulorum conscientiam eruderant, quae praebentur exemplo: sine pudore invitat ad innocentiam, qui illam non fuerit ipse sectatus. Te inter secreta penetralium quasi testem metuunt, qui peccare disponunt: nascentibus culpis metus, et reverentia tua negat effectum. Qui inter exordia occurrit vitiis, et occasionem [Col. 0271A] lapsus adimit, et concupiscentiae purgat auctorem. Haec beatitudini tuae quasi strictim pro linguae meae commendatione dedicavi. Si precibus tuis vitae successus arriserit, gestorum tuorum plena me relatione consecrabo: ut quae universis nota sunt, mansuris in posterum litteris, quatenus gaudeat aetas secutura, serventur.



DICTIO IV. [1 1Kb] In dedicatione missa Maximo episcopo.



SACRA QUARTA.

Nunquam pauper vena timeatur ingenii, ubi dives est causa dicendi. Transit hominem, quotiens coelestibus militat mens nostra culturis: nec in angustum redigitur narrationis exilitas, si opifici suo obsequium referat narraturus. Potest enim linguam facundiae dotibus [Col. 0271B] ornare qui contulit, et dare verbis genium quem fatemur dedisse sermonem. Nam prophetici dudum maciem juvit eloquii, dum ad perfectam magistri eloquentiam et fortissimi monitoris tubam imbecilla Moysi erigeretur infantia: qui nullis gradibus dum peritiam meditatur effloruit, nec per aetatis alicujus scientiam ad messem perfectionis ascendit: qui diu militem infabricato portavit ingenio: officium ducis jussus arripere, quia verecunde renuit, constanter implevit. Sic nos dedicationis festa celebrantes, inter spiritalis laetitiae bona praestolamur gratiam, dum paremus. Absit formido debilis: removeatur fiducia inaniter concepta per studium. Nos de humanae perfectionis schemate nec praesumimus aliquid, nec timemus. Deinde quis in beati Joannis prophetae cujus [Col. 0271C] templum hoc sanctificavit ingressus, vel muta dubitet ora laxari? cujus senior gratia, quam natura, dum ante lucis ingressum pii vatis implesset officium, limen vitae hujus virtute signavit. Nam uno eodemque tempore, et matrem fecunditate nobilem fecit et inofficiosa genitoris labia in loquelam pristinam usu remeante commovit. Nemo Joannem nominans, post exempli praecedentis miracula, pristinam linguae habiturum se suspicetur imperitiam. Post sacratissimum Zachariam cujus faucibus eliminata per istud vocabulum remeavit humanitas, ab universis jure creditur Joannes apostolus clavis esse verborum. In hujus comitatu Antoninus, vetusti heros saeculi, et beatissimi Cassiani juncta claritudo, faciunt de aede sacramentum, de terrena habitatione coeleste collegium, [Col. 0272A] de manu factis quod nulla possit senectute violari. Occasum enim Deo oblata non sentiunt: nec ad vetustatem tremulam pietate fulta mittuntur: stat soliditas machinae, quam Christus ingreditur: et originariae oblita fragilitatis, adipiscitur de possessore virtutem. Tecta vilia de consecrantis nobilitate decorantur, dum rei caducae pretium tribuitur habere de Domino. Tu autem, frater sanctissime, hujus oblator aedificii, de mercedis retributione gratulare. Nescit spes titubare, cui bonae fructus promittitur actionis: ab exercitio descendit retributionum fiducia, nec ullo nutat incerto qui laudanda meditatur.



DICTIO V. [2 2Kb] Incipientis episcopi.



SACRA QUINTA.

[Col. 0272B] Par quidem discipulis incipiens magister est, et inter exordia doctor nulla est ab auditoribus sorte sublimior: expertis honor debetur ingeniis: vix mediocrem cultum exigunt non probati. Illa sunt vera praeconia, quae longus sudor elicuit: blandimentum est, non judicium, quotiens laborem gloria ingesta praecesserit. Inter maculas numeret, quoscunque triumphos ante discussionem campi miles acquiret. Qui properatis subeunt Olympiaca bella vestigiis, Nunquid eis ante consummationem certaminis suppetit spes coronae? dicente Apostolo: Non coronatur, nisi qui legitime certaverit (II Tim. II, 5). Ecce nec illos decet ante meritum praedicatio, a quibus juste poscitur post laborem. Nostra e diverso prolixo distat calle conditio: quibus tantum decerpitur de fruge [Col. 0272C] innocentiae, quantum accesserit de favore. Nam sicut positi in tirociniis aestimamus, plenum necessitatis et periculi iter est, in quo et sectanda est vita laudabilis, et fit probris uberrima, si desideret ab humanitate laudari. Actio nostra, si de bonis suis fuerit elata, sordescet, protestantibus divinis eloquiis: Qui vos laudant, seducunt vos, et subvertunt semitas pedum vestrorum (Isai. III, 12). Splendorem pontificis res, non lingua testetur: plus lucet claritas hujus officii veritatis indicio quam loquelae. Ecce cernitis quam tuta sit causa subjecti, et quantis discriminibus sociata praepositi. Munia mea plus poteritis fulcire gemitibus, quam clamore. Nemo quod auribus lenocinatur, credat eximium: sermo noster, nisi animae medetur, abjectus est. Illum praeferte, qui spiritali [Col. 0273A] falce sentibus purgat interna. Tunc pretiosum pastoris diadema est, quando suasioni ejus grex ecclesiasticus, dum ad probitatem graditur, non repugnat. Ille sine fuco monitorem et feriato ore diligit, qui ejus instituta sectatur. Additur quod imperitia nostra justam sustinet de ipsa novitate formidinem: qui nuper de ovilibus ad custodiam praeparati, assuescimus de universorum fieri necessitate suspecti; et cui vix fuit pro se fida cautio, suscipit officium cuncta metuentis. Scimus quantum erit humilior famulantibus, qui ad religiosum vocatur imperium. Necesse est ut etiam extremae conditionis personis obtemperet, cui imminet sic jubere. Ait enim doctor gentium: Omnibus omnia factus sum, ut omnes acquirerem (I Cor. IX, 22). Modo Divinitatis operatio adsit muneri suo, et quem [Col. 0273B] dignum apice tanto non invenit, efficiat.



PRECATIO MISSARUM.

Dignum et justum est. Vere dignum est, ut inter exordia dignitatis tibi principiorum Domino supplicemus, qui mundi ipsius in novam lucem prodeuntis infantiam, quanto bonorum tuorum secreto orditus es, tanta potentiae virtute solidasti. Stabat in admiratione sui tenera orbis inchoatio, et pene decoris proprii concussa stupore titubabat; ante agnitionem ordinis solam sortita de auctore substantiam: requirens quo esset rotanda lux attributa moderamine; qualem finem diei tempus exciperet, si per assiduos semper renasceretur occasus: si nox mundum fuscis ambitura complexibus, quasi rem originariam perenniter non teneret. In hoc ambiguo, ut certis famularentur [Col. 0273C] per longum confusa temporibus, Dei nostri exstitit lex voluntas. Omnis dispensatio statutis praefixa limitibus tantum potuit, quantum praestitit qui creavit. Sic nos, pie opifex, inter sacerdotalis tituli auspicia, sole conversationis irradia: per sudum de meritis nostris fulgeat dies officii: nulla subreptione, nullis diaboli blandimentis pereat quod vocamur: non liceat admisisse, quod non decet: recti studium, te imperante, transeat in naturam: adsit muniis nostris aequalis operatio: composita servitute beatum crescat imperium, nec subjaceat moribus, qui praeminet dignitate: per Dominum nostrum Jesum Christum.



ORATIO ANTE MISSAM.

Collator bonorum Deus, cui effectus in voto est: qui de medio populi Moysen in prophetae persona [Col. 0273D] dedicasti: nam dum queritur de imbecillitate, te auctore convaluit: sumpsit meritum pontificis, dum justus sui arbiter se vociferat nil mereri, cui apicem actione sublimem conciliavit humilitas: da parem nostris exordiis gratiam, quia propensiorem deberi actibus declaramus offensam. Non sunt inusitata quae poscimus: benignitas tua testimonio tenetur exempli: [Col. 0274A] eo circa nos eris bonorum largitione clementior, quo substantia nostra facta est de peccati fasce proclivior. Da, bone imperator, dignam tua electione virtutem: quia sub pio principe nulla militem decolorat abjectio: per Dominum nostrum Jesum Christum.



DICTIO VI. [1 1Kb] De haereticis et synodo.



SACRA SEXTA.

Pro ratione solvendum est quod pro ratione tacuimus: nam ut pateat et linguae nostrae officia et silentium ordinatis servisse temporibus, fide hortante in officium sermonis erumpimus. Idem enim est supervacue loqui quod necessarie non locutum, dicente enim Apostolo: Vae mihi est, si non evangelizavero [Col. 0274B] (I Cor. IX, 16); et alibi: Tempus tacendi (Eccle. III, 7); nos praecipue quos praelati caeteris hortatur pondus obsequii, decet aut bona facientes elevare, aut mala comprimere. Et quidem vos docere non aliud est quam stimulos admovisse calcaribus: nam quod ex proposito facitis, superbi sumus, si nostris debendum credimus institutis: sed qui bona studia probat, amplificat. Stat apud conscientias vestras quanta Nestorius et Eutyches, gemina diabolicae informationis ostenta, diu castam Ecclesiarum Orientalium disciplinam perfidiae fornicatione corruperint, qui juxta Apostoli sententiam: Dilectionem veritatis non receperunt, ut salvi fierent: et ideo misit illis Deus operationem erroris, ut crederent mendacio (I Thess. II, 10): dum per subripientem scandali occasionem Christi [Col. 0274C] milites ille contentionum campus examinat: sicut scriptum est: Oportet esse certamina, ut probati manifesti fiant (I Cor. IX, 19). Apud quem Chalcedonensis non vivit commemoratio veneranda concilii, in quo Dioscorus cum sectatoribus suis stylo piae districtionis addictus est, et sanctae memoriae Flaviani adoranda monimenta exsultans Constantinopolitana civitas recepit, cujus jam pridem firmaverant coelestia decreta sententiam? [2 1Kb] Ubi gentium Timotheus ignoratur, qui propter suscipiendae (an suspiciendae) recordationis Proterii caedem fieri plus quam patricida non horruit? Nam sacri persecutione pontificis, et genera criminum vicit et nomina. [3 1Kb] Scitur Petrus, et Cyrus, et Timotheus, qui dum jacenti manum Dioscoro porrigunt, corruerunt: hi de praecessore [Col. 0274D] suo et studiorum haereditatem adepti sunt et ruinae. Proinde, fratres, manentem in supernis patrum, et adhaerentem beato Petro tenete sententiam: quia nos mundae Ecclesiae et non habentis maculam optamus unitatem (Ephes. V, 27). Patienter sufferre non possumus vana in Christum nostrum et blasphema ructantes: scimus qui in putribus membris non utitur [Col. 0275A] terri medicina, serpentibus morbis praestat obsequia: nam nisi secentur labefacta, contaminant. Pacifica est cum his qui rectum nituntur impugnare, congressio: quis a bellis talibus timoris revocetur obstaculo, de quibus vitali possit morte gaudere? quibus mundi hujus potentibus, vel si minentur, acquiescendum credimus, quando aliud imperat qui regna moderatur? dicente Apostolo: Non sunt condignae passiones hujus mundi ad superventuram gloriam, quae revelabitur in nobis (Rom. VIII, 18). Fluxa ecclesiasticorum corda aut turbant quae in praesenti vita sunt, aut delectant: quibus [1 1Kb] Acacius qui diro diaboli a sententia sua motus imperio, erubuit diu propugnatorem se fuisse veritatis; et clari deserens ornamenta certaminis, triumphum suum quem sub Basilisco pio sudore [Col. 0275B] meruerat, debellavit: qui solis praemiis suis pene tempore adeptionis invidet, spem bonorum fructuum perfidiae falce succidens. Gravius enim est, degustata bona quam intacta calcasse. Nihil defensionis superest homini, post dulcem justitiae saporem, ad mortifera schismatum venena redeunti. De his quae praefati sumus natum est, quod in Constantinopolitana nuper Ecclesia fertur admissum. Inde patimur sine vocis usura tristitiam: qui enim oblatis remediis non obediunt, merito nihil consolationis tempore quo premuntur, habuerunt.



DICTIO VII. In [2 1Kb] dedicatione auditorii quando ad forum translatio facta est.



SCHOLASTICA PRIMA.

[Col. 0275C] Ut campus militem, mare navitas, fora causidicum, sollicitant incerta raptorem, ita auditoria linguas exercent. Nam quae malum ratio suadebit silentium in loco in quo sunt praemia constituta verborum? ubi orationis palma, si hic gratia taciturnitatis? Bene solvuntur sudoris pretia, ubi sunt templa victoriae: bene effugatur servitus inter atria libertatis. Vincta hic ora teneat mens captiva: non agnoscit forum Romani populi, non liberalis eruditionis gymnasium, qui adhuc quasi in secessibus conticescit. Sint muta forte diversoria: hic nihil est tam familiare quam pompa dicendi. Fescenninos sales hymenaeis dare genium consuetae professionis plausus hortatur: eriguntur lituis bellatores: virtute debiles gravis buccinarum cantus attollit: data sunt universis amica [Col. 0275D] incitamenta propositis. Quid ego faciam, doctorum optime, te loquente? si infabricata verba intra verecundum penetrale contineam, instituti me esse similis non agnoscas. Amicitiarum religionem in gratia parcus offendam, si nec translationis festa, nec debitae tibi laudis munus exsolvero. Salve ergo, [Col. 0276A] nutritor profectuum, fax et splendor ingenuitatis: qui nobilia germina laboriosis purgando sarculis in fructibus facis agnosci: qui in cano flore novellae posteritatis, quantum horreis paretur, ostendis: qui de ferarum cubilibus et bubonum habitaculis ad fora nos revocas, unde majores pene jam longa aetate discesserant. Non enim patent eruditis loca ista, quibus scientiam non primoribus labris ipsa contulerint. Cujus enim tuba cognoscitur eloquii, nisi cujus puerilia innotuerint rudimenta sermonum? Tibi ergo debentur haec beneficia, quod citaturus reum causidicus inter atria jam probata dictionem metuendus incipiet. Tibi spes unica honestae professionis ascribenda, quod nobilitas decursis brevi temporibus liberali sudore placitura est. Sed [Col. 0276B] quo me ignarum virium tui rapit affectio, narrationis pelagus non pendentem? sufficit in loci amici et diei celebritate vota testatum. Ad vos revertor, quibus paterna conventus affectione vocem debeo commonentis. Reddite vos studendo origini, reddite natalibus lectione: naturae lucem jubar dictionis ostendat: multiplicate suffectu scientiae parentum titulos: ornate eruditione decora majorum. Fulvi nobilitatem metalli nisi ad unguem manus ducat artificis, maternis pene hebetatur tenebris: et si non magistra politione venustetur, nihil ei prodest sublimitas quam vena concesserit. Adjuvatur quidem doctoris instantia dotibus sanguinis mundioris; sed nisi limata non rutilant illa quae se erigunt praerogativa nascendi. Incrementum rusticum matris mammas inter sulcos [Col. 0276C] evacuat; et per pascua pecus agere, dum ab uberibus pendet, assuescit: patris brachiis, dum juvencos fatigat, adjungitur: prensat dexteram grandia terris semina committentem; et sudorem originis suae in ipso lucis limine meditatur. Quid vos faciatis quos liberalibus pepererunt matres optimae disciplinis? peregrinandum vobis est a germine ditiori, nisi vos nobiles instituta monstraverint. Habetis praevium eloquentiae morumque doctorem: currite prosapiae stimulis incitati, et cum vos ad agonem praemia promissa perduxerint, mei meminisse dignamini: quia sunt quae a vobis post coelestem retributionem suffragia hortator accipiat. Haec sunt, quae vos nostris licuit vocibus admoneri. Vos diligentiam pectoris mei expendite consideratione verborum: non phaleratus [Col. 0276D] sermo, non illecebrosa tantum et depicta fucis narratio delectet: quaerite apud me non blanda, sed necessaria; non deliciosa, sed fortia. Nunquid juvat pompam texere praecepta daturum? qui probari non magis sensibus quam sermone disponit, affectum monitoris evacuat. Ponderibus ornetur dictio castigantis: [Col. 0277A] lancem in exhortatione teneat, qui gestit audiri. Institutor virtutis plausus excludat: bene morata oratio imperat quod suadet. Haec si explicare nequeo facultate dicendi, amare tamen didici consideratione propositi et lectione consilii. Pars quaedam probitatis est, si implere nequeas, nosse meliora. Sequitur examinatam intentionem effectus operis: proximus magistro est, qui diligit ornamenta doctrinae. Deus tamen voti se comitem jungat: et quod novellis praeceptor commendo cespitibus, in pomis tanquam de haereditaria possessione decerpam.



DICTIO VIII. Praefatio [1 1Kb] dicta Lupicino, quando in auditorio traditus est Deuterio V. S.



SCHOLASTICA SECUNDA.

Quotiens amomi flosculus, aut messis cassiae per [Col. 0277B] depraedicationem lascivi pollicis viduantur, et ad dotem manuum humanarum nobile germen adjungitur, meritum cespitis odore significat, et naturae genium prima visione testatur: occultari se non patitur fetura sublimis: decus clari sanguinis non tenetur abscondito: vox mundae originis licet in recessibus, semper auditur. Sed quamvis ita se res habeant, humanitatis interest, non tacere quod gestias: parum suscipit oneris, qui quod scit amore dignum esse, commendat: feritatis maculam non evitat, qui non festinat asserere, quod meritis novit esse placiturum. Diem laudare quis abnuat? attollere solis radios quis metuat qualibet nocte sermonum? si themati obsequium praestat oratio, ab ipso suscipit dignitatem. [Col. 0277C] Proprii ergo macie non turberis ingenii, quando eloquii vilitas pretio susceptae dictionis elevatur: erigere mens fasce depressa imperitiae: dextera impacti oneris sublevaris. Sed cur longis involvimur? Praesenti adolescentulo militat praefata narratio, quem rediturum ad proavos, non denuntiatione augurum, sed post Deum fultus spe mihi vestrae perfectionis spondeo: nec futurum ambigo, splendorem te isti suorum posse reddere, quem aliis contulisti. Potest enim facile veterum decora suscitare, cui fas est nova construere. Non credas haec esse solius incitamenta facundiae. Tibi uni concessum est, claritatem aut dare, aut reparare majorum. Stant ante oculos tuos non annosa pueri monumenta, sed recentia. Peritiam tuam Firminus et Licerius, aetatis [Col. 0277D] suae sidera, hac voce conveniunt. Suscipe, doctis sime hominum, utriusque plantam familiae, et culmum in quo gravidas aristas parias secundus attende. Scalpe sarculis uberem terram, quae si nostri est germinis fibula, fit tuis profecto laboribus responsura. Docendo libro adolescere maritata plantaria: novelli dentibus virgulti fructum surculi melioris accommoda: veniat pomorum successus, dum ore tenero sublimior ab illo te docente planta mordetur: quia nisi edomitam terram terque et quater [Col. 0278A] agricolae ligonibus scripserint, triticeam messem paliurus superabit et lolium. Munus Palladium et cana nemora baccis plurimis cultura locupletat. India multo sudore quo se jactat hebenum nutrit. Sabaei virga cespitis manu cessante non proficit. Industria fecit, quod Praestaneis rosas dumeta pepererunt; quas de spinis, ceu terrae sidera, labor exigit. Felix est operantis instantia, quotiens glebis uberibus manus adhibetur. Tunc fessa brachia succo effusae valetudinis intumescunt, quando integrum fenus ruricolis arva dissolvunt: nascitur exercitii desiderium de fertilitate telluris: vomeribus agendum est, ut per palmites exuberet dos autumni. Nunquam spumantia labris musta meruit, nisi qui vitium luxuriem curva falce resecavit: et in diversis cultibus plus [Col. 0278B] quam vini acciperet, liquoris effudit. Talis est natura mortalium: rite comparantur arbustis rudimenta parvulorum. Quos postquam parentum sollicitudo a matris radice decerpsit, providendum est cui solo juxta vota commendet. Post deliberationem doctoribus jura nostra transcribimus. Tunc fiunt institutione vestri, quos nobis natura concesserit: tunc incipit sibi tantum studiorum lima vindicare, quantum origo vix praevalet. Pene enim non injurium est, vinci prosapiem collatione doctrinae: quia patris officium habet luxuriem comitem; praeceptoris, sollicitudinem: genitor fit deliciis, institutor laboribus: libertatem origo tribuit, dignum libertate monitor facit. Ergo magis vestrum est, quod laudatur in homine: nemo enim, si desit testimonium [Col. 0278C] facundiae, poterit praedicare quod nascimur. Splendorem familiae prodit lingua, quam tribuitis: fit praeco generis, magistri beneficium: ineruditata nobilitas coeleste munus abjurat. Adstringite ergo arctioribus vinculis per aetatem erratici palmitis lapsus: sine sobole ramos ferro castiga: novellum cespitem fotu quo cuncta fructificare soles, attolle. Habet adolescens noster, quodcunque de suis respexit, quod sequatur: nobis crede, actus tot stimulis pervolat, quolibet scientiae fuerit aequor ingressus: fodietur prosapiae suae calcaribus: per tot ordines nihil nisi quod ad litteras invitat, invenit. Stat ecce ante te parvulus noster felicibus initiandus auspiciis: et sicut justi hostia devotionem sacerdotis expostulat. Paternam convenit ore pietatem, ut qualibet [Col. 0278D] oratione constitutam in vitae limine commendet infantiam, quam de parentibus non sermone exigit, sed quid desideret error ostendit; cogimur subvenire in necessitate parvuli, quam formido manifestat. Sponde tuis adolescentule [2 1Kb] digne primordiis: spem solidam de tua perfectione concipimus: bonum ingenium doctori optimo mancipamus. Sacri jam rudimenta venerare collegii: ad Latiaris curiae proficiunt sidera, quos vides scintillis modicis futurum lumen ostendere. Hoc avos dixisse sufficiat: mihi [Col. 0279A] remanet stricta insinuatio. Propinquum ad te consanguineus, orbum parentibus religiosus exhibui. Quae res mihi affectum pueri faciant, jam tenetis. Si necessitudo respicitur, liber ab amore esse non possum: si pietas amica proposito, nostri fiunt filii qui parentum suorum praesidio denudantur. Unum ergo vinculum venit a prosapie: alio nos adstringit officium. Respice, venerabilis magister, tot pro isto supplices manus, et in spe parvuli majores ejus, me teque considera. Genus est singulare laudis in doctoribus, discipuli eruditio. Achillis lingua Chiron innotuit; fecit sequacis meritum opinionem illius plus amari, cujus per se forte facundia in lucem non potuisset exire. Maro vester tantis institutores suos commendavit, quantis ipse notus est: et certe illos [Col. 0279B] per merita sua fama non prodidit. Hieronymus noster, nisi praeceptorem suum Gregorium diceret, illo melior censeretur: sed illi applicanda sunt bona nominati, a quo sumpsisse videntur originem. In summa, ut dixi, coelum pulsat magistri opinio perfectione discipuli. Apud scientem rerum non objicio oblivionem, quia nota commemoro: avara sunt vota diligentum. Deum precor, ut studiis vestris gratiam suam comitem jungat, ut quos a me limandos accepisti, doctissimos reddas: et illorum eruditio vestra quidem gloria, sed meum efficiatur obsequium.



DICTIO IX. [1 1Kb] Praefatio quando Arator auditorium ingressus est.



SCHOLASTICA TERTIA.

Notum cunctis bene mortalibus, quod dicendi laborem [Col. 0279C] negotiorum feriae pariant, et eliminatis curarum procellis orationum serena plus rutilent. Diem suum ingenia, nisi occupationem nebulis fuscata, non perdunt: sententiarum jubar cura vacuos respicit, et expeditus animus declamationum pompam commendat. Qui caeca remis temerarius freta proscindit, nudum sollicitudine gubernaculis pectus accommodat: et clavi regimen sola qua magistrum navis convenit, inquisitione perpendit. Tunc stupea in ventos ex veto frena laxantur: tunc rudentum vinculis diu libera maria vinciuntur, et imperiosis undarum cumulis homo dominaturus ingreditur, viarum incerta astris recludentibus agniturus. Tunc Phosphorum, Pleiadas, Cynosuram, et quidquid iter monstrat inspiciens, ad coeli ductum callis hominis [Col. 0279D] ordinatur; si tamen mens nullo extraneae occupationis mordeatur ambiguo; nec peregrinantem notitiam magister inertiae moeror affligat. Quod si aut pigro torpore hebetatus animus dormiat, aut diversis excitans stimulis per devia distrahatur, nescit ad propositum suum totus occurrere, cujus membra prudentiae lanista animarum cura discerpit. Inefficax semper est, et a molis suae valetudine dissociatus ostenditur, qui non potest, quantus est, una tractatuum forma monstrare. Est tamen boni doctoris [Col. 0280A] expendere origine serpentis rivuli, qui scalpente ad ipsam terram ungue perducitur, quid sit ejus in unum collectus alveus, quid sit ubi nascitur aestimare, et vires fluminis non de his quae accepit, sed de illis quae potuit accepisse, colligere. Quorsum, venerabilis magister, libertatis index, boni testimonium sanguinis, ingeniorum lima, fabricator sensuum, haec verba praemiserim, si requiras; me me locutus sum, fateor, me digessi: quem inter inscitiae dormientis infantiam occupationes variae et tristitia fortis imperitiae mater oppressit: cui non datur duris solvere colla laboribus, ut studiorum lupatis ora decorentur. Meus sermo quod scaber est, et nullo splendescens dictionis attritu, intelligentiae est et exercitii quod dedisco. Te inter palaestra tua originaria linguae [Col. 0280B] palma sollicitat: te inter cives, mei immemor, superba Delus annumerat. Tu Castalii gurgitis lautus possessor incedis; et ego vix arentibus labiis stillantem guttam marcidi liquoris infundo. Te sudore continuo, nulla diversitate interpellante, utpote colonum suum, doctrinae messis amplificat. At mihi vix de magnorum horreis pauper faseli esca porrigitur. Tu in sustentationem ruiturae libertatis felix dextera subrogaris: me Ecclesiae angulus etiam bona metuentem saeculi praesentis includit. Quid, rogo, visum est dudum insignia eloquentiae tuae in me tam longe positum oculos destinare? Fuerunt magis alii, quos dictionis tuae ornamenta componerent, quibus verborum phalerae per Latiales elegantias acquisitae victurum et apud posteros nomen offerrent. [Col. 0280C] Me tacito teneri tantum convenit affectu dictis imparem et officiis sequestratum. Quid erigeris animos quos alter jam sibi vitae ordo subdiderat? Quid ad te revocaris per longa iterum intervalla distantem hominem, apud quem sicut nefas est non meruisse laudari, ita crimen fuisse laudatum? Tua sunt, tua, ne dubita, aut eorum, si tamen inveniri potuerint qui sequuntur. Ad adolescentulum tamen, quem praesentis diei auditoriis tuis auspicia dedicarunt, cum quo mihi parili infantia convenit, si venia me donatis, verba converto. Cujus primordia quamvis infabricato sermone commendem, imperiis amoris excusor. Sub jugum mittitur dilectionis necessitate constricti: et dum caris prospicimus, quid nos deceat non videmus. Hunc licet paterna debuisset [Col. 0280D] oratio prosequi: non est tamen a patre aliena quam porrigo. Debuit tibi, macte, orationem professio et mea. Felix istud nominis apud doctos auspicium, ditando scientiae frugibus laborem circa studia necessarium promittit et nomine. Finde, adolescens egregie, pinguium dorsa terrarum: imprime dentem vomeris novella adhuc incude formatum: exerce in studiorum solo quidquid optimum convenit aratorem. Si scrutatus penitus fueris latentium secreta camporum, invenies illic Deuterium, qui ubertate [Col. 0281A] linguarum germina tibi multiplicatis seminibus, et sudorem remuneretur impensum. Disce jam nunc verborum luxuriem artis falce truncare; ut novellus cespes sub ferri disciplina proficiat. Resecetur quidquid infecunda palmitum umbra transmiserit: ad solam uvarum spem vites tuae ramos extendant. Talis ad genium tuum redeas necesse est: talis ad vota nostra respicias: et cum te gravidis scientiae culmis ornaveris, tunc te magnum dici conveniet Aratorem. Quocirca spes in te praemii nutriat laudis ardorem. Legi quia non est fortunae Jusus, si quando inter feculentos quorum ego primus sum, imperitorum greges profecerit litteratus. Non metuas pressuram, qua gravantur instructi: magis laudis habet jacens peritia, quam culmina rusticantum. Erigit [Col. 0281B] doctos conscientia sua; et si quando incertis temporum flatibus opponuntur, sustinent mala, quae saeculis magis sunt ascribenda, quam meritis.

Prosecutionem meam quam vere rusticam in Aratoris commendatione contexui, felici tantum dicunt aliqui personae blanditam; cui favorem de patris potestate conciliet dilectionem mentita necessitas. In cujus laudis ministerio vivis et praesentibus tantum serviens, temporalem exhibet lingua famulatum. Quae quoties in aliquorum praeconio fucatis verborum imaginibus ludit, fortiori studio conceptum mentis abscondit. Nonnunquam enim doctis tribuit stylus profundiorum cogitationum latebram, si dulcibus aures non bene merentium fomentis illexerit. Sed sequestrentur a nostro talia instituta proposito. Nos et scire [Col. 0281C] haec convenit, et odisse. Cautius enim a prudentibus nota quam inopinata fugiuntur. Mihi ad laudationes amicorum nisi amor verba transmiserit quae in penetralibus conscientiae caritate magistra dictantur, inter relationum vias sub fasce suscepti oneris palpitabo. Ergo [1 1Kb] classico meo, cui proprium sine fraude servivit ingenium, indices animi mei dictiones attuli; quia sine adulationis suspicione est inter aequales amicitia personas: et tunc fida diligentum sinceritas approbatur, quotiens non venit a potestate quod metuas. Mihi classicus non meretur imperiis, quidquid non imponit obsequio. Ferunt tamen aliqui, orbo parentibus fideli, auspicato gymnasia litterarum, personam religiosam debuisse magis verba praesentare. Orbum parentibus dixi, cui per felicia naturae [Col. 0281D] damna communis pater et episcopus factus est proprius. Ille afflictorum consolatio, jejunorum cibus, caecorum oculus, pes claudorum, tot pietatis suae species, tot misericordiarum gradus ad hujus convertit personae profectum. Et illud domni Laurentii, quod mundi necessitatibus succurrit, ingenium, in ministerio hujus exercetur infantuli. Cui talis non sit, ut vere dixerim, gratiosa calamitas? [Col. 0282A] quem non juvet amisisse patrem, sub lucrosa commutatione si talem conceditur invenisse? Tanti viri insignia, quae implere nequeo, per profana verba non temero. Ipse est, cujus est dulcis auctoritas, aut horrida dulcedo qui magistrum in ecclesia, magistrum in domo, magistrum in convivio, magistrum implet in jocis: qui nunquam facit quod sequentes nolit imitari. Cujus ad unguem polita conversatio coeleste iter discipulis, dum incedit, ostendit: minor enim laus est docere bene, nisi opere docenda monstraveris. Hujus viri suscepto adolescenti quid mea praestitisset oratio; quem eventus dexter de institutoris meritis manet, et de orbitatis prosperitate perfectio? Huic sufficiunt patroni preces: per quas merebitur institutis optimis imbutus degenerare sublimiter.



DICTIO X [2 1Kb] Gratiarum actio grammatico, quando Parthenius bene recitavit.
[Col. 0282B]


SCHOLASTICA QUARTA.

Quando debitas beneficiis reddimus gratias, credo quod abjuramus jactantiam necessariis obsequendo: nullo enim arrogantiae tumor honestatis velatur indumento, cum non gloriae militant verba, sed sanguini. Aliud est enim ut lauderis dicere, aliud dicere ne carparis. Ibi mens avara famae est subjecta jactantiae, hic servata ratione jure in locum gloriae redigit, quod ex dictionis sudore contigerit. Justis namque et superfluis declamationibus, et si pari favor sermone, discretis tamen mentibus exhibetur: uno [Col. 0282C] quidem tyranni laudationes, et bonorum principum ore celebrantur, nec est aliqua inter ejus qui meretur praeconia, diversitas, et illius qui usurpat. Quod nisi gravia judicantum ingenia dicendi causas expenderent, nullum daret haec quae etiam indignis contingit, acclamantium aura discrimen. Susceptarum secreta dictionum ab audientibus non examinantur lingua, sed pectore. In summa, aliud est recitantem blande et libenter audire, aliud affectum quo recites approbare. Sed jam omissis thematis commendationibus, rem potius mediocritatis nostrae eloquatur. Parthenium quondam ad studia tua properantem, optime magister, sub oratiunculae meae insinuatione perduxi, tunc cum liberalium disciplinarum limen intraret, tunc cum incertum esset, utrum prosapiae [Col. 0282D] nitorem eruditione loqueretur: nullo enim teste nobilitatis utitur, cujus sanguinem non prodit instructio. Tunc ergo praedictum prosecuti sumus eloquio, quando fas non erat sermone nostro, qualis esset natus, ostendi: quia bonorum semper meritorum labes est habere lucem sanguinis, et nocte rusticitatis includi: prodi stemmatum vocibus, et imperitia fuscante delitescere. Aurum nihil est, nisi manu [Col. 0283A] componatur artificis, et fulvo pretium metallo lima fabricante jungatur: cessante industria, exigua est claritas quae venerit a natura. Fabrilibus debet studiis, quod in partu suo terra laudatur: fornacis beneficio et latentium faecibus venarum quod in solidi traxit speciem ferro [1 1Kb] dominatur; et effera hominum corda, domitrice affectione captiva, victum, nisi exercerentur, mortalibus non praeberent. Artis est, quod liquidum maris elementum homo securus ingreditur; et parvo discrimine per ingenia iter mortis exsuperat. Magistra agricolarum simplicitas telluris faciem dum brachiis distinguit, vineta componit, et de prole arborum liquorem quo salus nutriatur, extorquet. Multis manifestatur indiciis, operantium diligentia, aut infundi quod origo non tribuit, aut quod bona tribuit custodiri. Et si talis est rerum [Col. 0283B] universa conditio, quanto, doctor eruditissime, sollicitudo tua est elevanda praeconio, per cujus dexteram libertas jam jamque ruitura relevatur? per cujus peritiam aut instituuntur novella, aut servantur decora majorum? Vere fateor, nisi esses, brevi succumberet, quidquid monstrat ingenium. Sed quid obligor maximis, qui sustinere parva non valeo, et generalem facio gratiarum relationem, qui vix pro persona sufficio? Uberes tibi coram multis, emendatissime hominum, grates refero, quia agnosci a me Parthenium institutione fecisti. Tu de ejus pectore scientiae sarculo paliurum et lolium submovisti: tu triticeam messem qua propinquos pascat, elevasti, felici in eo eventu per familiarum dissonantiam, unum quod sequeretur, et aliud quod fugeret, demonstrando! [Col. 0283C] O laudanda supra hominem tui virtus ingenii! In una eademque persona, qua arte, quod utrumque descendebat a sanguine, quid disceret, et quid dedisceret, indicasti. Laeto Deus gaudia nostra disponat eventu: procul sit quodcunque minatur adversitas: plus in te laudandum est, quia discipulus tuus scit prosapiem vitare, quam quod prosapiem certat imitari. Ecce Parthenium propinquitas sua ex utroque generis calle descendens, alia agnoscit feliciter, alia feliciter non agnoscit. Quam timui ne praefata permistio dum ipsa diversitate discordat, in deterioris jura meliora vita concederet, et pro vilitate temporum facilius in ipso pars indocta regnaret! Sed ostendisti mihi, aetatis tuae ornamentum, quia plus in consanguineo obtinui quam poposci. Coelestia imitatus es [Col. 0283D] ubertate beneficii, quando impensione multiplici commendantis vota vicisti. Ecce jam hiemali pectore et corde algido dictionum flosculi vernant, et ridentia verborum germina depingunt calathos exhibentis: ecce post gentile murmur de ore ejus, quae humanitatem significent, verba funduntur. His ergo muneribus tuis nisi reddam vicissitudinem, praestitisse te aestimes non merenti. Quisquis enim feriata lingua successus meliores susceperit, ostendit se quod attulit prosperitas non amare.



DICTIO XI. Quae dicta est, quando Eusebii filius traditus est ad studia.
[Col. 0284A]


SCHOLASTICA QUINTA.

Licet sicut novitas, ita habeant intermissa formidinem, et hoc sit cum de [2 1Kb] attrito favoris publici frons refugit, quod fuit ante quam disceret; dum ad eluctatam reducitur usu dicendi pereunte senectus infantiam. Exercitus Olympicis certaminibus de palma confidit eculeus; et si non otio debilitetur, in suo jure credit esse victoriam: semper ei coronam blandimentis efficacibus spes promittit, nisi velocitati praemium desidiae languor excutiat. Artifex jaculandi de triumphis securus optat incerta: et cui occurrit semper in acie gloria, longa pace superatur: poetarum hederas nobilioribus corymbis et viridanti [Col. 0284B] specie nutrix ingenii comit assiduitas: cessante frequenti probatione mutescunt ora causidici: educatus in puppibus aequor liquidum sine terrore nauta perlustrat: qui si ad terrenam vitam ducat officia, nec itinera astris, nec eventus deprehendit auspiciis. Agricola si aliquando vomerem illectus urbanitate contemnat, in devium bobus dum scribit terga, rapietur. Ergo sicut artium in suo quaeque opere invenitur mater instantia; ita noverca eruditionis est negligentia. Talis est nostrae, quam post temporum intervalla producimus, conditio dictionis: non notum schema deferens, non pompam quam aetate mercari debuisset ostendit: totam fiduciam de auditorum benignitate concipiens, sufficere credit veniam pro favore; satis esse pia vota pro merito. Absiste [Col. 0284C] procul, debilis timor: insinuandum orbitatis miseratio, orationem religiosum commendat officium. Quid faciat sermo peritiae splendore dotatus, ubi causa etiam sine insinuatricis linguae placet officio? res impetravit gratiam: sufficit ut verba mereantur affectum: utraque secundis ad audientiam vestram ominibus convenerunt. Dicam sane quod restat, quia tantum defrudo laudibus meis, quantum remanserit in praesenti causa silentiis. Huic Eusebius nobilissimus genitor, par moribus quam natura, dum extremis pressus, humanitatis sortem profuturo in longum velit superare consilio: dum vitalis animae vigore terreni carceris angusta calcaret, ac se spiritalibus habitaculis, cum a Deo vocaretur, refunderet; nihilque in mente ejus esset de homine residuum, [Col. 0284D] nisi immaculata filii diligentia, illud, quod nec inter coelestia ulla delet oblivio: hunc mihi quasi bene conscius fovendum, prout vires tribuunt, dereliquit: confusa sunt supremis deponentis verba suspiriis. Videro quid aliis reliquerit, mihi sub Dei obtestatione dimisit haeredem. Cui saporem vitae labris primoribus contingenti gustum deprecor ubertatis infundi: ut provocatus disciplinarum melle et favis scientiae, de domibus cereis ipse sibi liquentis elementi nectar assumat. Habet, doctor venerabilis, laus tua per hunc ad cumulum perducta, quod capiat: ex talium profectu, meritorum tuorum plenitudo non refutat augmenta: quia discipuli elegantia [Col. 0285A] assertio est sine labe doctoris; ejus maxime, cujus prosapiem splendidam tempus postulat scientiae radiis adornare, ut decus originis in diem serenissimum procedat, quando oris in ipso jubar effulserit.



DICTIO XII. Data Aratori quando ad laudem provectus est.



SCHOLASTICA SEXTA.

Thema, laus litterarum.



PRAEFATIO.


Littera de proprio laudetur splendida censu,
   Advena nam cultus nil tribuet genii.
Ebria vestito plus lucent vellera Sere:
   Persica candentes colla decent lapides.
Nil juvat externo componere membra nitore:
   [Col. 0285B] Lux naturalis sidera nobilitat.



NARRATIO.

Omnibus rebus quae aestimantur praeconiis, exhibenda est pro dicendi facultate laudatio: ab eloquentiae dote radiantibus reddenda sunt litteris quae debentur: quia sicut gratuitum munus, et opes et animum indicat largitoris; ita accepta denegari, avaritiam et impudentiam reserat supprimentis. Libemus litterarum numini quod de ipsarum fluxit altaribus: quantisvis enim materia ista copiis praedicationis honoretur, qualibet effluat ubertate dictorum, de possessionis suae frugibus pasta satiatur: quia dum inter vireta quae disposuit, propria oculos amoenitate captivat, habet quidem ipsa jucunditatem de graminibus suis, sed majora capiunt messes ingeniorum [Col. 0285C] incrementa per dominam. Itaque qui fenus litteris solverit, plus ditescit: dum per secretiores meatus, quasi per magnos alveos, quae ad illas directa sunt fluenta, reducuntur: nec quod per guttas amiseris, aliter quam si relabentis Jonii jus habeas, possidebis. Quis peritiae depositum neget, nisi qui desiderat mendicus effici dum reservat? Istius rei fructus (quod mirum dictu est) in abundantiam refusus exaestuat, dum jejunos faciat incubantes. Ergo post opem coelestem, post superni favoris auxilium, ministra quibus utaris, ars veneranda, praeconiis; et inventionis tuae bono de his quae a te fuerint directa, gratulare. A te orta in usu laudis amplectere: nos nihil manet in hac parte, quod dignum sit ultione vel praemio. Fideli oris nostris famulatu si parum in [Col. 0285D] elevatione meritorum tuorum suggerimus, hoc dedisti: nos horum amnium fistulae sumus, nec quidquam de copiis commissi liquoris ebibimus: tu ut per nos meritis tuis satisfacias, quasi Aegaeum pelagus, ut Pegaseus gurges illabere. Ante oculos vestros sunt morum vestrorum, si bene exempla retinetis. Salvae sunt quascunque de censu vestro ad usuram gemmas admovemus. Ecce verticem meum coruscans luce vestra diadema nobilitat, et pretiosorum lapidum fulgore variato, crescit ex genio, dum competenter ostenditur. A vobis radicem sumunt instituta sapientiae; per vos informata proferuntur. Nullus sine vobis pectori sapor est, nec libertas eloquio: vos ingenui testimonium sanguinis, vos materia pudoris, [Col. 0286A] per vos, quod cor bene dictaverit, lingua proloquitur: ad investigandam iter justitiam vos praebetis, dum oppressum callem dumetis quo expetuntur superna, purgastis: vos triticeam de loliis segetem, vos fecundas de sterilitate ingeniorum glebas efficitis, et gravidas aristas ad scientiae horrea, ne fames infantiae possit praevalere, portatis. Mundae nitorem familiae servando, obscenam prosapiem peregrina luce perfunditis. Deo proxima res est vero infusa beneficio, dum per cursus elucubrationis traditae, ne optimi degenerent, et ut mali degenerent, salva stemmatum veritate praestatur. Per vos de innocentum actibus, quae ad instructionem sequentium pertinebant, gesta non pereunt: vestris in medium catenis transacta reducuntur, et sepulta reviviscunt: vos instrumenta [Col. 0286B] memoriae, vos causa pietatis: vestris vomeribus humani pectoris tellus ad fecunditatem praeparata describitur: vos religionis auctores, vos hostes criminum: vobis ducibus quae per usum subripiunt, dediscuntur scelera, per quas bona discuntur: aut ad directum homines augetis propositum, aut mutatis obliquum. Vestro exsules ornantur indicio, et a mundi culminibus sejunctos vos coelo sociatis: malas conscientias aut intrare contemnitis, aut in sacrarium ingressae dedicatis. Facessat a litteris vel mutare quod dignum est, vel non mutare quod noxium: vestris vulneribus nulla per chalybem vestitos subducit instructio: ad penetralia illorum, et quos ferrum texerit, pervenitis: vestris umbonibus directa ab adversariis tela repelluntur: nec speculis peritiae vestrae ulla clypeorum [Col. 0286C] crates opponitur. Vos in afflictione constitutos erigitis: vos positos in corporum cruce mulcetis: sic gaudiis augmenta tribuentes, ut modum hilaritas et producta custodiat: si a vobis veniant blandimenta, dulcescunt. Non licet contra imperium vestrum vel defunctum flere quem diligas; vos nuptiis, vos aptae funeribus: scientiae istius studium diversissima in concordiam tenet, et utramque partem amplexa gratulatur: utinam vos longioribus coli liceret affatibus, et non vestris legibus deberetur brevitas, a quibus copia votiva suggeritur! Per litterarum species in longum itura vox tuto committitur, et sine imminutione sui relegente solidatur. Ante vos ignara ordinis vixit humanitas, et ructantia glandem pectora sine modis verba vomuerunt: vos inter unius naturae [Col. 0286D] homines distantiam facitis, dum coelestibus notitia vestri, pecudibus similes reddit ignoratio. In propatulo est, qualis ante hanc frugem fuerit mortalium deserta prosapies: cum illis enim quibus nobiscum par adventus in luce est, per discretionem vestram non est conditio una sapiendi. Valete, ornamenta melioris saeculi, et mundum quem eruderastis concessae a Deo, in temporum remedio possidete



DICTIO XIII. Quando Paterius et Severus traditi sunt ad studia.



SCHOLASTICA SEPTIMA.

Si nauta secundis flatibus feliciter humidi directum transit itineris: si bellatorem ducit successus melior ad triumphum: si per rhetoricos campos litterarum [Col. 0287A] miles judicis fit favore sublimior: nostrum est hodierno die momentis paribus gaudere de themate. Quid mihi est cum ingenii mei publicata et degeneri paupertate? ecce de susceptae dictionis messe ditescimus jucunda sorte, quando relatorem meritum relationis amplificat, et actorem causa commendat. Ubi est pavor, qui nos sibi propter imperitiae conscientiam subjugabat? ubi frontis trepidatio, usu et exercitatione fragilior? obliviscimur meriti nostri, dum claritatem loquimur alieni. Nunc discimus potentes et alios esse, vos facere, quando tantum et fama nobilis dat praeconi. Nihil mihi cum dubiis; splendor laudantes illuminat: et immersos tenebris, si ejus meminerint, sol recludit. Sed rursus hilaritas jungitur cum pavore, et fit socia exsultationis trepidatio. [Col. 0287B] Quando impar in modicis, sufficit in supremis? Nam qui claritudinem non styli luce commendat, obnubilat: et sicut ingenio facundorum crescunt modica, ita siccitate devenustantur amplissima; et nisi aestimatis viribus aggrediaris sarcinam, subjacebis. Ecce Paterius et Severus ornamenta curulium, et parentiva vocabula purpurarum, eruditionem originariam in ipsis vitae praestolantur exordiis: dedignantes non studiorum diligentiam cum sapore haurire lucis, quos indiscretis temporibus Dei natura donavit et litteris. Pro quibus, quid parentum decora, quid insignia vetusta novo mentibus relator insinuem? Levabor hoc onere, si fastos pro me, auditor, interroges: mecum campi solemnis illa vociferatio, mecum Severum et Paterium et aula veneratur et curia: quorum quamvis familia meruit scipiones [Col. 0287C] et trabeas; seposita tamen ad tempus dote sanguinis, quod occasum per dignitates et post sepulcra nesciunt, moribus exegerunt. Mentior, nisi vivit [1 1Kb] Paterius in opinione doctorum, et perenm aere formatus, illam eloquentiae palmis nobilem inter peritos praesentat effigiem. Horum prosapies adhuc quidem parva, jam maxima, gemmata pubescentis flosculi ora praeferens, vocis praesidium quod exhibebit, implorat, hoc taciti poscens allegatione colloquii. Juvate parvulos, quos habebitis patriae mox parentes: impendite praesidia defensoribus, et pugnate pro teneris, ne maturiores aevo succumbamus pro universitate bellantes. Scitis quae domus pro generali calamitate desudet, cui debeatur pro communi securitate litatio: a qua fluxerit quod inter adversa inter vos [Col. 0287D] civilitas non vacillat. Debet vobis origo nostra hanc tributariam functionem, ut semper nutriat patriae suae sine intermissione custodes. Ergo si nota sunt vobis bona germinis nostri, inserenda suggerite: ut quod nitet in semine, cultura melioret: habeat cespes radici obsecundans poma, quae tribuat. Non sunt peregrina, non fugitiva quae poscimus. Si Eleis et Olympicis conflictibus nutritur eculeus de parentibus aestimatus, nos adhuc proficientium creatorum muniamur exemplis. Vobis tantum praebuerunt obsequii [Col. 0288A] res secundae, quando propugnatorum vestrorum et adolescit posteritas, et adhuc patris avique tutela non deficit. Ergo his stimulis incitatum, doctor venerabilis, suscipe universorum voces afferentem, et elevatus consideratione meriti parem te multorum forma sententiae: labora ut munitio nostra te sustinente solidetur, et ne inimica arietum vincat impugnatio, tu muris patriae studiorum arma conjunge. Scimus quorum tibi soboles committatur, ut quod natura validum peperit, confortet industria. Ducis erit, non originis, si de viri fortis stirpe editus habeat inter bella formidinem. Sufficit te sic instructionis tuae sudore crescere, ut praesentes pueros formam veterum facias obtinere. Sed dicas forsitan: licet te professio sanctior urgeat, me in istis non habet cura [Col. 0288B] postremum. Ego sum cui Paterium filium mater et virgo sacri fontis alvus effudit: ego in animae ejus secunda nativitate aut recreatione sum genitor: ergo peculiaris eruditionis ejus me provisio respicit, cujus pater et inter coelestia sum vocatus.



DICTIO XIV. In legatum, qui patriam hostibus prodidit.



CONTROVERSIA PRIMA.

Si excellentius crimen est, quod digna veneratione persona commiserit, habetis, judices, in uno homine duo diversissima, et proditoris meritum, et sacramentum legati. Sed vincitur in ipsis vox superata primordiis: facinus vix credo, quod arguo: quis aestimet in vocabulo integritatis consummatam cecidisse perfidiam. Cogimur dicere, quia nil mali aut [Col. 0288C] proditor metuat, aut verus legatus admittat. Quid accusationi meae pro innocentia nomen opponis? insequentem posses effugere, si esses meritus quod vocaris. Nemo cautius malus est quam qui absconditur sub appellatione pietatis: tutum est iniquitatis exercitium, quod honestatis tegitur indumento. Facessat propositum praestigiis potius quam mente constare: enervata defensio est, quae nudi honoris nititur nihil valitura testimonio. Ut nocentior contra patriam existeres, viam tibi consilia nostra pepererunt: nos egimus, ut fortior hostis, dum propugnatorem quaerimus, appareres: non sentiremus quae irrogasti patriae inimicitiarum pondera, nisi sumpsissent ab amicitiarum religione principium. Externis adversariis sine labore congredimur: inerme pectus [Col. 0288D] invenit, qui de gratiae fruge in affectum prorumpit inimici: egimus foederis tempore, ut generalem adversarium, quid gravaret patriam, non lateret. Iste enim, cognitorum splendidissimi, si negligentius in suscepto functus officio, per animi taedium sociorum commodis institisset, capitale mereretur exitium: quale est enuntiasse hostibus interna patriae, pro quibus certasse sacrilegium fuit? quibus sunt expianda tortoribus, quando illud perdideris, quod nefas est non juvisse? quantis colorum varietatibus et urbanitate lethali ad hoc perductus aestimatur, ut [Col. 0289A] legati personam putaretur implere? Solet virtus quae innata non fuerit, cura et nutrimentis institui, et transire in affectum, quod feceris studio falsitatis: usu honestatis robur adipiscitur, qui bonum sub diuturnitate mentitur. Servasse adhuc benevolentiam captiosam, nisi inspexisses laedendi callem legationis clave reseratum. Tale est, ac si aegris sub febrium jactatione languentibus allaturus salutem curator adveniat, et animam in penetralibus suis sub medicinali specie exclusurus inquirat: quis, rogo, huic non pandat secreta vitalium, et in quibus adhuc locis vigor subsistat, annuntiet? facilis exstinguendi ministratur occasio illi a quo sanitas postulatur. Sic te, impurissime hominum, adversus nos intimorum reseratione munivimus. Ex vestro nunc, cognitores, [Col. 0289B] pendet arbitrio, si qui peccatis vicit universos, non debet omnes reos superare suppliciis. Nascituras in posterum culpas incidite: eveniet ex unius cruciatu generalitatis emendatio. Genus pietatis est, circa hostem patriae esse districtum, ne dum personae parcitis, ad incrementum vitia provocetis.



DICTIO XV. In novercam, quae cum marito privigni odia suadere non posset, utrisque venena porrexit.



CONTROVERSIA SECUNDA.

Adest, judices, noverca, quae ut satisfaciat odiis, non parcit affectibus: quam ne privignus evaderet, elegit miscere ejus casibus, quem dilexit: quae saevissimarum more belluarum, de confusis mortibus tesseram fecit, dignos lethi forte aestimans, quicunque [Col. 0289C] cum inimico illius potuere trucidari. Ruptis repagulis accepit furor ejus exercitium, quasi neci deputatum perimens quidquid occurrit. Generalitati perniciosa esse desiderans, nisi defecissent toxica, adhuc ira crescebat: hausta sunt a duobus venena, quae reperit: quod in aliorum servaretur exitio, non remansit. Heu! quemadmodum gemuit defectum poculi, cum cadavera pauca conspiceret, indignata sibi quod de funesto liquore plus defunctis, quam quod occideret, dedit. Quaesivit de exstinctorum visceribus pretium mortis alienae, si licuisset, abstrahere; ut plurimis per guttas fata dispergeret, ut animarum penetralia virus nobile possideret. Ante experimentum perniciosus effundebatur humor in poculum: fecit eam quid perdidisset, agnoscere, postquam de succis [Col. 0289D] abundantibus paucos exstinxit. Ubinam gentium fuit animus conjugalis diligentiae? ubi maritalis sacramentum copulae? Plus egit privigni, quam tori recordatio: dum immanitati obsequitur, effugatus est viri praesentis affectus: credidit in quocunque vivente privigni remanere posse substantiam. Lucem voluit profana confundere, et humani generis messem mundo labente succidi: quidquid in occasum potuit ire praecipitans veternis Erebi legibus diem nostrum cupiens scelerata submittere: ne illam vel post inferna odiosus inspiceret. Quantis gradibus et profectu scelerum ad venena descendit? Diu exitium distulit, quod aliquando in tormentis constituto ingessit vice beneficii. Ante flagris, fame, frigore inimicum corpus [Col. 0290A] afflixit: postrema est in novercali indignatione necis exsecutio. Vellem in accusatione, judices, diutius immorari, nisi facinorosae poenam prolixior lingua differret. Nolumus quas peroranti conceditis, ut addicenda in luce mereatur inducias. Quotiens, scelestissima feminarum, subdolis privignum fovisti complexibus matrem mentita? quotiens innoxiis potionibus egisti, ut de manu tua mortem securus acciperet? Captata sitis, tempus et bibendi necessitatem forte ut citius lethum porrigeres, exorabat: habuisti misericordis opinionem privigni desideriis obsequendo: quotiens matrum loca tenuisti, ut novercam tutius exhiberes? Solet, libertatis praesules, in conjugali consortio unius sobolis ut commune pignus attendi, dum affectio quam pater obtinuit [Col. 0290B] transit ad filium: decedentibus matronis, virorum providentia, dum ad educandam posteritatem curarum participes quaerunt, sic novercas inveniunt. Saepe tamen sub hoc vocabulo mater accedit, eo cautior circa germen alienum, quo sollicitius nomen tragicum vult vincere. Genitricem munit securitas, et sacramentum nominis sui: quae etiam misericorditer creduntur irasci. Vestras, infausta, blanditias jure respuimus, quibus per fucum malitiae interna vestitis. Erubesco, cognitores sanctissimi, damnatam meritis suis diuturna impugnatione sustentare: non est anceps sententia, quam labore suspendo. Utinam exquisitis effugetur de luce cruciatibus, et lentis secta vulneribus existat superstes corpori suo! non uno tempore de propriis sedibus nocens anima [Col. 0290C] vellatur. In affectum reducitur puritas, quotiens generalitatis oculos expiaveris cruce noxiorum.



DICTIO XVI. In eum qui praemii nomine vestalis virginis nuptias postulavit.



CONTROVERSIA TERTIA.

Creditis, judices, per hunc victoriis lamenta misceri et triumphorum saporem disciplicere de praemio? aestimatis offendi deos in effectu rerum, et deduci ad poenitentiam numina, quae vota juverunt? Adest homo nequissimus, qui gemere nos imperat, quod patriae nostrae vicit inimicos: qui consummatis praeliis, dum laboris pretium flagitat, et hostes et bella commendat: qui exhausta putat laboris esse suffragia, nisi quae iratis coelicolis conferuntur: ut possit civitas ejus [Col. 0290D] perdere, quod per ipsum creditur acquisisse. Confidit genium bellatoris pictis tabulis et imaginibus non teneri; nec requirit ut servetur saeculis aere formatus: sola opinatur esse gaudia, quibus evenit munus adulterii. Si ad hoc te casibus obtulisti, ut pro sudore tuo nominari pudeat quod requiris, nos non possumus scortis debere quod vicimus. Non pro amore bella gessisti, qui post adversarios in civitatis medio cum pudore congrederis: sine causa hostes depulisti, qui eorum vicibus fungeris in triumpho. Habuimus statum honestatis liberum, dum casibus subjacemus: fugienda est virorum fortium felicitas, per quam jungimur miseriis subditorum. Etenim, curiae lumina, per minutias scelerum hunc opinamur [Col. 0291A] ad immania vota perductum? quantis gradibus exercitatum facinus pervenit ad hoc ut vitia laudibus mercaretur? Credebamus eum, dum vitam in tentoriis ageret, et ad insignia roboris duris corpus successibus invitaret, civico amore constringi; ut per militiam ejus, nec incendium urbis, nec sacras corruptela virgines possideret. Iste enim emit tot vulneribus, ne alter facinorum fruge potiretur. Quid tibi debeam, crudelissime hominum, datur intelligi, per cujus beneficia superati exitum victor ingemisco. Dicite, praesules libertatis, quem potius habuimus qui animos nostros possedit, in tubarum clangore terrorem, dum ferri seges equorum fremitu minaretur exitium? Credo, ne libera patrum colla catenarum rigor astringeret: ne inviolabilis matribus pudor civitatis excidio deperiret: [Col. 0291B] ne votiva virginitas sacris mancipata culturis praedonis igne raperetur: ne famula castitas hosti pretium fieret insultanti: ne corporibus ex humana conditione liberatis, vis inimica subriperet, et adversariae pudicitia libidini ad ultimum deducta serviret. Quaero a te [1 1Kb] heroa magnanime, quid de patria tua mali depuleris, si haec quae timui victor optasti, dum mortes hostium ictibus tuis numinum favor addiceret. Percunctor utrum poposceris superos in illa necessitate fautores? Si fecisti, perfunctus periculis sacerdotibus eorum pro debita oblatione minitaris? si non adhibuisti pia vota certamini, quid tibi debeo, quem sine precibus suis generalis prosperitas comitata liberavit? Si intelligis, multum est quod debes numinibus, si studuerunt supplici: majus, si dederunt victoriam non petenti. [Col. 0291C] Credo, digressus e praelio, loco principe delubra veneratus es, et ibi gratiam retulisti, unde praedam feriatis manibus certas abripere. Vereor ne templis nulla face consumptis, ducat vestalem virginem sors secunda captivam.



DICTIO XVII. In eum qui seni patri cibos subtraxit. Data Aratori.



CONTROVERSIA QUARTA.

Nescio, judices, utrum inveniatur poena, quae criminibus satisfaciat impetiti. Interim deest linguae copia, quando facinoris novitas superat arguentem. Iste est filius qui grandaevo patri, cum posset praebere alimenta, denegavit: id genii sceleribus suis associans, ut esset patre incolumi parricida. Putas evasisse [Col. 0291D] te debitum de non illata genitori morte supplicium? ut esses [2 1Kb] innocentior, pepercisti. Potuisses cruciatus quos intuleras, ultimo patris fine concludere, si manum jugulo medicam praestitisses: prima est malorum tuorum adinventio, creatoris proprii exitium nec removere ut pium filium, nec ut crudelem decet, inferre. Quid est quod inter utramque viam, exquisiti inventor periculi, neutram sectatus pasceris promulgata tabe genitoris? vixit, te procurante, eo infelicior pater, quod mori te procurante non meruit. Nemo, sanctissimi, dubitat mundi istius mala advocata nece sepeliri, et communem sortem votum esse [Col. 0292A] inter adversa constitutis: necesse est optari, quod modum ponit amaritudinis. Rogo, quibus est belluis comparandus, qui procuratione sua infert dura sine termino? cujus doli, dum manus abstinet ab auctore lucis, letho commutanda pepererunt? Jam erat genitor istius annorum fasce contritus: jam per tremenda senis membra aevi depopulatio vestigia olim robusta subverterat: jam diuturnitatis morsibus in rugas quae declarabat hominem, forma vergebat: non tamen sine spe subsidii ad maturitatem pervenerat, cui jam major soboles arridebat. Potiori fiducia ad victum congregata dispersit, quem semper scimus horrea sua in pignoris alacritate posuisse. Omen putavit cogitare de substantia, cui existebat natus incolumis: ad gelidam canitiem hoc putans posse sufficere, [Col. 0292B] quod reparatus in prosapie annis viridioribus non peribat: cum repente egregius juvenis tali patrem securitate nudavit. Vellem paulisper, venerandi cognitores, ad hunc verba convertere: sed reor perire monita, quae profligatis moribus exhibentur. Putamus, venerandi hominum, ad hos usus prolem cujuspiam magisterio pervenire? sufficit germini institutio naturae; quando quod solent facere doctores, infundit eorum pectoribus lex humana. Non est ex accidenti bonum, debita complere: nec deesse potest ratione praeditis, quod avibus probamus insertum. Versa vice, aquilas legimus fetuum ministerio pasci: et beneficium parentum, quod implumes nati, quando ovorum tunicis exuuntur, indepti sunt, quadam districti aequitate restituunt. Non putant volucres esse liberum accepta denegare: quale est ingenium [Col. 0292C] quod circa diligentiam suorum alites nescit imitari? Transeo multiplicibus exemplis luporum rapacitates, jejuno escas parentibus ore deferunt, et impasta visceribus fera ad creatores suos currit ore locupleti. Vos perpendite conscientiam rei, quali poena digna sit, quae inusitata commisit: quia propagantur impunitate vitia, et nisi judicantium censura succurreret, peccandi vis per generale corpus exiret.



DICTIO XVIII. In tyrannum, qui praemii nomine parricidae statuam inter viros fortes dedit. Data Aratori V. C.



CONTROVERSIA QUINTA.

Quamvis, judices, virorum fortium effigies mansuro [Col. 0292D] perenniter aere serventur, et per haec simulacta nesciant obitum vel sepulti: quamvis in aeternitatem migret per has artes imago mortalium, et angustam humanae naturae legem vincat industria: tamen virtutis pretium nec parricida aliquando meruit, nec tyrannus exsolvit. Quando munus innocentum aut sceleratus elicuit, aut oppressor libertatis ingessit? Statua, venerandi praesules, sudoris fructus est, judicio reddenda purissimi: ut in utroque congruus nitor nec suscipientem devenustet, si indigno auctori provenerit, nec, si conferatur immerito, maculet largientem. Si libera adversus tyrannum vox est vitia detestantis, si licet sub tutore criminum culpas urgeri, [Col. 0293A] dicam quod sentio. Inter duos nefarios res honesta volitavit, et neutro munita praesidio, nec a quo procederet, nec ad quem deflueret, cognoscebat. Res dudum decreta sortibus, et sanguinis comparanda suffragiis, ad quorum pervenerit jura, respicite: ut eam tribuat usurpator imperii, et accipiat patris exstinctor. Quo me vertam, nescio: inter virtutum tuarum, venerande princeps, deprehensus abrupta, nescio utrum accusem quod tyrannus es, an quod honoras praemio parricidas. Utrique digni crucibus, et de praesenti vita culleis effugandi. Non creditis sufficere, vos debitum vitasse supplicium, nisi et tu quod non licet, tribuas, et ille quod non meretur, acceperit. Jam dudum a te ista per audaciam praesumpta sunt, cum arcem justitiae profligator intrasti, his ad dominatum evectus [Col. 0293B] suffragiis, quibus in altero statuam contulisti. Necesse est, amplissimi hominum, universos fovere quod fuerint: nec utiliter, nisi ab emendatis, corriguntur excessus. Prodigus frontis est, qui punitorem mali credit facinorum sectatorem. Judicis conscientia constringitur necessitate secreti, et non putat liberum condemnare in subjectis, quod ipsa non dubitavit admittere. Quantis successibus aut quam variis incrementis ad haec sentina criminum pervenisti, ut tibi liceret ad sublimia pervenienti in tantum peccare, cum velles, ut probrosos ad potiora statuis invitares? Tu libertatis saporem felle servitii commutasti: ille obsequia patri debita vertit ad gladios. Quantum laudanda sint quae laesistis, advertite: et feriato ore accusantis quid mereatur pater, et ingenuitas [Col. 0293C] aestimate. Tu absoluta colla jugo miserrimae conditionis astringis: apud illum nihil praevaluit lex naturae: hoc tu circa patriam geris, quod intulit hic parenti: in eo fortasse crudelior tu credendus, quod dura imperia sub vitali quadam morte dispensas: nec illis quibus est desiderabilis obitus, quasi medica manu praestas exitium: ille non passus genitorem in mundo subsistere, pernici ictu eripuit vitam lucis auctori. Nescio qua sunt criminum diversitate discreti: interim si liceat, poena jungendi sunt. Si te circa cives alicujus supercilii tumor elevasset, reum te designaret laesa communio, et privatae abjuratorem dulcedinis immoderata nuntiaret erectio. Si ille creatorem torvo lustrasset aspectu genitore incolumi, habuisset meritum parricidae. Videte quid dignum [Col. 0293D] his sit, qui ad delictorum fastigia pervenerunt. Nihil est quod residuum, aut afflicta credat patria, aut pater exstinctus. Facessat a nobis, principes viri, argumentis acerbare commissum. Sufficiunt nuda reorum vocabula, nullo defensionis munienda privilegio. Addam sane delicto quaedam quae sunt praecelsa reatuum, ne ulla res videatur, actione subtracta, quam sagacibus, ut aestimo, vestigiis invenistis. Ambitur parricidae statua, fortium vallata lateribus, et simulacrum, quod aut [1 1Kb] litteraris cura peperit, aut Martius campus refudit, hujus imaginem posthabetur. Duriter, si creditis, ferunt tot evecti titulis, nulla ab effusore se paterni sanguinis retributione distare: et [Col. 0294A] si qui animabus reliquus vigor est, deflent praemia sua, quae annisu roboris exegerunt. Ubi honestas, ubi studii liberalis efficacia, ubi munus pro patria dimicantis, si aereas formas artis possessor exhibet, et qui genitoris funus procurat, obtineat? Vos tantum digna meritis exhibete tormenta: ne si impar poena impetitos addixerit, nec vobis debeatur laudatio directa censendi. Uno itinere vita pellantur, quibus pene par exstitit sors delicti.



DICTIO XIX. Data Ambrosio, in aleatorem qui agrum in quo parentes ejus erant positi, pro ludi pretio dedit.



CONTROVERSIA SEXTA.

Postquam, judices, deforme aleatoris studium deductus ad exilitatem census evaserat, et crescentem [Col. 0294B] certandi curam facultatum defectus addixit, coeperunt a turpi praemio nec parentum sepulcra subduci: coeperunt exspectari dubia casuum de favillis, et ridenda proponi contentionum momenta de lacrymis. Ubi sunt, qui dicunt perfunctas luce animas nihil cum hujus mundi cultoribus habere commune, et post saeculi segregationem diem suum habere translatos? Ecce jam majores istius prope quae obtinuerant sepulcra senuerunt, et de ipsis per diuturnitatem fiunt busta jam tumulis: et tamen apud comessatorem improbissimum adhuc creduntur in illis intentionis pretia non perisse. Post longa vitae curricula fortuito nil debentes, eventum manes jubentur exspectare de tesseris: post profligatas, quas parentes tui per longam parcimoniam opes collegerant; post [Col. 0294C] multa argenti aurique pondera, quae jutura haeredem parcitas sub dimensione servavit: urnas veterum, ut essent in praemio tabulae, sterilitate deterior proles honorasti. Si mausolea praecedentium minor posteri cultus ornaret, esset plectenda negligentia, et spectaret de illis poenam judicibus, qui filiorum suorum mores in alienis cupiunt emendare commissis. Pro festivitate certa temporum lege redeunte, pro sertis, et quibus animae pascuntur muneribus, credidisti nefas, si genitorum tuorum sepulcra dominos non mutarent. Non tibi licuisset domos ultimas pro abducta ab hostibus pignoris tui redemptione distrahere: quaero quae sit necessitas quod alienum video in parentum tuorum cineribus possessorem: et nihil mihi aliud nisi ludus opponitur. O misera mortalis conditio, et cum denegantur [Col. 0294D] desideria, et cum infelicius conceduntur! Quotiens creatores tui sollicitis Deum movere suspiriis, ne de hujus usura lucis, quod infaustissimum creditur, et sine legitimo haerede transirent? Editus, institutus, eruditus, ad hanc messem, judices, jejuna pudoris mente pervenit, ne in jure suo patiatur esse, postquam universa perdidit, patrimonii largitores. Damnamus in scelerato voluntatem turpissimam: nam contigit forsitan, ut ad probos dominos priorum tuorum ossa beneficio levitatis emiseris. Communis est universis defunctorum reverentia, et circa religionem sorte ultima conditorum dignam poscit humanitas universa culturam: excellentius tamen [Col. 0295A] majoribus nostris debita suprema redduntur, quos ita sibi veneratio proponit ante oculos, ut diis credamus exhibitum in quibus defunctorum mandata peraguntur. Servamus universa quae jusserint; non credentes impune contingere, quod de eorum fuerit praeceptione violatum. Non invenio, novum facinoris genus qua explicem novitate sermonum. Quibus fuit sacrilegium non parere, quale est eorum suprema domicilia pro ludicris vendidisse? Credite, cognitores, stare ante oculos vestros tot istius atavos vindictae tempora praestolantes, quorum placatione mansura in posterum circa parentes diligentia poterit sine labe sanciri.



DICTIO XX. In eum qui in lupanari statuam Minervae locavit.



CONTROVERSIA SEPTIMA.
[Col. 0295B]

Semper venerandorum judicum ancipitem credimus fuisse sententiam de confusione peccati. Ibi cognitoris, quo potissimum vergeret, haesit deliberatio, ubi dubia exstitit sors delicti: nam definitionem aequitati congruam sicut vitia manifesta exigunt, ita obscura suspendunt. Quando in luce est facinus, quid spei remanet addicendo? Percipite, quaeso, animis, et interna aestimatione tractate, qualis sit, qui et virginitatis oculos, et lupanaris secreta violavit: et in utroque sacrilegus, nec flagitia veneratur quibus inimicam testem adhibuit, et castitatis profligat ruborem quam indignis associat. Expostulo a te, humani generis ostentum, qui levitatem tuam ad erigendum Minervae simulacrum religionis cultus adduxerit, [Col. 0295C] dum integritatis hostem illata de loci foeditate monstret injuria: nec reverentiam te exhibere Veneriae pollutioni clamat publicata corruptio. Nesciunt peccandi terminos, qui ad transgressionem sceleris excessuum amore provocantur: modum in erroribus ignorant, qui crimina excelsa moliti sunt. Dum Dionem et Palladem, diversissima numina, peregrinantibus mancipata sententiis, in unum fabricata deridens arte conjungis, fecisti religione tua acerbius quod delinquis. Res summo digna piaculo, miscere discordantiam, et in unum colligere, quibus nisi secretum praestiteris, contumelias irrogasti. Creditis inveniri hominem de hac mundi gemina conversatione neutrum tenentem, et nec amicum virtutibus existere, nec fidum vitiis inveniri? Solent aliquos erigere ad [Col. 0295D] despectum boni operis patrocinia culparum, et qui de sapore laudis alieni sunt, de licentiae fruge gratulari. At te quae istarum rerum invenit sectatorem? meliori ordini contrarias manus attulisti: nec improbis sinceriter obsecutus colla submitteris. Odi, principes viri, morum suorum remissos judices: condemno, qui per negligentiam serenorum actuum in dubium trahuntur: exsecrabilius tamen detestor, qui [Col. 0296A] in utroque deprehensi, nulli exibent stabilem conscientiam. Pollicentur enim poenitentiae tempore honestatis affectum, quos fidem videris exhibere peccatis. Si te, scelestissime hominum, ante Veneris delubra positum stimulasset Minervae recordatio, utramque potestatem male diligens ingenii tui memoria laesisset? fugisses illius domicilium, cujus adversariam mente retinebas: qui honor est ibi ejus statuam collocasse, ubi dea pudicitiae potuisset commemoratione violari? Nesciendo, infaustissime, gradibus ad fastigia exsecrandi erroris accedere, pene postliminio bellum inter coelicolas excitasti. Vident illi oculi semper turpia, detestati junctos quadam obscenitatis lege complexus. Dum procurante te interest lupanaribus captivum numen; solus es qui ostendisti servire [Col. 0296B] humanae libidini superorum potentiam: et illis eos constringi locis, quibus fuerint a mortalibus deputati. Quam dissona erit in adolendis impensa sacrificiis? unius oblatio numinis alteri dabit injuriam. Nam dum per providentiam tuam simplex pulvinar gemina superorum potestas obtinuit, et in una aede pudor et luxuria convenit, neuter devotionem nostram favor aspiciet: quas tu habitatione miscuisti, nos propriis habebimus offensas sacrificiis: qualia erunt munera, quae gregatim portanda sunt per incestas et virgines? una offendenda est hilaritate, et lascivia placanda altera. Inter verbenas et thura hostiarum erit causa certamen, et inde efficienda irata numina, unde mulcentur. [1 1Kb] Submovero sacrilegis prolixam narrationem: moras quas in luce reus accipiet, [Col. 0296C] inter supplicia consumat: quia devenustat referentem et alienorum actuum turpitudo.



DICTIO XXI. In patrem quemdam, qui cum filium a pirata captum redimere non dignatus esset, ab eo tamen ali petebat.



CONTROVERSIA OCTAVA.

Thema. Lex. Liberi parentes alant, aut vinciantur: cuidam duo filii, frugi et luxuriosus: piratas utrique incidere: scripserunt patri de redemptione. Pater vero venditis facultatibus piratas expetiit: cui optio data est, quem vellet, redimeret, quia parum pretii detulisset. Ille elegit luxuriosum, quia aeger erat, redimere: qui cum reverteret, in via mortuus est: frugi piratas evasit: pater petit ut alat: ille contradicit. Actio contra Quintilianum suscepta. Ille enim [Col. 0296D] patrem tuetur, nos filium. Rogo ne arrogantiam putes, qui legeris.

Praefatio. [2 1Kb] Nunquid fas est adversus Quintilianum nisi pro veritate dicere? aut immemorem sui loquendi facit aviditas, qui tribuit verba justitiae? Fallentes decet urbanitas, dum peniculo fucata mendacii peregrinum decorem laudanda verbo tenus sumit elocutio. Sane solatio oratoriae artis aequitas asseratur: [Col. 0297A] eligo pompam, quam probitas defensa parturiet. Procedat contra eloquentissimum virum coelestium favore munita simplicitas: de fiducia partium nostrarum oritur quod audemus. Vos tantum, principes viri, benignitatem vestram, salva aurium animorumque cautione praestate: ne cothurnus ille sublimior, oris facultate qua praevalet, in possessione sua credat esse victoriam. Quid est aliud adversus ejus impetus nos juvare, nisi peregrinantem reducere post intervalla justitiam?

Principium. Gauderem, cognitores amplissimi, evasisse me pedorem carceris, vincla piratarum, nisi regresso mihi myoparonum loco pater existeret. Quaerit a me alimenta, quem nec auro ab hostibus, nec lacrymis liberavit. Putat quod illi debeat [Col. 0297B] regressus ejus proficere, quem cum potuit non redemit. Frustra pastum beneficio legis imploras, qui factis tuis naturae jura solvisti. Exhiberi victum patribus jus decernit: non est tantummodo sacramentum istud in nomine. Dicat vel pirata, si pater es. Meliorem me fuisse mortuo saepe cum loqueris, nunquam ostendis esse, cum judicas. Viam culparum germani decedentis attendite: ipse magis genitoris moribus paruit, qui praelatus est; ego quo omine vitam meam per extraneos ab istis actus exegerim, declaratum est cum me pater praedonibus sponte dereliquit. Valida sibi videtur adversus sobolem argumenta proponere, cum propensiorem gratiam meruisse jactet culpabilem filium, et proximum sepulturae. Quaeso, judices, pronuntiate quid debeam. Interim clarum [Col. 0297C] est me et cineribus vitiosi fuisse postpositum. Non erubescit quidquam ab eo auctoritate parentis exigere, in quo esse noluit quod vocatur. Utinam mihi ad hos usus valetudinem piratarum catena reservasset! facerem praebitione indebiti alimenti patrem meum pudore captivum, ut injustus arbiter de propriae gemeret iniquitate sententiae. Cibus enim qui ab illo praestatur, cui nihil boni mereris, exhaurit: jejuna sunt saturitate sua viscera, quae non habent conscientiam beneficii ante collati. Nescio quid de duobus filiis homo ille spei suae residuum putet, qui unum terrae reddidit, alterum passus est in perpetua raptorum dominatione servari. Accipiat, nisi confunditur, quidquid exhausta suppliciis membra gemuerunt. Non novi quid senex a debilitato flagitet: interea quod [Col. 0297D] adverto, sumus ambo pascendi. Quid mihi rationem modicae facultatis adducis in medium: qui unum redimere voluit, sic substantiam suam vendidit, ne pretium pro utroque sufficeret: quis infelicitatem meam, quis miserias possit exponere? cui post Cilicas et ipsa quam resumpsit esse fertur libertas obnoxia? Dicite quaesumus, judices, si et in patria mea debitores pronuntiabimur, quid evasi? Addidit creator sanctissimus dolere me quod emisissent vincla germanum. Quasi vero tantum a nobis exigat natura servitium, ut compenset erepti fratris hilaritas quod remansi. Amorem debemus carnis sociis absoluti: credite dicenti manifesta: nesciunt intrare de altero gaudia hominem pro se timentem. Illud enim improbati more [Col. 0298A] clamat examinis, ditiorem esse quodammodo a quo aliquid poscitur. Talem technam in supplicationibus fucata servat urbanitas, ut utatur composita humilitate pro jaculis: quatenus commento superbae abjectionis nihil ei relinquat liberum, qui rogatur. Licitatum pro ambobus censum testatur, quem pro uno constat expensum; exspectat geminam gratiam de beneficio singulari. Nescio utrum quaerendum sit quid cogitaverit, cum apud universos liqueat quid fecerit. Exhausit partium tuarum defensiones pirata, qui de nobis praestitit optionem: teneat quae sola desideravit sepulcra de filio pater, qui tantum moriturum redemit; nam qui sano languentem praeposuit, denuntiavit se horruisse victurum: quid de superstite poscas, nescio, habens in consolatione lacrymas quas [Col. 0298B] emisti.

Narratio. Perpetuo, judices, honestatis culturam et in aetate peccatis amica servavi: subtrahens impensas desideriis puerilibus, unde posset aevi gaudere maturitas. Hujus rei frugalitate fecimus ut remaneret patri quod pro luxurioso filio posset offerre. Quid de patrimonii exilitate causaris? si par moribus exstitissem, usque eo perducta res fuerat, ut neuter potuisset absolvi. Inaequalis est arbiter, qui proficere voluit alteri quod nostro pudore condidimus. Quantum asserit paterna districtio, causa nobis diuturnae captivitatis probitas fuit. Sanus diligens, patri fratrique sedulus, talis reduci non meretur in patriam: et nisi exstitissemus una sorte captivi, sorduisset suspicione nostra regressio: [Col. 0298C] aequales calamitate fuimus; sed patris amore distantes. Felix luxuriae suffragio juvenis, et ante magnam partem communis exhausit substantiae, et ipsi profuit quod remansit. Me miserum, et semper paterna judicatione captivum! Prolusi in pace ante quod pertuli; et dum recti iter teneo, indicio parcimoniae, qualiter inter hostes viveretur, agnovi! Hinc est quod, cibo quem ministravit feritas illa contentus, vixi inter ultima solatio consuetudinis, non humanitate raptoris. Quaero qui me servavit usus ille frugalior, si aequi observantia patrum meretur offensas?

Objectio. Quid quod barbarus dixisse se perhibet, Unius pretium pertulisti? debitum semper accipiunt objecta responsum. De nulla pependisti auctione sollicitus: aurum quod exhibueras ante preces inimicorum [Col. 0298D] oculis obtulisti. Dum sic tibi universa procederent, a nullo potuit ambigi quod sufficeret desideriis tuis unius liberatio. Mox tamen ut illa intra repleta squalore mortis intrasti, quid esses electurus, antequam optionem tribueret pirata, cognovit: non descendit ista de amore trepidatio; nihil ostendit ambiguum, qui de duobus filiis per omnia signa diligentiae, quasi ad unum venisset, annuntiat. Post egressum tuum fortiores me arctavere custodiae: divinitati gratias, si libertatem meam et hic tutaverit, quod evasi. Tua interim ad inimicos vocem videtur emisisse sententia, Nisi studiose quem relinquo servetur, elapsurus est. Diis ducibus fuga nostra ante oculos hostium locata efficax fuit.

[Col. 0299A] Excessus. Praeterea, ut est fandi locuples pater, et vivendi diuturnitate didicit praesentare quod loquitur, callens imponere necessitatem mentibus per auditum, dicit omnibus in humanitate degentibus cibum esse communem, et ab uno flagitat quod non licet quemquam negare, generaliter allegans deberi universis quidquid terra produxerit. Sed quando in communem usum seges triticeam sobolem et liquorem vineta fundebant, nec viritim tellus erat distributa cultoribus: nullus inter hostes filium sic reliquit, ut crederetur gemitus praetulisse servitiis. Ignoro, judices, postquam elegerit lacrymas, de superstite quid requirat. Sed metum nobis legis objectat, et quod inter parentes et liberos scriptum est, sibi deberi vult, qui nihil exhibuit de parente. Voluntatem nostram, dum cogimur, quaerit; et desiderat [Col. 0299B] hoc nos exhibere pietati, quod ipse professus est excusantem non posse negare formidini. Nunquid misericordiae locus est ubi instat imperium? quod non licet subtrahi, non possumus dicere liberalitate conferri; clementia nisi ingenua non vocatur: quidquid non dare praevales, ceu intermunus computa, si dedisti. At frequens nobis naturae iteratio et sanctum creatoris nomen obsistet, quasi usura lucis, dono parta coelestium, inter illa quae ab hominibus tribuuntur possit ascribi: sacrilegium est superorum indulgentiam semen dixisse mortalium, de sola habet libidine testimonium pater crudelis. Jungit etiam oneribus meis, dum reposcit solatia destituti, dicens sibi civitatem potuisse succurrere, ni redissem. [Col. 0299C] Quid aliud voluntas ista manifestat, nisi ut rursus me pirata suscipiat: si gravis est inempta visio prolis tuae; certe, vel quod soles magno comparare, meum bustum sine pretio possidebis: aetas quidem pollicetur vitam, sed tormentorum magnitudo, quam acerbiorem te digresso pertuli, promittit exitium.

Exempla. Deinde protulisti exempla paterno digna proposito: sed interpretatione viluerunt: quasi aetas cana desideriis tuis formam, et non imitationem sanctis praestiterit institutis. Quid magni Aeneae humeri ponderis de creatoris fasce senserunt? aut pressit filium corpore, cujus ipse fuit saepe bajulus actione? Vis scire quia eripi de hostibus meruit? ante oculos locatum est quod noluit, ne gravaret, credens sibi sepulturam procumbentis Ilii ruina praestari: [Col. 0299D] et ne procedentem natum vita digniorem senilia membra retinerent, occasum civitatis dixit satis esse pro tumulo. Ille praedonibus evadente filio remanere voluit: remeasti ad patriam tu relicto. Quid nobilia Scipionis pro genitore suo facta commemoras? cum ille pro auctore sedulo dum se obtulit, totum dedit, sed non consumpsit universa quae debuit. Semper votorum bonorum est causa consimilis, nec discreta sunt studia benignitatis. Pronuntiat quid de filio mereatur, qui eum ad officia naturae, nisi coactum, aestimat non venire. Vincla, nisi paream, lex minatur: quid refert? Ad hanc me consuetudinem suppliciorum a te procurata formavit diuturnitas, quamvis longa poenarum tolerantia non faciat contumacem. [Col. 0300A] Miror tamen, nisi quod effugi de barbaris pater intulerit: nihil est unde declinentur praedones, si sors ipsa sequatur in patriam, una est, quantum video, genitalis soli et peregrinationis adversitas, nec dispar amaritudo redeuntibus et captivis. Nequaquam tamen quid intersit invenio, nec quae potissimum cervices meas catena nectat inquiro: rigentis ferri nexus incurram, aut gulae vectigal exhibeam, una conditio est. Jejunus epulas portabo satiato, et, quod est deterius, non amanti. Quantis oblata a me projiciet alimenta fastidiis? quo devotionem meam rancore calcabit? homo quem misericordem habere, et dum essem inter extrema, non potui. Ex aequo me et germanum meum redemptione litteris poposcisse denuntiat, paribus absolutionem implorasse lacrymis, in simili epistolas constitutos [Col. 0300B] sorte dictasse. Non renuo, non refuto, habeat de hac objectione victoriam. Illud tamen flagito, quae causa fecerit ut quod duo poposcerunt, duobus est debitum, unus acceperit? Pro utrisque maria intrasti, et liquentis elementi minas, quantum asseris, pietate duce transisti. Quis de gemina caritate credat homini cum uno redeunti? Nunquam misericordia nisi periclitata laudatur; quo pudore cessante effectu praedicatur affectio? Nunquid semper secretum pectoris innotescit veraciter clave sermonis? pietas quae non etiam muta rebus tenetur, ostentum est. Inter omnes homines inconvulsa amor radice subsistet, si valet ista jactatio. Lex dicit: Aut alat, aut vinciatur. Clamat pater: Pastus iste parenti, vel si non redimat, jam debetur. Ad has te equidem partes, [Col. 0300C] cum ab officio cui eras per naturam obnoxius cessaris, armasti; proficit ventoso munimini, quod genuinae negatum est turpiter puritati. Crede mihi, lex cum parentem locuta est, non tacuit redemptorem: hortata est, jussit, extorsit universa sufficienter impleri religiosi operis sacramenta per nomina. Calamitas mea sensus tuos ad hujus rei intellectus obnubit: redemptio filii quae est in diligentia necessitudinis, esse non potuit in praeceptis. Impietatem meam, et in liberatione fratris invidiam, dum Ledaea pignora laudas, accusas. Nescis quia si inter illos tuae distributionis processisset aequatio, generasset errorem: nam unum in perpetuo decore lucis, alterum in jugi noctis possessione damnasset. Mentior, si alia judicia tua exstitere de filiis. Quidnam esse censuisti, cum [Col. 0300D] unum nunquam habiturus pirata dimitteret, alium nunquam relicturus quasi patre tradente retineret? quidquid post oculos tuos in illa ferali terra sustinui, a te processisse non dubito. Spes mihi universa consumpta est, postquam sine me de solo barbarico redemptor abscessit. Quas naves ad littora inhumana tendentes non primus inspexi, et quidquid vanescente visione non sequebantur oculi, mente comprehendi? quia sagacius inspiciunt aliquid, qui promptius praestolantur. Quotiens ante adventum tuum, si quando nos lustrare aerem pirata permisit, in extraneis mihi personis pater occurrit, et vidi has quas sibi amor sine mentiendi dedecore pingit effigies? His imaginibus diu sollicitata corda feriuntur. Heu! quotiens [Col. 0301A] renuenti mihi cibos quos pirata praestabat, hac barbarus consolatione subvenit, Nil metuas, nil de hac afflictione suspires: si creator tuus superest, parum a libertatis statione sejungeris. Ecce aliquando adfuit sors cupitis, alacer mihi adventum istius et praedo nuntiavit. Non longe fuit ab integrae amore clementiae, qui redemptorem laetus excepit. Non habuimus, judices, dominos inhumanos; fuerunt qui potuissent et prece molliri: si auri inopiam compensassent lacrymae, uno tempore utrosque reduxerat; testatus est noluisse fieri, quod non est magno precatus impendio. Expendite, quaeso, quid a me jure postulet, qui mihi in ultimis nec supplicatione subvenit. Adjecisti quod privilegiis naturae munitus sis, et quod in me deliquisti non liceat vindicari. Sed non habet [Col. 0301B] innocentiae praerogativam, qui defensionem suam locat in apice. Insons actionis luce niteat: citra dissimulationem crimina confitetur, qui in hoc tutelam suam aestimat quod praecedit: reos nulla defendit auctoritas; in facinorosis sacramenta nominis evanescunt.

Epilogus. Et hoc, sanctissimi cognitores, ita post custodias latronum alio labore pectoris allegavi, quasi, etsi essem debitor, valerem exhibere quod poscitur. Non considerat spoliata carnibus ossa, dominorum inhumanitate sordentia, et patefacta per carnifices naturae secreta non respicit. In corpore meo in lucem quidquid homo est protulerunt tormenta, et penetralia viscerum instante cruciatibus barbaro, cum pater mihi dedignaretur adesse, vulgata [Col. 0301C] sunt. Modum transit atrocitas, quae vel in debitis exigendis non principe loco vires interrogat. Tu cum videas aetatis in me valetudinem miseriarum fasce mollitam, cum aevi robur multiplicium calamitatum varietate contritum, cum et necessitate senectae habeam et invidiam juventutis, non a me desistis poscere quod et hostis remisisset exhausto. Tu accipies tributariam functionem, et adhuc me magnitudine nominis, et genio parentis incessis, cum miserationem quam debes cuicunque homini, despicias exhibere vel pignori. Superna dispensatio hac intentionem tuam mercede locupletet, ut rursus prolis tuae funera votiva respicias; et qui gravaris de vivaci praesentia, desideriorum summam capias de sepulcris.



DICTIO XXII.
[Col. 0301D]


CONTROVERSIA NONA. Praefatio.

Copiose quidem egregius adolescens inventorum suorum divitias in ordinem digerens, verborum quoque ubertate ditavit, et quae pro religione esse credidit, digno reverentia ore deprompsit. Sed procul opinionis insidias cessent malignorum commenta tractatuum. Nos contra Aratorem dictionis pectus opponimus. Sed nec erumpentem in lucem laudis palmitem inimica falce truncamus: sed quem verborum callem sequi debeat demonstrantes, scimus in illo nobis clarius, si eum praeferri contigerit, triumphandum quia de nostris hausit quidquid Deo amplificante de scientia opum largius effuderit.



THEMA. LEX. De capta civitate hostium sacerdotes et Vestales virgines liberi dimittantur.
[Col. 0302A]

Post secundos bellici certaminis eventus, inter triumphos et laureas vires habere non potest lex ad resistendum recitata victoribus. Quid gladiis per affectionem mortis egimus, si erit quod post praelia formidemus? Jacet ante oculos meos quidquid hactenus minabatur exanimum, et postquam fusa est inimica congressio, nescio quid nobis afferunt defunctorum principum decreta terroris. Nescit probatae qualitatem virtutis expendere, qui de chartarum freno superbit armatis. Acquiescant istis inertia corda repagulis; ego quidquid mihi licentiam tollebat, ense dispersi. Illud tantum potest nobis quisque negare, quod nolumus. Illum contentus sum habere terminum, [Col. 0302B] ad cujus me transgressionem desideria non vocarunt. Mihi quidquid praevaluero habere lex tribuit. Otium et toga denegantes aliquid ferant: mihi totum natura peperit, quidquid in procinctu constitutus extorsero. Sola nobis scripta jura sunt, nil timere. Et haec quidem auribus vestris, quasi bona esset formula quae objectabatur, asserui. Nutrix tamen virorum fortium lex, vindex libertatis, patriae munimentum, jubet post certamen heroas suos recidivam intentionem habere de praemio; et gestis non contenta felicibus, dum tollit sudoris pretium, frangit studia dimicandi. Ergo ne bona sunt praecepta quae ne boni efficiamur occurrunt? Quaecunque fructum adimunt laborum, censores prudentissimi, de aliena nos facultate castigant. Nunquid aequum est habere [Col. 0302C] valetudinem sanctiones de externo jure conscriptas? aut videtur rationi vicinum spem de futura possessione praecidere? Quid nobis religionis in sacerdotum personis opponitis? Deo duce, quem in illis veneraris, obtinui. Cujus intuitu desideras eos de jugo nostrae servitutis evadere, ipsos noveris teneri illo imperante captivos. Contra superos nititur qui quoscunque illorum sententia prosternit extulerit: quos festinas eripere, nequaquam fuerant effecti hominum, si meruissent ministri esse coelestium. Ecce tecum de sapore legis, quasi non habeam quae responsi loco objiciam tela, contendo. Quam justitiam putas in illa jussione, quae ut hostem fulciat socios imperia propagantes addicit? Tolle spem praedae, tulisti vota certaminis; et si defrudatur genius laureati, ad poenitentiam [Col. 0302D] rediet quidquid contemptu lucis expetiit. Facessat a prudentibus aequitatem hujusmodi non dico lege, sed tyrannica inscriptione requirere, quae ingrata numinibus, inimica virtuti, contra fas et justitiam pugnat mentito colore pietatis. Nescis, loquacissime hominum, quam justus dolor de amissa laboris fruge nascatur. Hoc est dicere, quidquid diis ducibus acquisistis, eripimus. Vidi urbem inimicam quasi uno incendio senescentem, et illas coelicolum sedes desertas et spoliatas divinitate prosterni: et putas remansisse quidquam quod non debeat esse victoris? Quid quod ipsa frivola et inanis constitutio obscuritate confunditur? Dicit enim, sacerdotes vel Vestales virgines debere libertate gaudere. Credo [Col. 0303A] illos nominat in quibus domicilium suum esse coeli habitator ostenderit, quos majores esse hominibus aetherius favor sua luce signaverit. Indicit eorum reverentiam quos agnosci volunt divina pontifices. Vidimus miseros quos tuetur iste inter favillas lapsae urbis de sola exspectantes lamentatione praesidium, et, nihil habentes fiduciae de proposito, inter turbas captivitate pressas errare. Non illis erat divinus splendor in vultibus, non quae officium nuntiaret hilaritas. Nesciunt inter adversa turbari, quibus in saeculi tempestatibus de innocenti conscientia portus occurrit. Vidimus afflictiores caeteris trepidantibus, quibus nuda nomina lex ridenda concedit. Quis remansit locus in meritis, si sacramentum istud solo restat in titulo? Dici credo aliud, aliud esse pontificem. [Col. 0303B] Vidi saepe ante confectas jejuniis facies directa in jugulum tela cecidisse, et retusos ab inermibus gladios rigentem perdidisse naturam. Si creditis religiosa dicturo, non fuit templorum minister, qui inter quaelibet discrimina humano eget auxilio. Scit supremus arbiter possessionem suam nova luce vestire. Non latet coelestis illa permistio; et quamvis humanae fragilitatis tunica vestiatur, effulgorat. Quid quod ipsi parati ad famulandum veniunt, qui trahi ad servitia non merentur? Hac extremitate qui indignus est, non rebellat. Occurrunt ad obsequia, quorum mens est digna culminibus; et pervicaciam mortalitatis eliminant, quos nefas est ad inhonesta constringi. Isti tui pericula, si nequaquam absolvi mereantur, intendunt. Non possunt subtrahi hominibus, [Col. 0303C] quos non intelligimus quidquam amplius habere de hominibus. Juvate me, socii, juvate consortes: et garrulitatem impugnatoris mei auxiliante veritate comprimite. Agitur res de qua quid senserit superorum sententia jam tenemus. Addicantur immeriti, ut bonos possimus habere antistites. Instituantur per istos quos suos esse non conciliatrix fabula, non incerta defensio, sed ipse summi Dei fulgor enuntiet.



DICTIO XXIII. [1 29Kb] In abdicatum, qui, patre necato, matri quoque insidiabatur.



CONTROVERSIA DECIMA.

Postquam, judices, abdicatus filius, in justi exsecutionem doloris, patris factum, matris consensum, gladio [Col. 0303D] vindicavit, turbare se aestimat innocentiam cognitorum, et aliquid de manifesti facinoris absolutione subripere. Nescimus quae in defensione sui verba commentitia sceleratus inveniat, ad cujus nos confutationem vulnus ostendimus. Malo perseverantiae [Col. 0304A] perditus filius, postquam necavit patrem, opinionem matris contendit exstinguere: dolens quod evasimus pugionem, telo famam insequitur, cui pro sexus verecundia plus timemus. Nos ruptum patri, nos scelerati iter ostendimus. Ille contra verba non poenitet. Ne quod nobis fidum videatur exstitisse subsidium ad sententiam suam traxit parvulum nostrum, quem fuci nescium fabricata verborum arte subvertit, faciens et illum perire, qui putabatur esse residuus. Quid praestigiis nudam desideras velare justitiam? nec odiosus parcere potuit, nec quem mentiris amasse, percutere. Nunquid argumentis opus est, ubi factum suum propria voce veritas testatur? perdidisti spem defensionis, cum genitricis ferro membra describeres. Sed licet procurator formosus et nitidus, nos ad haec [Col. 0304B] inspicienda oculos non habemus.



DICTIO XXIV. Ex tempore, quam ipse Deuterius injunxit.



ETHICA PRIMA. THEMA.


Perfunctus pelago Diomedes, tutus et arvis
   Naufragium deflet, quod sine lympha fuit.
Quam propter varios contendens vicerat aestus,
   Uxor ad alterius transierat copulam.
Causa querelarum simulato nomine vera est.
   Hujus verba, precor, comite vos placidi.


[2 40Kb] ALLOCUTIO.

O numina, si vobis non eveniunt cuncta disponentibus, divisa potestas est, aut et malorum estis auctores. Quod si humanarum rerum quemquam ex [Col. 0304C] numero vestro cura sollicitat, felicitatem mihi redeuntis tribuite, aut errorem quem finistis ingrati. Si coelum vocanda piorum possessio, si propter momenta laetitiae mortalibus orata tribuuntur, nolite beneficiis vestris sociare vindictam. Cur taliter ad effectum vota tetendimus, ut pararetur coelitum suffragio de occasione prosperitatis adversitas? Reddite, quaeso, propitii incommoda quae tulistis; restituatur pelagus, ne terreno pereat fama naufragio. Secundis rebus proximum est quaecunque accesserint mala nesciri. Ignominia quae me in facie perculit, non tetigisset absentem. Uxorem, pro nefas! nisi ad eam rediissem, amisisse non crederer: inflexit statum meum abjurata calamitas. Stationi propior fuit liquentis error elementi: portum in genitali solo perdidi, quem [Col. 0304D] saepe in vasti gurgitis sinibus acquisivi. Haeccine est domus optata, cujus desiderio periculorum promittebatur oblivio, cum spe sequentis gaudii praesens malorum poterat forma nesciri? Cui unquam de miserarium terminis sunt nata principia, aut de perfunctis [Col. 0305A] casibus evenit exordium? Aliquando optata contigit non amari? aut accessit ut hominem laederet fuga discriminis? Me novis semper pessima ictibus fortuna perculit: cujus si in deterius vergit mutatio, simplicem nocendi fervet speciem, ne successionibus insolescat. Uxorem, malorum comites, habui ad pudicitiam naturae luce transmissam, cui splendor oriundi creverat institutis, ut gemino defensa propugnaculo nullatenus facinorum crederetur ictibus subjacere, nec dura castimoniae obscenitatis evisceratione mollire. Illa nunquam fulvum metalli quaesivit ornatum, nec pretiosorum candore lapidum nivem corporis imitata est, non ulla habuit decoris adjumenta, dum placuit, scivit conjugalis jura sacramenti fucatis studiis non juvari, nec obligatum tenuisse [Col. 0305B] conjugem, quando alium praeter eum qui descendit a moribus quaesivit nupta fulgorem. Mansit illa educandorum pignorum servitus libera, dum talem se praebuit, quae et desiderari meruerit, et virum nunquam putaret absentem. Illa sexum mentis firmitate duraverat, dum illa muliebris imbecilla consilii de virili ceperant auctoritate substantiam. Jam lapsibus ordinis sui doctrina medicante repugnabat, et translata in usus alteros feminarum ridebat excessus. In summa, talis periit, quales solent a maritis lacrymas impetrare. Circaeo, ut aiunt, poculo a se translata est, et in votum migravit adulteri. Sed quid agamus inter anxia et incerta deprehensi? Recipiat nos pro remediis exosa navigatio, lassatae manus rudentibus stupea rursus vincula meditentur; haereat clavis dextera, [Col. 0305C] ut frenatae puppis per gubernaculum jura moderetur; depictus sideribus axis reddatur aspectui; dispositionis nostrae itinera noctium dirigantur indiciis. Sit solatium luminibus meis, si profanati non videatur terra conjugii: fugiamus patriam, in qua tale effectum est matrimonium nostrum, quod et amisisse pudeat, nec audeant vota recipere.



DICTIO XXV. Verba Thetidis, cum Achillem videret exstinctum.



ETHICA SECUNDA.

Intercepta est pio quaesita fraus materna consilio. Invenerunt Achillem nostrum fata et ab alia natura subreptum, nec profuit quod sexum quem ei origo dederat astutia commutavit; feminam diuturnitate non didicit, et viri fortis animum mollis consuetudo [Col. 0305D] servavit. Quis credat inefficacem fuisse provisionem, quam et dea et mater invenit? Non est praemium immortalitas, quam nec genitrix transmittit ad sobolem, nec per eam quod filium casibus furetur occurrit. Ut nunquam doloribus subducamur, numina sumus. Quae est ista conditio, quando de penetralibus viscerum nostrorum quod letho serviat exhibemus? Coelicolum potentiam aut liceret posteritati conferre quod possidet, aut caris descendentibus pro lamentationis termino daretur occumbere. Inferiores hominibus sumus quibus similes paremus: in hoc deterius Parcarum ludibrio subjacentes, quia nescimus exitia pignoribus obligatae. Superorum maxime, aut prosapiem nostram subduc fortuitis, aut nos pro beneficii [Col. 0306A] collatione submitte. Liceat pro caro, si non vincimus interitum, vel subire. Stat ante oculos meos orbitas, idcirco deterior, quia illam pro aeternitatis meae sublimitate praescivi. O lugendam numinum felicitatem, cum illud quod de adversis ignorari non licet, non donatur avertere! Recordor praeteriti sollicitudinem temporis, et curas meas quibus nequidquam invigilavi reminiscor. Quid profuit Stygiae paludis auxilio nati corpus armatum, dum illud quod a nobis sumere debuit quaereremus a gurgite? In membris prolis nostrae, quem dea tenuit, locus est vulneris. Cur non laxioribus digitis lympha se miscuit, ut ex toto exclusisset ictus superis unda sublimior? quid etiam juvit Chironis elegisse magisterium, qui aetatis lubricum doctrina solidaret? Credo [Col. 0306B] diversis institutionum callibus, ut bellum filio placeret, invenimus: apud monitorem fortissimum actum est ut vires quae sequebantur tconsilia non haberent. Quis miscendum feminarum latebris virum saporem vellet haurire certaminis, et inde provideat pignori, unde facit perire quod providet? Jam duratas spiculis manus ad calathos frangebamus, et illos humeros quos spoliati leonis terga calefecerant, auro distincta vel murice palla claudebat. Non facilis transitus fuit, juvenem nostrum puellam post gustum laudis imitari; nec astute componitur, quod non in teneris aetatis primordiis imperavi. Sed quid transacta recolo, cum animum futurae calamitatis pulset immanitas? Video Trojae fumantis excidia, et statu eam manente subversam; video Hectoris praelia acerba Grajugenis, qui idcirco crevit opinionibus, ut soboli meae, dum [Col. 0306C] occumberet, triumphi crescat ad pretium; raptatum quadrigis adhuc bellaturi corpus agnosco, et Achillis mei minui commodis, quod de pondere decrescit exstincti; video, quod irae proficit, perire compendio. Sed quid his laudibus pascor orbanda? reliqua silentio tegam, ne ante doloris tempus narratione conficiar. Habeat consolationem de taciturnitate aeternitas nostra, quam non habet de natura.



DICTIO XXVI. Verba Menelai cum Trojam videret exustam.



ETHICA TERTIA.

Etsi gravibus dolorem meum raptor inflammavit incendiis, etsi pertulimus faces injuriae, debito tamen rogo immensi auctor sceleris cum conjuncta sibi universitate consenuit. Pene felix contumelia est quae [Col. 0306D] talem meretur, etsi cum maximo sudore, vindictam. Quis respuat suscipere necessitatem triumphi termino concludendam? sapor sequentium amaritudinem rei praecedentis excludit: dulce fit quod doluimus, quia doloris nostri poenitet provocantes. Abductae mulieris turpiter occasio nostri exstitit mater augmenti; peperit a nobis sequestrata uxor imperium, et de adulteri complexibus nobis edidit patriam quam tenemus: qui riserunt caelibem, videant superba hostium colla calcantem. Habuimus conjugem honestis per longum moribus institutam, alieni ignaram contubernii, quae non optaret desiderare quod non licet. Non illam usus praecipitavit in vitia; sed scelerati praedonis impulsu secuta est Paridem voluntate captiva. [Col. 0307A] Nunquam ad hoc illam erexit forma conscientiae, ut se crederet adamari: quia, ut confidimus, turpissimis sunt moribus quae pulchras se esse meminerunt. Talis ultio decuit magna peccantem; funditus procubuit, qui sibi venerandae sumpsit culmen uxoris. Talibus utere, adulter, hymenaeis. His te Alecto pronubum sectatur insignibus; et placari nos sic convenit, et Paridem sic perire. Dictavimus matrimoniorum jura non sermone, sed gladiis, praesumptionum segetem ultrici falce vastantes. Multis ad conservationem proderit, nos perdidisse conjugium. Dicite, quae ubicunque accepistis nomen uxoris, si non, quotiens vitia subripuerint, Menelai et nomen et virtus occurret. Quibus non est in studio pudicitia, erit, ni fallimur, in necessitate; et par per omnes [Col. 0307B] disciplina servabitur, ubi unam formam et volentes custodiunt et coactae.



DICTIO XXVII. Verba Junonis cum Antaeum videret parem viribus Herculis exstitisse.



ETHICA QUARTA.

Tandem aliquando qui judicio nostro responderet inventus est, qui de inimico nostro, et dum vincitur, triumpharet. Herculeae vires, nisi eliserint, non jacebunt: quem providimus, et de casibus est superbus. Stat propriis magnus viribus, sed erit maximus per ruinam. Nescio utrum Hercules valeat par esse, vel si Antaeum non liceat ulla ratione prosterni: at si hosti nostro blanditur adversitas, nos ad laureas pervenimus. Scimus futura, sed convenit superos loqui [Col. 0307C] quasi humana mortalibus. Provideat Hercules quid eligat esse faciendum. Vincendus est congrediente inimico, vincendus est et jacente. Qui venena lusit in cunis, qui pacavit Erimanthi nemora, qui cervam velocitate praecessit, optionem habeat quid sequatur: aut hostem periturus dejiciet, aut si certamen metuerit, cum suis cautibus jam sepultus. Lernaeum periculum, nisi fallor, orietur de consummatione certaminis. Quis non credat nihil superesse quod peragat, cum humi fusus aspicitur? At nostrae partis intentio de oppressione suscitabitur, et augmentandi roboris causam feliciter pro inimico perfuncta res suggeret.



DICTIO XXVIII. Verba Didonis cum abeuntem videret Aeneam. [1 1Kb] Nec tibi diva parens generis.



ETHICA QUINTA.
[Col. 0307D]

Quantum docet inclementia, perdidisti testimonium generis, quod opinione mentiris. Constat Veneris non [Col. 0308A] esse filium nil amantem: ordo rerum est ut prosapiem mores annuntient, et quo quis auctore in lucem venerit, ejus facta sectetur. Diva Idaliae nescientem respondere beneficiis non agnoscit. Non fama filios, sed conversationis monstrat aequalitas: si diversa sit conscientia, vix credenda est esse soboles quae vocatur. Te potius Caucasei rigoris praerupta genuerunt, aut conceptum in recessibus montium saxea alvus effudit: et ne dira nutrimentis natura mollesceret, [a 1Kb] eripientes [2 1Kb] salutem Cytheris Hyrcanae tigrides alimenta praebuerunt: nutrivit te illa feritas quae trucidat. Nam quid mihi dissimulatione pollicitor? aut quid sperando meliora sustentor? Non reddidit fletibus lacrymas, quas ejus amore torta fundebam: non gemitus meos propriis mens cruenta est consolata [Col. 0308B] suspiriis. In doloribus meis, quod unicum est remedium, non exhibuit pari dolore collegam, quia pene [b 1Kb] solus est in aetate terminus invenisse participem. Sed quae eloquar nescio, quae re inquam. Haec nec dexter Junonis oculus, nec summi Tonantis patietur aspectus, ut pro tot impensis sequestratione consumar, nec aliud pietate promoverim, nisi ut merear non amari. Heu fides ab universis proturbata mortalibus, et quod hactenus numinibus homines jungebat, expulsum! Suscepi [c 1Kb] miseranda naufragium, et ejus ditioni reginam subdidi manente felicitatis sorte captivam: feci ut ageret dominum profugus imperator. Nunc furore succensa discrucior, quare possessor me deserat, ingemisco. Ergo Apollinis vocatus auguriis abscedis, et sortis Lyciae casum certis et [Col. 0308C] apud te jam manentis praeponis imperiis? Scilicet coelestibus crudelitas ista procuratur auctoribus, et interpres superorum ad hos hominem compellit excessus, ut diligentis littora quasi solum hostile diffugiat; ut per tempestates salutem prodat, qui solum fugit affectum. Vade, ulterius non morabor. Habet vindictam mei via qua deseror, habebit pelagus in furore judicium; raucos tumentium procellarum aestus exaudiam; vocabis inter pericula Didonis nomen, quae et fuit portus, et praebuit: aut certe, quod timeo, ne dum vindicor me vivente moriaris, eventum expetitae navigationis post usuram lucis agnoscam. Vide sceleribus indebitam mercedem; perire innocens ante cupio quam merentem.


Durus et indomitus Veneris se semine cretum
[Col. 0308D] Jactat, et abjurans collaudat stemmata divae.
Edidit ergo Venus fugientem nomen amoris,
Pectoris et rabidi fudit clementia virus.




[Col. 0309]
CARMINA. (C)



LIBER PRIMUS.



I. [1 10Kb] ITINERARIUM BRIGANTIONIS CASTELLI.
[Col. 0309A]

Celsior astrigerum Titan conscenderat axem,
   Lampade cum plena totus in orbe patet.
Flammiger ardenti sorbebat flumina Cancro,
   Cum segetem messor falce domat propriam.
Siccatur dum fonte bibens, dum mundus anhelat:
   Jussus in occursum Gallica lustra sequi,
Torrida non timui quae vincunt arva Syenem.
   Pulvis, flamma, sitis, dos fuit obsequio.
[* 1Kb] Quid jubar, et validos renovas mihi, Musa, vapores?
   Plus erit algentes me superasse vias.
Quidquid plana calent; quidquid sublimia rigent
   Frigoribus, passum dic sine lege poli.
[Col. 0309B] Bellum naturae, quod discors fecerat annus,
   Aestatem atque hiemem detulit una dies,
Indutum nebulis canas superare pruinas
   Edocuit [2 1Kb] Vates fervidus imperio.
Presserat aestivo corpus sub fasce lacerna,
   Vestitus tenui tegmine nudus eram.
Cum fugit ex oculis constanti tempore tempus.
   Lampada nam Phoebi dux fuit ad glaciem.
Optanti brumam devoto contigit horror,
   Quaesitusque calor nil dedit indicii.
Matronas [3 2Kb] taceo, scopulos atque invia dictas,
   In foribus blandas, caetera difficiles.
Illexit miseros facies depicta viantes,
   Calcatae diras mox peperere neces.
Nominibus propriis nil fallit sacra vetustas,
   [Col. 0310A] Tot leti formas sic vocitare volens.
Scrupea descissis pendebat semita plantis,
   Nec visu facilis, credite, callis erat.
Quid labyrinthaeos priscorum fama recessus
   Involvis linguis, quod timeat relegens?
Illic artificis laudandus constitit error,
   Cum torsit rectum Daedalus ingenio.
Hic natura homines per summum portat Olympi,
   Quo liquidum tranans ire columba valet.
Parcite, Pierides, pelagus fluviale silendo,
   Ne reparet sermo, fors bona quod pepulit.
Duria [4 1Kb] nam Sessis, torrens vel Stura, vel Orgus
   Marmoris Ionii saevitiam superant.
Dulcia cum variis succedunt laeta periclis,
   Effectus rerum cor solidare solet.
[Col. 0310B] Nil mihi cum dubiis prosunt oblivia tristi:
   Ebria lethaeo pectora fonte fero.
Limina sanctorum praestat lustrasse trementem,
   Martyribus lacrymas exhibuisse meas.
Ecce Saturnius, Crispinus, Daria, Maurus,
   Eusebius, Quintus gaudia magna parant.
Octavi meritis da, Adventor; [5 1Kb] redde, Solutor,
   Candida ne pullis vita cadat maculis.
Hostiles laqueos scindat mens conscia recti:
   Hoc semper placeat quod decet, hoc liceat.



II. DICTIO [6 1Kb] DATA DEUTERIO V. S. GRAMMATICO, NOMINE IPSIUS EUGENETI V. I. MITTENDA.


Gaudia transcendunt vires, vox laeta superbit,
   Ingenii maciem prospera non metuunt.
[Col. 0311A] Dulcia temporibus famulantur fila secundis:
   Quod felix meruit, nobile carmen erit.
Vox justi quaestor, legum substantia, nobis
   Ceu Phoebus mittet tympana, plectra, lyram.
Docta Camoenarum coeat pia turba sororum,
   Offerat arguto pollice quod loquitur.
Turgida fatidici vix possint pectora vatis
   Virtutum species enumerare tuas.
Tu decus Italiae, spes tu fidissima recti,
   Fax, tuba causarum, purpura nostra, vale.
Luminibus locuples solem te Roma vocavit
   Celsa, Quirinali suscipiens gremio.
Eloquio lyncem, tu subdes voce leonem,
   Melle tuo serpens gutturis arma premet.
Fetibus orbatae ferrent tibi munera tigres,
   [Col. 0311B] Quae dolor et feritas aure pavente daret.
Te pene demessum ceu florem dextera fati
   Dum lacerat, Christus perculit exitium.
Reddita se melius nunc vincit vita beati,
   Actibus asseritur quod venit a superis.
His fretus, non legatos, nec verba precantum,
   Callida fucatis artibus elicui.
Ipse ego, mendicae transmittens verba Thaliae,
   Donum more Dei te precor ut tribuas.
Hortulus exigua sociatus parte retardat
   Spem solidam, fieri ne merear dominus.
Hanc mihi largiri non spernas, lumen honorum,
   Sic voti compos saecula nostra colas.
Sic [1 1Kb] te regnantis sublimet celsa potestas:
   Sic currant meritis aurea fata tuis.
[Col. 0311C] Amphion Dirceus tetigit quod pectine, vixit;
   Nulla mori rerum tunc animata potest.
Commoda de Musis nunquam fluxere tot annis;
   Affectu pretii quas mihi concilia.



III. PRAEFATIO [2 1Kb] NEPOTIBUS PROCULI DICTA SUB DIE XV CAL. MAII.


Exprimit in spicam tellus jam feta papillas,
   Lacte maritatis turgida cespitibus.
Stringitur in prolem sparsus per gramina succus,
   De guttis faciens progeniem solidam.
Vestitus gemmis protendit brachia palmes,
   De gremio ligni pampinus ecce viret.
Jussa per augmentum nunc silvam perdere vites
   Frugibus ut crescat, vulnera conciliant.
[Col. 0311D] Evocat, inquirit gaudens infantia mundi
   Nutricem, tepidi quam dedit aura poli.
[Col. 0312A] Ludit per faciem camporum rustica pubes,
   Respiciens duri dulce laboris onus.
Annus reptat ovans tractus per murmura veris,
   Fracta locuturis mella ferens labiis.
Cum rebus noster balbutit carmina sensus,
   Aurea principiis dextera portet opem.
Blandior ad falcem messor perducit aristas,
   Si rastris segetem pectere continuet.
Nunc stirpem Proculi dans vernum suscipe, doctor;
   Ne fervor teneros decoquat immodicus.
Serventur leges; ceu census littera currat.
   Horum Pindareus flumina vicit avus.
Docta Camoenali cecinit qui carmina plectro:
   Cujus Apollinei nil tacuere chori.
Phoebus in auxilio repetat mox fortior illum,
   [Col. 0312B] Artis nobilitas [3 1Kb] Marsya si veniat.



IV. [4 1Kb] EPITHALAMIUM DICTUM MAXIMO V. S.



Praefatio.



Annus sole novo teneras dum format aristas,
    [a 1Kb] Natura in thalamis, orbe tepente, sedet.
Pingitur et vario mundus discrimine florum;
   Una soli facies, gratia, cultus, amor.
Arbuta vitali coalescunt uda vapore;
   Ignea concretus semina succus alit.
Erigitur genio tellus tumefacta marito;
   Torrida lascivis silva viret spoliis.
Lactans cespitibus in nodum truditur herba,
   Vitea gemmatos brachia dant digitos.
In rerum cultu lex jungit pronuba taedas;
   [Col. 0312C] Aura poli ut sponsum germina cuncta facit.
Ergo pari voto lux, coelum, flumina, Nereus,
   Montes, prata, ferae gaudia concipiunt.
De te quod vernat sortitur, Maxime, mundus;
   Et naturalem dos tua comit opem.
Cui sanguis, census, genius, mens, vota superstant,
   Musarum primo fulta supercilio.
Saecula te fidei monimentum nostra dederunt,
   Corporis et cordis virginitate parem.
Vincentem meritis sponsam dat candida vita:
   Quae cum te superat, sic tibi palma venit.
Huic niveis concors arridet flamma labellis,
   Alba verecundas spargit in ora notas.
Adsit oro fons loquelae, voce, mente, pectine;
Ars, natura, Musa, Phoebus qua tumet facundia.
[Col. 0312D] Vile nil decet sonare in Maximorum laudibus:
   Conterunt Phoebeia celsum saepe dicta verticem.
[Col. 0313A] Orbe captivo Venus alma fusis
Dotibus florum per amoena ludens,
Dum facit vernum pretio et micantis
   Sidere formae;
Sprevit aurati decus omne pepli,
Advenae pompam noluit metalli
Ditior cultu stetit effugato,
   Sparsa capillos.
Nobilis si quod bibit arte virus
Lana, mentito potior colore,
Dic [a 1Kb] et algentis pelagi lapillos,
   Nuda superstat.
Fulserant raro sub hiante filo
Pectoris gemmae in roseis papillis.
Invidum membris abigens amictum
   [Col. 0313B] Altera lux est.
Proditum risit sine nube corpus,
[b 1Kb] Carcere irrupto nituit serenum:
Quodque servabat male tuta vestis,
   Proditur arte.
Aliger laxo remeabat arcu,
Marcidam damnans otii pharetram,
[c 1Kb] Sanguine in nullo made acta laetus
   Spicula gestans.
Tunc sic alloquitur matrem fluitantibus armis:
Perdidimus, genitrix, virtutis praemia nostrae.
Jam nusquam Cytherea sonat, ridetur Amorum
Fabula, nec proles nascenti sufficit aevo.
Frigida consumens multorum possidet artus
Virginitas fervore novo: sublimia carnem
[Col. 0313C] Vota domant: mundus tenui vix nomine constat,
Primaevi tremulos fractis imitantur ephebis.
Rara per immensos saeclorum, respice, campos
Conjugii messis: per flores sola vetustas
Exserit albentes jejuna et pallida canos,
Una fides rerum nulla dulcedine flecti,
Et si quid teneros potuit transducere mores,
Praeceptis calcare malis: servatur ubique
Justitium; culpa est thalamos nominasse pudico:
Tu remissa jaces, et tanti nescia juris
Nuda per effusos respectas membra capillos.
Surge, age, et obstantem properanter discute somnum.
Nec te, quod turpe est, captivum numen habere
Jura pudicitiae, vel lex malesuada putetur.
   [Col. 0313D] Talibus arsissent dictis et viscera ponto.
Colligit in nodum passos lux aurea crines,
Et naturalem concludens veste decorem,
Mutavit formam. Tunc quidquid fulget iaspis.
[Col. 0314A] Quae viret in pretio [1 23Kb] pasturae ficta smaragdus,
Et latet in conchis melior custode veneno
Alba venit, niveum sumptura ex corpore lumen.
Palla per accinctos decrescit splendida lumbos,
Et zona teneras compressit dura papillas.
Affatur natum, Quem, spes mea, figere tentas?
Quem sequimur? quove ire jubes? post otia major
Flamma decet: discant populi tunc crescere divam,
Cum neglecta jacet. Superos nil perdere somno
Ostendant geminis reparata incendia curis.
Maximus ecce, vides, generis spes unica summi,
Dulcibus illudit per longa oblivia taedis.
Sectatur matrem, quae coelo purior ipso est
Femina, quam scimus mulierem vincere mente.
Hic domuit puerum, mores sortitur avorum,
[Col. 0314B] Quod pudet heu, longo nobis nescitus in aevo est.
Hujus ad abstrusas veniat mea lampada fibras:
Suspiret, cupiat, discurrat, ferveat, oret.
   Haec ait: et sobolem fotu complexa benigno,
Mollia mellitis arctavit ad oscula labris.
Ille volat celeri tranans per nubila vento,
Omnia lascivo socians elementa furore.
Ut stetit, et juvenem formae conspexit in ostro,
Tune Dionaeum tumefactus despicis? inquit.
Huc Venerem culture veni: qui tardius arsit,
In multum calet ille rogus, celeresque favillas
Restituet quaecunque pyrae subducitur arbor.
Deprompsit jaculum, quo divos fixerat omnes.
Tum pulcher teretem flexuram perculit arcus:
Singula diverso traxerunt brachia calle.
[Col. 0314C] Pennigeri vultus praesentet dextera fatum.
Moxque ferit, laeto factum clamore salutans.
Ille ego, qui trepida semper contemptus adhaesi
Visceribus fugitive tuis, hac victima matri
Litamus, multis quam tu non suspicis annis.
Ecce iterum magno rimatus sanguine cretam
Quam thalamis jungat, cernit sublime puellae
Sidus, et attonitus ad matrem lumina flexit,
Germanam credens collaudat nobile furtum.
Sed teneram leviore ferit puer ille sagitta,
Inque virum totos contorsit fortior ictus.
Post haec digrediens permulcet pectora dictis.
Nostra tuas, juvenis, confortent vulnera vires.
Nam quicunque mea est percussus cuspide, crescit.
Haec faciunt multos, si credis, bella nepotes.
[Col. 0314D] Sis felix, semperque feras mea vulnera tecum.
Nunc me Pierio favore jutum
In laeta, proceres, locate fronte.
Sustentent gracilem per omne carmen.
[Col. 0315A] Qui doctum faciunt benignitate.
Quod nunc ingenium premunt pruinae,
Distendat refovens decore vernum.



V. ITINERARIUM PADI.


   Ingenii cultor, fons oris, copia linguae,
Humor Castalius veniat, quo Thracius Orpheus
Naufraga diffuso succendat pectora fluxu.
Adsit, et arentis conjungat cordis hiatus.
Eridani dicturus aquas, nisi flumine largo
Sicca Pegasaeo perfundam membra liquore,
Torrida jejuno vix stillant verba relatu.
Undarum cumulos ut narrem, suggere lympha.
Quam bene pandit aquas, cui blandus murmurat amnis?
   [Col. 0315B] Anni tempus erat, quo vernat mitibus uvis
Palmes, et autumni proponit dotes in orbe.
Imbribus externis madida cum veste Lyaeus
Distendit tunicas uvarum carcere musti.
Uberibus pluviis [2 1Kb] petrarum lege subacta
Tunc sibi forte Padus captivos texerat agros,
Canebant spumis et turgida dorsa minaci.
Currebant stantes per fluctus culmina villae.
Servavit raptum pelagus tunc littore tectum,
Et mutans terres mansit fortuna casarum.
Respiceres silvas stationem perdere jussas
Ad flammas properare Pado ducente voraces.
Tunc ego ferventi germanae tractus amore,
Cui natum Parcae demessum pollice diro
Sustulerant, viduamque domum constante marito
[Col. 0315C] Reddebant, [3 1Kb] urbis peperit quae semper Averni.
Hanc ut solarer vel vitam prodere legi.
Regnator Ligurum fluviorum maximus ille
Sub juga transmissus gemuit sub pondere cymbae.
Intumuit, rursusque minas flatusque remisit,
Quique polos vicit, soli mihi cedere jussus.
Sic pietas elementa domat, sic cuncta coercet
Cujus grata Deo tenuit miseratio mentem.
Ecce iterum madidis contectus nubibus aether
Hausit aquas, quibus omne ruens submergeret arvum.
Non coeli faciem conspexit naufraga tellus,
Et stellis viduae micuerunt dira tenebrae.
Erravit piscis sed non captivus in aedes,
Et populus fluvii per mensas lambuit escam.
Evomuit pelagus hominum penetrale profundum,
[Col. 0315D] Humida pulveribus clauserunt aequora campos.
Perfunctus primis recidiva pericula vidi.
Ille triumphator tiro ad certamina Nerei
Frigida per liquidas gestabam pectora lymphas,
[Col. 0316A] Nec siccis oculis respexi marmoris i as.
Cum subito absorptum vidit vetus accola pontum,
Risit et objecti restantia signa pavoris.
Ditia permixto fulgebant arva metallo:
Eridanus claris radiabat comptus arenis.
Navita me laetus suscepit protinus alno,
Sarcina cui felix dudum concesserat omen.
Indoctus clavum rexit de pondere tutus.
Et me festivis, Christo duce, pertulit oris.



VI. [4 1Kb] DICTIO ENNODII DIACONI QUANDO ROMA REDIIT.



[PRAEFATIO.]

Amica est homini ad genitale solum revertenti semper hilaritas, dum metus quoscunque ei peregrinanti mens anxia peperit, quasi praefinitos et coelo gravante dispositos se evasisse confidit. Debetur ergo vox serena [Col. 0316B] laetitiae, ne muta gaudia moeroris imaginem sortiantur. Cui enim pateat exsultantis animi secretum, nisi oris clave reseratum? Reduces etiam cycnos alis ludere Mantuanus asseruit. Quid ego faciam in medio deprehensus abrupto, qui et regressui meo debeo dicendi fidem, et proposito tacendi necessitatem? Secede, quaeso, ad tempus officii censura gravioris, nunquam te opportune gaudiis miscuisti. Prophetarum insignissimi sub legem versuum verba redigentes carmine desideria sua et vota cecinerunt: divino pectora dedicata colloquio plectris ecclesiastica per populos jura diviserunt. Cur ego in ordinis et meriti constitutus infantia aemulari summorum facta non studeam, maxime cum narrandi simulacrum altaris militem ad excipienda quae contra fidem eveniunt [Col. 0316C] bella corroboret? Nec dubitabo dicere quod praesenti constat exemplo. Didicimus jam quo turbine pro amore fidei hasta jacienda sit, neque nos virtutis pretio vel titulis mediocris conflictus elevavit. Dicam ergo libens musico stylo gaudia mea: quorum perfectionem maximis promitto me, Deo adnitente, eloquii litteris nuntiaturum. Pulsabunt me oblatrantium venena linguarum, sed professionis et ingenii exercitiis aggregabo quidquid contra accusati meritum maledictor ingesserit. Usus iste est bene nitentis conscientiae, opinionis lucro jungere morsus aemulorum, et famae compendia de invidia aucupari. Male pertinax dens livoris infringere; et qui oblocutionis fomitem de loco gloriae quaeris, obmutesce. Dic unde fructus eveniat meritis, si jactantiae deputas quod [Col. 0316D] sudori nostro placemus. Labor est disciplinae amicus, et religioni quadam cognatione sociatus. Velut uda praesegmina peregrinis maritata fomitibus nobilitatem fructuum ramis tribuant, quam parturientia diu [1 1Kb] [Col. 0317A] nesciere plantaria: ita dotatus liberalibus institutis bona mentem cura gravidam ad spem germinis melioris attollit. Pelluntur animo consiliorum toxica humanis praeparata necibus, humor succi lethalis aboletur, quotiens hujusmodi occupationibus ingenia se submittunt. Hinc ad clariora digredientibus divinorum patescunt secreta librorum: quorum januam sensu pulsante dum reserat, populis se duce pervium facit iter ignoratum, dum fastidiosos eloquii splendore, parum doctos fabricata Latinitate, et, ut aiunt, artifici rusticitate perducit. Quis talem salutis non diligat indicem, non sequatur, qui necessariis dulcia, dulcibus severa miscendo amare vitae dogmata, et velle cogit invitos? Sed istinc alias coepti compleantur honesta vota propositi. Apud scientes rerum loquimur: [Col. 0317B] res virtutis est, gaudium continere; secundae diligentiae per elaboratum tramitem luculentae dictionis ostendere: hodie maxime, cum mei portio limen ingressa facundiae dat parenti exsultatione eloquentiam quam negat ingenium, cum donat causa quod natura non praestitit. Macte insignium adolescens virtutum, qui in cano flore pomorum numerum monstras. Das pellere afflictionis glaciem, et ad vernum me dictionis invitas. Nam dum quod tu debes studiis, ego impendo laetitiae, puto ambo proficimus. Simile est enim, rudem instituere, et ad declamationis affectum revocare jam desidem.


Post canas hiemes, gelidi post damna profundi,
   Tranquillum quotiens navita carpit iter,
Moeret, et infidi desperat prospera ponti,
   [Col. 0317C] Quamque videt faciem non putat esse salis.
Sibilat aura levis, validas timet ille procellas
   Fluctibus et blandas aestimat esse minas.
Lintea si crispant Zephyri pendentia malo,
   Et dulci ludit spiritus obsequio;
Confusam ventis naturam perdere leges
   Jurat, et antiquum credit adesse chaos.
Gaudia sic tollunt placidis discrimina rebus;
   Nulla fides laetis integra, nec dubiis.
Non aliter variis tenuit quos Roma periclis,
   Littoris optati reddidit ad gremium.
Permulcent pelagi numen venerabile cantu,
   Anchora quod proprium mordet obunca solum.
Flamina sed lassis tenerum factura soporem
   Perturbant mentem militis aequorei.
[Col. 0317D] Arma ratis subigit, remos et lintea vibrat:
   Sic mens naufragium suspicionis habet.
Adveniat siccis qui pressit caerula plantis:
   Nam portus felix ille salutis erit.
Qui latices vinxit fundens in pocula saxum,
   Qui lapides solvit, qui solidavit aquas.
Quem genitrix fudit saeclis sine semine feta,
   [Col. 0318A] Ad matrem jungens virginitatis onus.
Qui mortem propriae superavit munere mortis,
   Dans vitam mundo, funere quem peperit.
Ille per excelsum videat me dexter Olympum.
   Tunc patriam teneam, tunc stationis opem.
Nubila laxati verrant licet aequora venti,
   Rimosam puppim nil nocitura petunt.
Dulcia compositis quatiam tunc tympana chordis;
   Floribus et pingam carmina nostra novis.
Ut fatear, dictis constat bene dicere laetum;
    [1 1Kb] Tristia nil capiunt pectora versiloqui.
Sed redeat vernum, cesset jam bruma timoris:
   Stringite quae nectant frondea serta comas.
Cantem quae solitus, dum plebem pasceret ore,
   Ambrosius vates carmina pulchra loqui.



VII. AD [2 1Kb] FAUSTUM DE CARMINIBUS EJUS.



Praefatio.
[Col. 0318B]

Nisi didicissem quod serenitas conscientiae vestrae hujus mali scabiem abjuraret, invisum milii eloquii uber astruerem. Facessat a bonis actibus res amica perfidiae. Me tamen nocitum cautela vestra denuntio. Suspendistis hactenus ab ingenioli mei ariditate imbrem fructuum nutritorem. Deus bone! quam peregrinas in me et ex vestri oris divitiis acquisitas dicendi opes intelligo! Adjacet dictis locupletibus, quantum sentio, rubiginosos lingua et sensu hebetes peritiae lima componere. Est vobis quoddam cum hominum factore collegium. Ille finxit ex nihilo, vos reparatis in melius. Gratias ego refero de suscepto [Col. 0318C] carmine, cum de dilato moeream beneficio. Ad Camoenalem ignominiam, quibus nunquam [3 1Kb] Gluvidenus deest, versus adjeci; et periturae, ut dictum est, chartae prodigus non peperci. Legite jocunditatem motura poemata, et familiari stupenda, ut aiunt, decora comprimite.


Fluminis in medio succendis viscera, Fauste,
   Cujus alit magnam carminis unda sitim.
Quis ferat ardorem laticum, flammasque fluentis
   Cognatas sicco sorbeat ore potans?
Fonte vaporiferum pariunt tua verba calorem:
   Aestuat unde jecur, pocula prospiciunt.
Ingenii quisquis festinus tendit ad amnem,
   Non putet ambiguum, sic bibit, ut sitiat.
Nobilis occultum condivit lympha saporem,
   [Col. 0318D] Computat et damnum, si minus inde feram.
Lubrica Cecropio confidens lingua cothurno
   Nil jactet priscos nobilitate senes.
In veterum morem pangit nova carmina Faustus,
   Qui per membra suum desecat arte melos.
Doctus ad incudem verba infabricata referre;
   Quosque facit versus, terque quaterque probat.
[Col. 0319A] Aetas cana refert digitis animasse Maronem
   Quod fingebat opus vivificante manu.
Tu verbis faciem tribuis, modulamine membra.
   Quod natura Deo, hoc tibi dant studia.
In vetulum dexter si vertas plectra cadaver,
   Primaevum facias aedificante lyra.
Si flores simules gelidi per plaustra Bootis.
   Mox Helicem vernis sibilat aura modis.
Ninguida lustra rosas, fundant tibi frigora mustum,
   Ferventi Pallas sidere dona ferat.
Piscis in aethereo quem portas vertice tranet:
   Si jubeas versu, marmora cervus amat.
Faucibus e mediis impasto viscere praedam
   Ore potens tollas, quam tenet ore leo.
Jam scio Castalii quo me traxistis amores;
   [Col. 0319B] Accedunt culpis munera vestra meis.
Sutilis ad tumidas rapitur mea cymba procellas,
Hibernos passura Notos: quam navita pauper
Rimosam tenui fingens de cortice puppim
Composuit, nomenque dedit sine laude phaseli.
Illa nec Aegeum pelagus, nec littora Phryxi,
Nec quaecunque valet trux aequora verrere fundo.
Aeolus, agnovit: placidos sed gurgitis alti
Praelegit bene cauta sinus, ubi serviat Auster,
Non ubi regna petat: quotiens ibi remige lento
Sibilat in tremula discurrens aura carina.
Lintea nam summis dum crispant [1 15Kb] nexa ceruchis,
Quae portant mortes, praestant mihi flamina somnos.
Huc vertam puppim, certis mea carbasa ventis
   Commendans, cursus artis opisque meae.
[Col. 0319C] Flecte viam velis, clavumque ad littora, Phoebe.
   Anchora proscissum mordeat unca solum.
   Musa dictorum caput optimorum.
   Herbidam fingens hederis coronam,
   Quam per exsectos numeres poetas,
         Necte capillos.
   Sulcat immensum pelagus carina,
   Nescit ad clavum manus apta ferri,
   Quo vocat dextrum regimen per undas
         Artis amicus.
   Pergis ad Faustum trutinam loquelae,
   Ore qui vastum valet ut profundum.
   [Col. 0320A] Luce quem mundus veneratur ipsa
         Dexteriorem.
   Aurium libram tenet in Camoenis:
   Illius ferrum secat omne vulnus,
   Quodquod internis latet in medullis
         Carminis aegri.
   Si [2 1Kb] meos vellet modicos thyrambos
   Mente qua cunctum moderatur orbem,
   Inter infantum triviale murmur
         Pendere, laus est.
      Lux mea, Fauste,
      Spesque salusque,
      Litterularum
      Munera parva
      Suscipe laetus.
      [Col. 0320B] Sic tua summus
      Germina Christus
      Lucida servet.
      Porrige dextram
      Nominis almi.
      Grata Tonanti
      Farra piorum.



VIII. AD [3 2Kb] OLYBRIUM, DE EJUS ELOQUENTIA.



Praefatio.

Non canit fistula, quotiens rusticum pecus agrestis pastor inspexerit. Muta nemora formidolosam solitudinem pariunt; et ubique metus est, quando nullus in solatium deserti sonus auditur. Sed si aurarum sibilis [Col. 0320C] arborum comae linguae speciem mentiantur, et ridente frondium motu appellet hominem jucunda concussio, putabitur ambientibus latera coetibus interesse: nec aliquam aerumnam gemit, quem inter secreta sua ipsa natura quibuslibet alloquitur. Juvat tunc exsulationis comitem fistulam labiis admovere, et flatibus per testudinis rimosa dispersis quamdam de spiritu et aura componere rationem. Tunc Palaemonem suum rudis et infabricata lingua compellat, tunc numerat quantis servare caulas sit opus excubiis, tunc multiplices luporum insidias quas acuit fames magistra suspirat, tunc in sermonem cadit quidquid efflaverit; hujus se solari, hujus nititur [Col. 0321A] mulcere collegio. Cui talia agenti si quis sermocinantem fidibus citharam doctus admoveat, et loquacia fila irrisor urbanus apportet, in ancipiti est quid eligat nuda simplicitas, dum lyrae tactus, licet errantibus digitis, dulcem et qui animam frangat crepitum reddit: nefas tamen putat, si alieni tractus amo e propositi, avitam discat scientiam non amare; ut dum infrenis ambitus rusticantis doctrinae terminum non metitur, superiorum affectu, et ipsa se possibilia intelligat perditurum: cum nescientem quid valeat mapalium alumnus ipsa paternae institutionis mediocritas quasi externa contemnat. Non aliter me, vir amplissime, inter maxima curiae sidera computande, jubar facundiae, ingeniorum flamma, splendor eloquentiae, dictionum census, per nemorum invia ad [Col. 0321B] instar pastoralis fistulae quae viliter narrantur, oblectant, metuentem citharam tuam, laudantem plectra, quae, ut superius texui, agrestibus digitis meis urbanus adjungis. Amove, quaeso, quam adhibes ad invitandum me, elucubrati sermonis illecebram. Absint quibus etiam apud peritos uteris vincula colloquii. Compesce verborum digitos, quibus soletis renitentium animas ad desideria vestra compellere. Liceat me aut silentio inscitiam tegere, aut per stridentem stipulam aliis triviale carmen afferre; vobiscum fabulari, res est meriti veteris, et novae felicitatis. Quod si mei immemor ego tentavero, adeptus contra utilitatem propriam solis currus, juste subeo Phaethontis exemplum. De quo quia sermo contigit, et forma cautionis accessit, quid facto opus sit, subjectum [Col. 0321C] carmen ostendit.


Fama refert, veterum quae nescit perdere gesta,
   Quae loquitur semper quidquid in orbe fuit.
Germina dum lucis Titan dispergit in axem,
   Et ditat mundum nobilibus radiis:
Uda vaporiferas cohibent dum lora quadrigas,
   Et nitidum gurges mittit ubique diem.
Undantes doctis manibus sol flexit habenas,
   Artificem dominum lux bene nota tulit.
Sed Phaethontaeo postquam dare regna precatu
   Non exploratis viribus instituit:
Degenerem primis rectorem motibus astrum
   Sensit, et excussis currere coepit equis.
Tunc totam sonipes lucem de naribus efflans
   Non tenuit legis tempora certa suae.
[Col. 0321D] In flammam cessit splendor, quod luminat ussit,
   Quodque animat terras exitium peperit.
Tunc et Hyperboreas dum frangit lampade crustas
   Epotis Tanais siccus abibat aquis.
Crystallum fluxit, sed cursus fluminis arsit:
   Quod lapides solvit, nexuit Eridanum.
Sic ego rhetoricum tentans transcurrere callem,
   Aggredior currus solis et imperium.
Nescio quid variis impendam sideris oris,
   Nescio quid teneam, cuncta calor superat.
Curia te pollens teretem formavit ad unguem,
   Et patribus jussit lumina ferre tuis.
[Col. 0322A] Tu Phoebum reddis: fumat tibi victima pinguis,
   Pro qua cessissent fulmine coelicolae.
At mihi vix illud transmittunt pauperes horti,
   Rubra quod acceptum testa refutat olus.
Sum, fateor, cujus distillent verba relatu,
   Quae maciem monstrent pauperis ingenii.
Carmina nulla cano, nec me modulante Camoenas
   Mansurum dabitur pollicis ore sophos.
Quidquid Apollineo loquebamur pectine, cessi
   Oblitus linguae, quam mihi fila dabant.
Rustica per teneras errat mihi dextera chordas,
   Confringunt dulces barbara plectra modos.
Ah quotiens vitreis Helicon mihi fluxit in herbis,
   Arridens labiis quae facit unda sitim!
Ah quotiens hederis redimitus tempora duxi,
   [Col. 0322B] Aonium mulcens carmine concilium!
At nunc per silvas, inter spelaea ferarum,
   Agrestem certus ducere militiam,
Grandia per validos commendo semina sulcos,
   Ut germen vitae destituant lolia.
Lactea ne mentem denudent verba solutam,
   Et dictis mollis dicar et ingenio,
Non mihi per campos discurrat lingua patentes,
   Mascula nec lituis dicta feram gravibus.
Ne mea grandisono flammentur corda cothurno;
   Et tumidus scriptis moribus esse puter.
Qui mihi tunc portus famam petit undique lector.
   Sed stabilis pudor est, si taceam, proprius.
Tu coelum teneas, me terris linque quietum,
   Qui solum novi, quod bene nil didici.



IX. DICTIO QUAE HABITA EST [1 1Kb] IN NATALI SANCTI AC BEATISSIMI PAPAE EPIPHANII, IN ANNUM XXX SACERDOTII.



Praefatio.
[Col. 0322C]

Sentio quid plerique taciti loquantur in sensibus, et apposita cordis aure vocem cordis intelligo. Clamant enim ista silentia quid sibi alienae professionis homo quaerat ex themate, quid insignitus humilitatis titulis per crepantes ex more vulgi cuneos vocem plausus exspectat, quos tumescentibus fautorum bullis aura popularis exsuscitat. Olim talia dicunt debuisse componi, cum adulantibus adolescentiae floribus et pueritiae adhuc in illo, et saecularis licentiae verna riderent, cum reboantibus efferri decuit [Col. 0322D] acclamationibus, tunc cum capi potuit etiam fucatae voluptatis specie: nunc cur recitet publice, quem laus nec decet publica, nec delectat? Hi meminerint quod ego rem nostri muneris ago, quem in sacerdotis praeconiis constat sentire quae debeam. Cui quamvis nunc intempestivis laudibus reddam modica, tamen maxima post debebo, in cujus ministerio quidquid valeo praestat impendi. Simul etiam percepi animo quod si reddenda est de otioso sermone ratio, non minus de otioso silentio. Erant enim otiosa silentia, si laetantibus circumfusis omnigenum mentibus solus, cum dare possem, verba subtraherem. Quippe cum etiam in obsequiis coelestibus hymnos deceat [Col. 0323A] adhiberi, et credamus exsortem humanitatis Dominum hominum meris laudibus demulceri, et hoc ab his speciali quodam jure quos donavit lingua reposcere. Quid antistes faciat, qui propriis orationibus egit ut possim? [1 52Kb] Scriptum est enim: Dominus dedit mihi linguam eruditionis, quando oporteat sermonem dicere (Isai. I., 4). Oportet nunc, ut censeo; et ad loquendi tempus ostium cordis aperitur. Sed nunc non ego in poeticis laudibus ora laxabo. Absit a me sentina carminum, quae sicut vera non laudat, sic nec vere laudatur. Nunc favete mentibus certa dicturo. In quo opere si minora pro ingenii exiguitate non dixero, pro jactantia majora non fingam.


   Vatibus antiquis dicendi maxima virtus
Illa fuit, doctis si scirent fallere verbis.
[Col. 0323B] Laus erat in laudem mentitum pangere carmen.
Tunc operi fraus apta fuit: nam more poetae
Servantes quod crimen habet, vetuere pudore
Vera loqui, carmenque fides despexit ubique.
Ars placuit, quam culpa decet: nam doctior error
Extorsit certis metuenda poemata linguis.
Lex docuit sine lege loqui, cum vindicat arte
Quidquid jura negat fandum: retinacula morum
Numina fallaci finxerunt sordida cantu.
Phoebum, et ter ternas dixerunt esse sorores,
Castalium laticem, varias quoque Palladis artes.
Tum laurus, tripodas, cortinam, tympana, plectrum
Narrabant: illos a veri tramite fugit
Sensus, et errantes visus delusit imago.
   Nunc linguam citharae, quae cantat pollicis ore,
[Col. 0323C] Sperne fides: magis ille veni nunc Spiritus, oro,
Cujus inexhausto reviviscit semper in anno
Quidquid terra creat, gignit mare, parturit aether.
Qui freta diffundit, solidum dat corpus in arvis,
Saxa ciet jussu, metuit quem cautibus horrens
Caucasus, aurito famuli cum fortia sensu
Corda domat: qui cuncta videt, quem cuncta tremiscunt;
Fons, via, dextra, lapis, vitulus, leo, lucifer, agnus,
Janua, spes, virtus, verbum, sapientia, vates,
Hostia, virgultum, pastor, mons, rete, columba,
Flamma, gigas, aquila, sponsus, patientia, vermis,
Filius excelsus, Dominus, Deus, omnia Christus.
Nunc precor ut dictis adsit: qui pectora prisci
Vatis ut ingressus, Pharaonis tempore regis,
[Col. 0323D] Adjuvit gracili locuturum voce prophetam.
Se stupuit tunc ipse, reor, bene conscius oris,
Murmuris et soliti, complentem principis aures
Pondere, voce, sono, sensu, probitate, pudore.
Tu famulum, tu, sancte, mone: da solvere grates,
Quas debere juvat: sanctum complectimur omnes
Ecce diem, voluit quo se jubar indere terris,
Promptius et radiis animas animare propinquis.
Quo gaudet mundus, cum non sint gaudia mundi:
Cernis adorantem pavidos submittere vultus
[Col. 0324A] Vatis in obsequium? Natalis tempora sentit
Festa, nec admissis contemnit tristis alumnis.
   Iste dies cunctis vitae, cunctisque salutis
Causa fuit, veteris dissolvens vincula noxae.
Christus in hoc tribuit decus et tamen in arvis
Ausoniis, parili populos qui mente gubernet,
Et gentes pietate regat: quibus auctor Olympi
Pollicitus simili regem probitate paravit,
Dexter et ipse Deus solio dat jura corusco.
   Proximus hic coelo, cui recti conscia mens est,
Semper erit, quem justa probant, quem judice mundo
Publica vota legunt: fateor, suffragia magna
Contulit, ut sedis gremio frueretur inemptae.
Libera te dominum posuit sibi turba perennem,
Servitio laudanda suo. Proh quantus ubique
[Col. 0324B] Fervor erat! sancto mundi plaudente tumultu,
Omnibus idem animus, turbis vox omnibus una.
Sic tamen alterutrum certabant vincere votis,
Ceu sibi cum diro bellandi cominus hoste
Causa foret: vulgus proprio tunc sanguine vicit,
Pollicitum quotiens fuerit sufferre pericla.
Caspia non aliter cum tigris feta Niphatem
Circuit, aut catulos rapiendi format ad usus,
Ardet in absentes, saevis mortalia mandat
Membra animis, hominumque necem petit ore cruento.
   Alter in hoc senium teneris miratus in annis,
Alter in antiqua jactabat stirpe parentes:
Alterius contenta parum de sanguine mens est,
Digna referre viri virtutum stemmata mille
[Col. 0324C] Commemorat: quanta tituli tunc claude superstant,
Vincuntur quotiens, et morum gloria victis
Parturit insignem per saecula longa triumphum?
Ille pudicitiam, quae pulchro in corpore vernat
Pulchrior, et casta ridentem luce figuram
Laudibus ad coelum portat: decus illa profecto
Attulit huic facies, quae multis causa pericli
Saepe fuit: pulchrum satis est mansisse pudicum.
Haec nisi de summo non dantur culmine Olympi.
Sic ubi contingant, vel formae commoda sanctis
Mentibus accrescant, bello se vincere certant
Tunc homines, funditque decus vel munera terra
Dextra animae, vivitque sibi, dum deperit illi.
   Haec cum multiplici populus narraret ab ore,
Una fuit cunctis sententia fixa catervis.
[Col. 0324D] Turba sacerdotum, venerandaque curia saeclis
Elegit, voluit, meruit, suscepit, amavit.
   Ecce aliud dictuque novum, mirabile cunctis
Transieram, quod quisque pavet, quod suspicit orbis.
Vix primaevus erat, tremulis cum limina lucis
Calcantur plantis, cum matris ab ubere raptis
Blandior a tenero succus subducitur haustu:
Callida mentitum genitrix cum forte saporem
Herbarum querulis infundit dura labellis,
Nesciat ut natus gustu cognoscere matrem.
[Col. 0325A] Unde subornatum sorbetur, lacte negato,
Faucibus insuetis ridenda fraude venenum.
Istius illa fuit, cum signum contigit, aetas.
Nam fulsisse ferunt hujus cunabula magno
Lumine, cum tantus micuisset splendor in illo,
Quantus in obsequium potuit tum fungier aether:
Cum jussus servire viro, mortalia raptim
Membra levat lapsu gradiens celer ignis Olympi,
Cornipedum pernix cursus imitatus equorum.
Prospera non aliter puerum tunc flamma pererrans
Circuit, illustrat, veneratur, suspicit, ambit.
   Tum pavidus genitor submisso lumine fatur:
Summe Deum, sancti custos qui culmine coeli
Omina dextra facis, quae cernis lumine dextro:
Hunc tibi de primis et adhuc reptantibus annis,
[Col. 0325B] Sancte pater, voveo, quem necdum cassibus arctis
Lubrica terrenis innectunt saecula culpis.
Nec faciant: sit, summe Deus, tibi munus opimum.
Haec ait, et lacrymas quas promunt gaudia fundit.
   Crispinum petit inde libens, quem dicere digno
Non datur eloquio, nec si modo surgat Averno,
Qui potuit rigidas de rupibus Apennini,
Flumina cum starent, ad plectrum ducere silvas.
Helias fuit hic mage: nam quis Helisaeum
Linqueret in terris, duplicato munere palmae.
Nutrivit quem lacte pio, quod ab ubere Paulus
Pressit, evangelicis plena est cui dextra papillis.
Salve, sancte parens, semper salvete, recepti
Crispini cineres, ad cujus jura redundat
Quidquid in hoc Christi miramur dogmate dignum.
   [Col. 0325C] Tu bene transmissum tibi censum possides haeres.
Res non parva docet triplicatis juncta talentis.
Monstrat ab occidui revocatum partibus orbis
Quod supplex captum transmisit Gallia vulgus,
Effera te viso didicerunt pectora flecti,
Armatum precibus superasti, maxime, regem.
Sic pugnax gladios obtundit verbere lingua,
Sic ferrum expugnat verborum lamina fortis.
   Nam si fanda ferunt, sociant qui maxima parvis,
Sic Dominum exspectat domitatis villicus arvis,
Cum bene mollitos incurvi dente ligonis
Scribit agros, faciemque soli sic pectit aratris,
Ut spumet plenis currens vindemia labris.
Inserit externas peregrino in cespite plantas,
Advena conjunctis sociatur nexibus arbor,
[Col. 0325D] Truncantur stirpes, demessum falce maritat
Virgultum, tenero lignum mordetur hiatu,
Germine nobilitas consurgit non sua parvo,
Surculus ignoto coalescit munere dives,
[Col. 0326A] Dum madefacta novo jungit plantaria libro.
Paestanis pariter depingit terga rosetis,
Regius agresti vestitur murice campus.
Lilia [1 1Kb] pro nitidae funduntur lumine calcis:
Tunc pingit violas, cythisos, colocasia, calthas,
Cinnama, serpillum, narcissos, balsama, costos.
Tunc rediviva serit quae portat germina phoenix.
Hunc jubet adveniens dominus discumbere servum:
Surgit, et ipse suis manibus dat fercula mensae.
   Sic tua ter denis, animarum cultor, in annis
Halant rura rosas, interpellata nec ullis
Frigoribus marcescit humus, quam vere perenni
Servat odorato meritorum cespite doctor.
Arbuta siccantur quotiens tua rore negato,
Infundis lacrymis, cophinum quoque congeris illic
[Col. 0326B] Stercoris immundi: tunc ramis surgit opimis,
Tum fecunda Deo nascendi jura superstat.
   Suscipe nunc dexter, vitae lux aurea nostrae,
Gaudia quae faciunt modicum tibi promere carmen.
Cum mea vota Deus produxerit ordine cepto,
Fulserit et docilis quem plantat dextera palmes;
Debita post centum reddam tibi fortius annos.
En statui quodcunque tibi nunc scalpere carmen;
Nodoso sub jure, pater, quod nexuit arctis
Diversa sub fronte modis lex proxima poenae,
Usquam ne fallax mutaret syllaba. Dixi.



X. [2 1Kb] HYMNUS VESPERTINUS.


Nigrante tectam pallio
Jam terra noctem suscipit.
[Col. 0326C] Ut viva dulci funere
Reconvalescant corpora.
Mortis figura blandior
Bustum soporis admovet,
Anhela lucis aestibus
Dum mens tepescit otio.
Lux, Christe, vita, veritas,
Ne fusca somni tempora,
Tetris parata umbraculis,
Nos ad tenebras evocent.
Nox nulla nos subdat sibi,
In noctis atrae tegmine,
Sed nec caloris ebrii
Mentita pingat corpora,
Verum reatum nesciis
[Col. 0326D] Falsi ministrans criminis.
Tu per quietis munera
Assiste custos pervigil.
Hostis procul sit callidus:
[Col. 0327A] Quod laedit, illud dormiat.
Qui dente saevo mandere
Certat cubantes lectulis,
Hic membra vinctus lugeat
Pulsare sese quos foves.
Madente carne spiritus
Non enecetur naufragus.
Ornet cubile castitas,
Quae prima virtutum micat:
Vivat fides in pectore,
Quae luce vernat perpeti.



XI. HYMNUS II. IN TEMPORE TRISTITIAE.


Deus perenne gaudium,
Pax, Christe, cordis anxii,
[Col. 0327B] Portusque fluctuantium.
Quem nec procella, turbidis
Si verrat ima motibus,
Potest fugare a pectore.
Qui mersa ponto sublevas,
Qui subjugata sarcinis,
Qui dux prophetae naufragi,
Dum vivit esca belluae,
Dum nescit aequor quod tenet,
Tutum ferino gutture
Exactor abrumpe cibum.
Diro reductus remige,
Custode salvus pessimo,
Vates locutus te Deum
Tunc jussa gessit fortior.
[Col. 0327C] Immunda lymphis sobriam
Per busta terris vixerat
Vivens sepulcra pertulit,
Viventis ornet prandium.
Secreta ceti prodidit
Testis verendus intimi.
Sic nos precamur, rex Deus,
Moerore fractos ut cibum
De ventre curarum rape.
Vivit medullis quod necat,
Turbantur alta viscerum,
In fonte carnis ardor est,
Qui mergit, urit, afficit:
Sed si serenus aspicis,
Pressura gignet gaudium.



XII. HYMNUS III. DE S. CYPRIANO.
[Col. 0327D]

Vatis Cypriani et martyris
Cor, lingua, sensus, dignitas
Mortem ferendo proferunt.
Vitalis ictum nex dedit,
Mucrone parta lux micat.
Dictis fuit praefulgidus,
[Col. 0328A] Et ore dives unico,
Torrentis unda gurgitis,
Impacta cornu spicula
Sermone vincens promulo.
Opes verendi pectoris
Qui jure Christo reddidit.
Nunc munus implet pristinum,
Orator orat, obtinet,
Et dura causis temperat.
Facit beatos ex reis,
Peccata rumpens carmine.
Non flamma, carcer, vinculum
Potest nocere quos juvat.
Mactare jussus hostias,
Lugenda risit numina.
[Col. 0328B] Instante mox periculo,
Fugit pericla funere.
Parvas loquendi schemate
Moras remisit ictibus,
Accivit enses laetior,
Currente letho plus celer.
Proconsul [1 1Kb] esse saevior
Nequivit ille Maximus,
Dum quod minatur munus est:
Nec tardat ira lenior
Christum volentes visere.



XIII. HYMNUS IV. DE PENTECOSTE.


Et hoc supernum munus est,
Quod linguis lingua militat.
[Col. 0328C] Quis non tonantis praemia
Per dona ejusdem proferat?
Facit loquendo qui sapit,
Dignum loquatur ut Deo.
Infundit ecce Spiritus,
Et ora rursus instruit.
Intrat [2 1Kb] veterno pectora
Eviscerata nubilo.
In hac apostolis die
Dum verba Verbum dividit,
Sermone mundi praepotens
Et corda mundi contulit.
Summi feratur laudibus
Homo, habet ora gentium.
Thrax, Gallus, Indus unus est.
[Col. 0328D] Quod blanda ludit Graecia,
Quod saevit atrox barbarum
Stridor Canopi murmuris,
Quod [3 1Kb] lingua latrat Parthica,
Pectus replevit hospitum.
Mundi ad salutem curritur
Nolente mundo tot viis.
Quod sacra nunc remissio
Paschalis instar gratiae
[Col. 0329A] Dum mysticam septemplici
Ornat coronam munere.
Augmenta plenitudinis
Opes ministrant diviti.
Nunc mente, voce psallite,
Hoc nostra vox et mens Deo.



XIV. HYMNUS V. DE S. STEPHANO.


Quid Stephano potentius
Dicas coronam, martyr est.
Hoc est homo, quod praemium.
Fructus laboris nomen est.
Laus haec brevis prolixa sit;
Sic evocantur inclyti.
Necis minister, aspice,
[Col. 0329B] De morte vitam conferens.
Hoc dat salutem, quod necat.
Felix sub istis ictibus
Fit sempiternus exitu.
Cruore lucem praeparat,
Coelum sepulcri munere,
Hostem ut triumphus effugat;
Ceu palma sic congreditur.
Hic primus intravit viam
Nullis subactam gressibus.
Secreta lustravit poli,
In veste carnis abditus
Clamavit, Ecce Filius
Consistit in dextra Patris.
Dum saxa ferrent impii,
[Col. 0329C] Dum mille lethi machinas,
Solus bonorum conscius,
Orabat ex fide loquens,
Ne nescientes noxios
Coelestis ira perderet,
Insons erat vesania,
Reum furor provexerat,
Per vota currebat labor:
Crucem gemebat carnifex,
Crescente quem subegerat.



XV. HYMNUS VI. DE S. AMBROSIO.


Coelo ferunt Ambrosium
Nomen, honor, vel actio.
Nil debet hic facundiae,
[Col. 0329D] Dos omnis est a moribus.
Fortis juvantem non cupit
Umbone munitus suo.
In carne carnis nil agit
Regina mens in corpore,
Confregit omne lubricum,
Sic vixit ille non sibi,
Sed totus auctori Deo.
[Col. 0330A] Adjectus hinc apostolis,
Reduxit expulsam fidem,
Dixit triumphos martyrum
Linguae virentis laureis.
Hic ore praedam sustulit
De fauce serpentis feri.
Qui bella Christi militat,
Nudus timetur ensibus.
Vivit sepultus et juvat,
Clavum tenens Ecclesiae.
Justina [1 1Kb] vires perdidit,
Dat poena Vati praemium.
Sedis memento lux tuae,
Exorna, sancte, posteros.
Auctore fultus nobili
[Col. 0330B] Ne dux sereni culminis
In nube tectus horreat.
Qui [2 1Kb] pastor est antistitum,
Quod fucat, omne submovet:
Gregem gubernat principum,
Magister est docentium.



XVI. HYMNUS VII. DE ASCENSIONE DOMINI.


Jam Christus ascendit polum
Necavit ante funera,
Lethum sepultus expulit,
Mors mortis impulsu ruit.
Cantate factum saecula,
Funus subegit Tartarum,
Vicit peremptus exitum:
[Col. 0330C] Mors inde luget pallida,
Praesumpsit unde gaudium.
Escis vorator captus est.
Est praeda raptor omnium.
Jam rete vinctum ducitur,
Jacet catena in nexibus.
Serpens venena protulit,
Mitis terit superbiam,
Agnus leonem eviscerat.
Plus istud est potentiae,
Quod nostra, Christe, suscipis,
Et veste servi absconditus
Nos ad triumphum provehis:
Quam si e coruscis sedibus
Fulgore terreres reos.
[Col. 0330D] Deus patet per omnia,
Nullo remotus tegmine:
Sed ut jacentes erigat
Dignatus esse quod sumus,
Redemit ipse jus suum.
Ovem revexit perditam
Pastoris ad custodiam.
Levate portas, angeli,
[Col. 0331A] Intrat tremendus arbiter,
Major tropaeis hostium.



XVII. HYMNUS VIII. DE S. EUPHEMIA.


Quae lingua possit, quis valeat stylus,
Tantae triumphos virginis eloqui?
Nunc mente molles discite masculi:
Exempla praestat, sumite desides,
Puella fortis cum superat viros.
Virtus teneri nescia semper est,
Nec jura sexus, fractaque mens ei,
Quae corde Christum conciperet semel.
   Solvunt caducis pectora vinculis,
Quibus repostus mentibus est Deus.
Tormenta torsit fortia corpore:
[Col. 0331B] Lassante poena crevit amor crucis.
   Si scire posses vincere martyrem,
Vesane tortor, parcere disceres.
Flammas, flagellum, carnifices, rotas,
Cui crux sequenda est, non metuit nimis.
Hanc cum caminis igne crepantibus
Jussisse fertur praecipitem dari
Priscus [1 1Kb] , veneni fonte nocentior
(Nam sic feralem tempore sordido
Dixere sanctae virginis arbitrum)
Hujus ministri dum cuperent nimis
Fornacis escae tradere martyram,
Lux tunc Olympi luce serenior
Opus removit saeva volentium:
Cum voce monstrant qui gladium simul.
[Col. 0331C] Nos hinc precamur dirige Tartaro,
Nam nostra sanctam non violat manus.
Turgescit illi felle jecur calens:
Mox saxa, fossas, verbera, bestias;
Majus venenum blanditias parat,
Quibus virago fortiter obstitit.



XVIII. HYMNUS IX. [2 1Kb] DE S. NAZARIO.


Angusta vitae tempora,
Parvis coacta terminis,
Mors sancta donat crescere,
Aeterna fines praeparat.
De fruge casuum venit,
Quo surgat humanum genus:
In stirpe Nazarius bona
[Col. 0332A] De morte lumen addidit.
Nerone felix principe
Diversa perpessus mala,
Lustravit orbem non gravi
Pavore cordis algidus:
Sed ut profanis inderet
Quo calle conscendant polos,
Verus magister actibus
Exempla, non verbis dedit.
Nam ductor ille fortis est,
Qui bella viribus docet.
Quem dicta militem trahunt,
Si dux gerendis abstinet?
Ventosa linguae hortatio,
Quod forma praestat, non habet.
[Col. 0332B] Sed magna postquam semina,
Scribente terram sarculo,
Glebis refudit optimis,
Mediolanum mox petit,
In qua triumpho nobili
Carnis ruinam reppulit.
Qui caede non digna jacens,
Vatem [3 2Kb] tremendus mox monet,
Ut clara rursus munera
Mundo refusus adderet.



XIX. HYMNUS X. DE S. MARIA.


Ut virginem fetam loquar
Quid laude dignum Mariae?
Det partus, ornet, exigat
[Col. 0332C] Quod clausa porta, quod patens
Exposcit, ipsa suggerat.
Sint verba ceu miraculum.
Quid mens requiras ordinem?
Natura totum perdidit.
Hoc est salus, quod vincimur.
Cum sola virgo degeret,
Concepit aure filium:
Stupente factum corpore,
Turgescit alvus spiritu.
Quod lingua jecit semen est,
In carne Verbum stringitur.
De matre cunctus noster est,
De Patre nil distans Deus:
Utrisque partus integer,
[Col. 0333A] Quae gignit et qui praecipit.
Nil major ille servulis,
Sed nec minor creante fit.
Fons dicta clausus accipit,
Fons membra clausus egerit:
Nec rima cessit arctior,
Et vera proles emicat.
Dic, mater et virgo, precor,
Quisquamne claudit exiens
Arctantur exta fetibus,
Vinclum pudoris natus est.



XX. HYMNUS XI. DE S. MARTINO.


Cum gesta Martini loquor,
Nil laude dignum transeo:
[Col. 0333B] Divisa virtus omnibus
Unum coacta praetulit.
Labore magno martyr est,
Victore carnis spiritu:
Hoc est triumphis proximum,
Si bella calcent intima.
Perdente vires corpore,
Res fixa constat laureis.
Sublimat hostem mentium,
Qui vota membrorum fecit.
Hic fontis ignem nesciens,
Calore fervebat Dei:
Undis vapore junctus est,
Christo dicatus actibus.
Qua veste ludum texerat;
[Col. 0333C] Hac rex nitebat aetheris:
Sordente panno acquiritur,
Quo fulget astrorum globus.
Quam justa commutatio!
Astrum rependit indigens:
Et regna mendicus parat,
Mox sacra vitae contigit,
De plebe lusit daemonum,
Jussit favillis surgere:
Vixere tactu funera,
[Col. 0334A] Flagella passus est libens.
Quibus coronam nexuit.
Compulsus ad antistitem
Votum repugnans induit,
Quod sancta complevit fides.



XXI. HYMNUS XII. [1 1Kb] DE S. DIONYSIO.


Dionysio Christus dedit
Quot bella, tot victorias.
Exsul piorum civis est,
Urbis supernae particeps.
Constantius vatem loco
Quondam tyrannus expulit.
Non cessit iste turbido,
[Col. 0334B] Crevit periculis fides.
Hoc sancta dic professio,
Te poena tradit prosperis:
Optata mercaris malo.
Persiste tortor adjuvans,
Lux haec negando ceditur.
O quam beata adversitas,
Si sic triumphant exsules!
Nihil verendo martyre
Confessor ille destitit.
Dispersa mors quos afficit,
Ad vota mortis evolant.
Nil lenta perdit coctio:
Intrat latenter abdita.
Vitale funus moeror est,
Velox medela transitus.
[Col. 0334C] Risit furorem principis,
Fide manente cursitans:
Fixus per orbem ducitur,
Qua sol coruscat acrior,
Negans bibendi copiam,
A te, tremende, sumimus
Ceu nostra, quae remuneras
Tu mitte sanctum poscere,
Quod ipse nobis conferas.



LIBER SECUNDUS. EPIGRAMMATA.



I. EPITAPHIUM HOMINIS BONI.
[Col. 0333D]

Mente bonus, probitate nitens, et [1 9Kb] nominis auctor
   Sic jacet angusto dic dolor in tumulo?
Spes domus immensae modico contecta sepulcro est,
   Artantur parvis culmina cespitibus.
Quid decus in pueris, quid praestant limina vitae?
   [Col. 0334D] Non exspectatis mors venit ordinibus.
Quid juvat hunc, teneris senium quod praetulit annis
   Funeribus junxit funera multa suis.
Occidit, heu, juvenis, qui texit crimina vitae
   Tempore culparum vivificante Deo.
Aspice, primaevos metuis qui forsitan annos,
   Aetas vincentem non tenuit puerum.
[Col. 0335A] Exemplum terris linquens, ad sidera raptus
   Confessis rectum quam bene monstrat iter!
Bis denas hiemes, totidem transcendit aristas,
   Quem subito ex oculis sors inimica tulit.



II. EPITAPHIUM HABUNDANTII V. I.


Nunquam morte perit meritis post busta superstes,
   Funera sublimem non capiunt animam.
Sanguis, honor, genius, probitas, constantia, census
   Interimunt multis dotibus exitium.
In commune bonus non sentit damna sepulcri:
   Fila legunt Parcae quae dederant miseris.
Pendula lassantur quae plebem stamina portant,
   Fortia contingunt licia nobilibus.
Cana venerandi renovabant saecula mores:
   [Col. 0335B] Inque vicem templi pectora munda tulit.



III. DE EPIGRAMMATIS PER ARMARIA DOMNI FAUSTI FACTIS.


Consona diversis finxisti carmina libris,
   Suscipiat gaudens littera quod tribuit
Nescio qui tantum non laudet, Fauste, pudorem,
   Cum reddis si quid lecta dedere tibi.
Depositum perdit mens recti nescia semper,
   Ad mores redeunt haec documenta probos.
Si tamen admittis dexter mea verba, fatebor,
   Qui pollet magnis parvula jure fugat.
Laudentur tereti quos pingis carmine vates,
   Mascula [1 6Kb] rhetorico schemate lingua tonet.
Ceu Paulus Christum docuit hominemque Deumque,
   Quo praestat cunctis gaudeat eloquio.
Attica per Graios ditentur dogmata sensus,
   [Col. 0335C] Et nostrum stupeat Graecia docta decus.
Moralis strictis, narretur physica certis,
   Historiam monstrans indicet historia.
Comica per limam numerentur, fortia plausu,
   Conveniunt operi lucida dicta tuo.
Non valet haec alter: sed Faustum dicere summa
   Ludus erit semper, si bene nota loquor.



IV. DE PLAUSTRO QUOD EPISCOPUS DONARAT.


Antistes summus Plaustro te nobile donat.
   Pandit iter magnis, omina dextra facit.



V. [2 1Kb] EPITAPHIUM RUSTICAE.


Rustica, perpetuae non te sors pallida vitae
   Sustulit, interitum nec tibi morte dedit.
[Col. 0335D] Purior aetherias graderis sine carne per arces:
   Sic vitam castae funera nobilitant.
[Col. 0336A] Quid mirum, viduata tibi sat constitit aetas,
   Conjugis ad natum cum bene ductus amor.



VI. EPITAPHIUM MELISSAE.


Corpore devicto moritur quicunque, superstat:
    [* 1Kb] Donat lethi legem crimina sola homini.
Nil tibi, virgo, perit: carnem mens pura refudit
   Quae nunquam mundi vixit in obsequiis.
Funera, busta, rogi, scelerum stipendia cessent:
   De vita ad vitam transitus iste placet.



VII. (SERPENS AENEUS IN CRUCE.)


Occisor mortis, dux vitae, planta salutis,
   Aspice, nunc [3 27Kb] serpens ecce venena fugat.
Et quod supplicii species et mortis imago
   [Col. 0336B] Jam fuerat miseris, est mihi certa salus.



VIII. VERSUS IN BASILICA SANCTI XYSTI EPISCOPI FACTI ET SCRIPTI, QUAM [4 1Kb] LAURENTIUS EPISCOPUS FECIT.


Antistes genio pollens, probitate, pudore,
Ornavit donum meritis, et lumina vitae
Ad pretium jungens operis, haec templa locavit.
Lapsa per incertos non spargit fama recessus;
Sed veteris facti vivit lex aucta per aevum,
Quam dexter capiat Laurenti munera Xystus.
Sic manet officium, quod sanctis contigit olim.
Obtulit hic templum, veniens quod consecrat ille.



IX. ITEM IN BASILICA SS. QUIA ARSERANT AEDIFICIA QUAE PRIUS IBI FUERANT, ET SIC FACTA EST.


[Col. 0336C] Vilia tecta prius facibus cessere beatis.
Sic splendor per damna venit, sic culmina flammis,
Consurgunt habitura Deum. Si perdita crescunt
Ignibus innocuis, si dant dispendia cultum;
Qualis erit reparans crepitantibus aucta ruinis?
Laurenti tua bella gerens incendia vince.
Sordida marcenti latuisset terra recessu,
Si status faciem tenuissent antra vetusta.
Sed postquam superi flammas misere secundas,
Ad lumen cineres traxerunt ista colendum.
Huc oculos converte pios, qui cuncta vapore
Praedicis mundanda, pater, rebusque docendos
Instrue, ne verbis titubet mens nescia recti.



X. [5 1Kb] IN DOMO MEDIOLANI.


[Col. 0336D] Aedibus ad genium duo sunt concessa per aevum,
   Si niteant crustis, aut domini merito.
[Col. 0337A] Herbida [1 1Kb] pasturam simulantia saxa virentem
   Illiciant oculos nobiliore dolo.
Pellat opus tamen arte, regat natura figuras,
   Viscera dum lapidum fingit imaginibus.
Candorem roseo perfundat doctor ab ore,
   Depingat sparsis congrua membra notis.
Aurum, culmen, ebur, tabulas, laquearia, gemmas
   Non datur humanis plus rutilare bonis.
In pretio cautis fors et sine lege jocatur.
   Moribus ut constes, crede, laboris erit.



XI. (IN [2 5Kb] BASILICA APOSTOLORUM NOVARIAE.)


Antiquum ecce nitet templum, quod sorduit ante,
   Cui faciem veterem lux nova composuit.
Perdidit antiquum quis relligione sacellum,
   Numinibus pulsis quod bene numen habet
[Col. 0337B] Di quibus hoc patuit, possessas linquite sedes.
   Quod fecit Victor, victor ubique tenet.
Addidit ad cultum merito successor et actis,
   Qui morum nomen hinc, Honorate, geris.
Nubila viperei qui gestat corda veneni,
   Non datur ut faciat culmina pulchra Deo.



XII. (ITEM IN DOMO MEDIOLANI.)


Aspice de cujus biberit domus arcta fluentis,
   Atria quod superat porticibus modicis.
Pontificis summi studio constructa renidet,
   Laurenti proprium possidet ista diem.
Splendida per census consurgunt tecta ruinam,
   Occasum nescit quod venit a Domino.
Vix caries senium comitata hoc deterit unquam,
   [Col. 0337C] Gloria factoris quod bene condiderit.
Fabula de magnis nunquam tacitura reservat,
   Quod vincens aevum nomen ad astra ferat.



XIII.


Ille fuit rigidi semper servator honesti,
   Terribilis culpis, supplicibusque pius.
Quem nunquam flexit vitium, miseratio semper,
   Judicium facie certus ubique dedit.
Crimina corripuit vultu, compuncta refovit,
   Conscia secreti detulit ora tui.
Hunc utero genitrix coelestem fudit in aulam,
   Ubera subducens tradidit uberibus.
Cana venerandum stupuerunt saecula vatem:
   Moribus ante fuit, quod gerit officio.



XIV.


Qui possessa diu felix habitacula liquit,
   [Col. 0337D] Quae crevit Domino sic viduata domus.
[Col. 0338A] Aulica suscipiens moderamina raptus inemptum
   Quod pretio mentis quaeritur, obtinuit.
Nunc locus irriguo retinet quod sorbuit haustu,
   Prospera custodiens faucibus acta semel.
Extemplo quisquis successit mansor et haeres,
   Ingresso dextrum contulit ista pedem.
Quid praestet consors ad sanctam discite vitam,
   Si reddunt mundos tecta dicata viros.



XV.


Da, Pater omnipotens, per saecula longa, precamur,
   Spes et certa piis hospitibus venia.
Candida ne meritis fuscentur stamina nostris,
   Neu metis sistat palma parata meis.
Surgat qui propriae genitricis fotus in alvo
   Ad gustum vitae per tua dona venit.
Tu mea vel tenui perfundis corda sapore,
   [Col. 0338B] Tu testem linguam sanguinis esse facis.
Celsa tenebroso frondescunt arbuta luxu,
   Quae nullis strinxit falcibus agricola.



XVI.


Eloquium certus naturae constitit index,
   Perfecti fontem quaerere qui sitiat.
Libertas semper studiis reseratur honestis,
   Infabricata latet nobilitas studiis.
Captivum venis servasset terra metallum,
   Ni daret inventor quod vocat in medium.
Scrutator fulvum concessit pallidus aurum,
   Qui polit, ingenium sic facit esse suum.
Hactenus Jonium perlustrans remige pauco
   Ad portum cymbam flecte, Thalia, meam.



XVII. SUPER [3 17Kb] REGIAM TRICLINII IN DOMO.
[Col. 0338C]

Navita per postes suspendit munera ponti,
   In foribus propriis flumine parta gerens.
Venator portis apponit missile ferrum,
   Vestibulum galea comitur armigeri.
Discitur in valvis ars, virtus, nomen, origo.
   Nos frontis signo credimur esse Dei.
Sic nostrum pande studium dux littera recti,
   Ut domus ingenium non taceat Domini.
Qui gestas Latium satiatus pectora rorem,
   Aspice serpentes hic Heliconis aquas.



XVIII. IN [4 49Kb] MISSORIO, QUOD HABET LORICATUM JUVENEM SUPER EQUUM, TENENTEM VICTORIAM IN MANU.


[Col. 0338D] Ecce tenet victrix pennatum dextera numen:
   Venit, et ad reditum non habet arma viae.
[Col. 0339A] Pugnacem gestans sonipes per terga minatur,
   Advena cui terror ridet in arte bonus.
Discat Hyperboreis famosum germen in arvis
   Naturae genium, cum simulacra videt.



XIX. DE LEONE MARMOREO, QUI AQUAM MITTIT IN DOMO.


Aspice deposita blandum feritate leonem:
   Ore vomit lymphas pectoris obsequio.
Unda fluit rostro, dens mortis pocula mandit,
   Naturam perdens bellua nos satiat.
Effera dum vitreos effundunt guttura fontes,
   Dira salutiferis corda lavantur aquis.



XX. IN BAPTISTERIO AGELLO UBI PICTI SUNT MARTYRES, QUORUM RELIQUIAE CONDITAE SUNT IBI.


[Col. 0339B] Conditor [1 1Kb] Armenius, supero qui dignus honore est
   Hic peperit fontem vivificantis aquae.
Plena salutiferis gestemus viscera lymphis.
   Ne sitiat potans contulit una semel.
Rapta sepulturis animavit corpora pictor:
   Funera vivia videns mors eat in tumulos.
Illorum tamen iste locus complectitur artus,
   Quos paries facie, mens tenet alma fide.



XXI. DE [2 1Kb] SCUTELLIS SEPTEM HABENTIBUS FERAS VEL DIANAM.


Delia, cervus, aper, tigris, leo, bucula, pardus
   Apportat mensis fercula, docte, tuis.



XXII. DE [3 2Kb] COMPOSTILE HABENTE SEPTEM GAVATAS.


Diversis dapibus confinia proxima servat,
   Dum claudit variis fercula multa viis.
[Col. 0340A] Limitibus certis quod junctus dividit ordo,
Unus in argento quam bene venter habet?



XXIII. DE [4 1Kb] EO QUI UT FILIUM MATRI RECONCILIARET, FURTUM FECIT.


Quis rogo per facinus crimen compescuit unquam?
Amplector sanctas, quae dant bona semina, fraudes,
Augmento rumpunt dum jurgia saeva perito.
Qui natum matris per culpam reddit amori,
Hunc odiis constat missurum semina pacis.
Ordine perverso fallax concordia pugna est,
Cum belli facies tribuat mentita quietem.



XXIV DE EO QUI DICEBATUR MERETRICIS FILIUS ET ASELLIONIS ESSE.
[Col. 0340B]

Di, prohibete minas, quas partus nuntiat horrens.
Quem lupa sordenti conceptum fudit asello,
Conjugis illicibus satiavit viscera prole,
Edidit et pecori sobolem fera prodiga legis.
Quid faciat rumpens naturam convena discors?
Unde sequenda petat natus, quis dicere possit?
Quem stultum genitor, furem dedit improba mater,
Nobile degenerans tenuisset culmen ab istis.
Sed vitiis proprium te norunt, crede, parentes,
Elinguem, trepidum, jactantem, fraudibus aptum,
Gutturis immensi, sorbentem quidquid ubique est.
Qui semel assuetas humano sanguine fauces
Pandit, et ad viles non vertit terga juvencos.



XXV. DE [5 1Kb] CAUCO CUJUSDAM HABENTE PASIPHAEN ET TAURUM. EX TEMPORE.


Pasiphae niveum linques nec in arte juvencum,
[Col. 0341A] Diffusis collo manibus petis oscula supplex,
Pulchrior et certis illudis ficta puellis:
Candidus argentum superat bos luce coloris,
Vivit amor, taurus, mulier, sine corpore vero.



XXVI. DE EO QUI NUNQUAM NISI IN DEPOSITIONE FILII PAVIT.


Praeparat in fletu qui fercula lauta vocatis,
Annua per lacrymas celebret sollemnia magnas.



XXVII. ALITER.


Nunquam stante domo pascit, mihi credite, tantos,
Qui tumulos natis, et mensas complet amicis.



XXVIII. ALITER.


Convivae miseri luctus deposcite multos:
   [Col. 0341B] Prandia tot venient, funera quot fuerint.



XXIX. ITEM DE CAUCO [1 1Kb] HABENTE PASIPHAEN ET TAURUM.


Blanditur mulier, sentit bos, membra moventur.
   Attulit ars formas: quis dedit hic animas?



XXX. ALITER.


Et fictus rigidam servat, Venus improba, mentem
Taurus, ut admotis suspendat rostra labellis.



XXXI. ALITER.


Si tibi sunt animae, pictor, quibus inseris artem,
Mollior in tauri claudatur spiritus ore,
Fortia si miserae non dantur corda puellae.



XXXII. DE [2 1Kb] EO QUOD MESSALA CONSUL ENNODIUS IN COGNOMINE DICTUS EST.
[Col. 0341C]

Consulis ad genium nomen pro stemmate junxi:
   Dans lucem fastis, sum trabeis potior.
Quid palmata tuo tantum de murice vernas?
   Plus fucante dedit [3 1Kb] purpura nostra tibi.



XXXIII. DE OBLOQUENTE SIBI ADVOCATO.


Improbe, quid fractis confundis singula verbis?
   Depingit mores obruta lingua tuos.
Accipis, exposcis, praesumis, renuis, ardes.
   Tristia, blanda simul, fortia, fluxa facis.
[Col. 0342A] Ira, pavor, rabies, patientia tempore in uno,
   Tot facies gestas pectoribus vacuis.



XXXIV. VERSUS SCRIPTI AGELLO, UBI [4 1Kb] FILIUM ARMENII ANGELI CHRISTO OFFERUNT, QUI POENITENTIAM EGIT.


Suscipit oblatum veniam cui contulit lesus.
   Post culpas animae sunt holocausta Dei.
Perge, puer, teneros superans bene conscius annos.
   Victores juvi candida vita pios.



XXXV. DE [5 1Kb] EO QUI GALLIS IPSO PRAESENTE OBLOCUTUS EST, CUM ESSET DETRACTOR VENETUS.


Illudis Gallis, Veneti male tincta propago.
   Nil candoris habes, mens tibi quod genus est
[Col. 0342B] Despicis insontes maculatae vernula terrae:
   Sed natos Rhodani nix probitatis habet.



XXXVI. EPIGRAMMA [6 31Kb] IN SUBSCRIPTO.


Quod tibi naturae dederit lex germen amice,
   Hoc mihi fons tradat vivificantis aquae.



XXXVII. IN DOMO ANTE ORATORIUM.


Commoda de damnis mercaris, gaudia planctu,
   Si tibi de Christo est indubitata fides.



XXXVIII. ANTE OLEARIUM.


Hoc est quod nitido membrum completur olivo:
   [Col. 0342C] Nil potius sanctas convenit ante fores.



XXXIX. ANTE HORREUM.


Horrea parva licet, sed mens est largior illis.
   Non parcens opibus divitias merui.



XL. ANTE SCALAS


Adveniant animum reserante teste figura,
   Quo semper votum proditur indicio.



XLI. ANTE CELLARIUM.


Nulla penum laxat mentis pressura sinistrae:
   Effluit expensis quod spatiis latitat.



XLII. ANTE COQUINAM.
[Col. 0343A]

Non mihi diffusae dant prandia celsa coquinae:
   Nec plures venter concutit artifices.
Fercula pauca damus numerum vincentia cultu,
   Gloria nec mensae damna salutis habet.



XLIII. [1 1Kb] ANTE CANAVAM.


Sobria cella cadis vinum quod servat onustis,
   Corpora confirmat gressibus acta suis.
Infundunt multis irarum pocula flammas:
   Mitescunt nostro bellica corda mero.



XLIV. IN INGRESSU HORTI.


Respice, qui gressum sinuas per amoena vireta,
Ut discas cultis lucem praeferre diserti.
Arridet germen, quod linguae pingitur ostro,
Ver habet in bruma, qui flores carmine gignit,
Per glaciem zephyros exhalant verba tepentes,
Ebria fulgenti maduerunt murice dicta,
Omnibus in rebus sermonum purpura regnat,
Oris ad imperium submittunt colla chelydri.
Algida cum roseo juvenescunt sanguine corda,
Primaevos gelidis ostendit littera membris.
Vertit ad obsequium naturae munera doctus,
Aetates, species, mensuras, tempora, formas.



XLV. INTRA HORTUM SUPRA LIMEN.


Collaudet spatiis hortorum commoda lautis,
   Plurima cui satiant jugera culta famem.
Ditior extentos superat dos larga minorum:
   Nobilitas vera est, quae nitet in modicis.
Venit ad inclusum postponens gratia campos,
   Prodidit angustis quid faciat studium.
Vernat in ingressu viridanti porticus umbra,
   Cui fudit genium vitifer ipse Deus.
Exornans magnis foliorum texta racemis
   Aestivis junget commoda frigoribus.
Lilia nam, laurus, oleas, commista rosetis
   De cultu proprium fecit avere diem.
Serta triumphantis frondem quae monstret amicum.
   Contulit affectus aurea terra suos.
Largus opum poscat majoris praemia voti:
   Hoc satis est nobis, quod sine fraude libet.



XLVI. [2 1Kb] DE MURENA INL. F. QUAE [3 1Kb] IN SEPTICIO CLAUDITUR, ITA TENUIS EST.
[Col. 0343D]

Spiritus exhausto voli at praelubricus auro.
[Col. 0344A] Candida lassatum vix tangit membra metallum,
Afflixit pondus pretium fornacis anhelae.



XLVII. ALITER.


Aurea per nebulas dissolvit fila magister:
   Luserunt dociles flamina fulva manus.



XLVIII. ALITER.


Contulit hic ventus pretiosi membra metalli.
   Quod finxere timent, nec capiunt oculi.



XLIX. ALITER.


Est nihil, et teneo, convincit dextera visum.
Stringitur arctatis digitorum nexibus aura.



L. DE EO QUI FICUS MUNERE ET TESSERAM SIMUL MISIT.


[Col. 0344B] Damnati [4 1Kb] fructus mittit tua dextera ligni.
Haec hominem [5 1Kb] dira spoliarunt pabula primum,
Et nudis, serpens, post fraudem sorte minaris.
Parce, precor, donis: casus et damna reserva.
Quid nocitura putas insontis poma saluti?
Ante ferax lethi tunc mortem depulit arbor,
Fixa triumphigeris cum ramis vita pependit.



LI. DE ADULTERO ET MOLLE.


Omnia memphitis retinentur saecula textis.
Servivit nunquam Laurentius ante Neroni,
Nec timuit validas vicit qui corpore flammas.



LII. ALITER.


Vir facie, mulier gestu, sed crure quod ambo,
[Col. 0344C] Jurgia naturae nullo discrimine solvens,
Es lepus, et tanti conculcas colla leonis.



LIII. ALITER


Exige mendaces populorum uxorcula barbas,
   Ne minuant quaestum mascula labra tuum.



LIV. ALITER.


Respice portentum permixto jure creatum,
Communis generis, satius sed dicitur omnis.



LV. ALITER.


Ludit in ancipiti constans fallacia sexu:
Femina cum patitur, peragit cum turpia, mas est.



LVI. IN BAPTISTERIO MEDIOLANENSI.
[Col. 0344D]

Mundior excocti fulgescat luce metalli,
   Munera disponit qui dare digna Deo.
Ante vaporatis Laurenti vita caminis
   [Col. 0345A] Constitit, ut blandum nobilitaret opus.
Marmora, picturas, tabulas, sublime lacunar
   Ipse dedit templo, qui probitate nitet.
Aedibus ad pretium sic mores conditor addit,
   Vellera ceu Serum murice tincta feras.
Qualiter inclusas comit lux hospita gemmas.
   Nix lapidis quotiens pulchrior arte rubet.



LVII. DE JOVINIANO, QUI CUM HABERET BARBAM GOTHICAM LACERNA VESTITUS PROCESSIT. EX TEMPORE.


Barbaricam faciem Romanos sumere cultus
Miror, et in modico distinctas corpore gentes.



LVIII. ALITER.


Romuleam tegetem nox oris nubila fuscat:
[Col. 0345B] Oppressit vestes tenebroso tegmine vultus.



LIX. ALITER.


Nobil bus tollis genium, male compte, lacernis,
Discordes miscens inimico foedere proles.



LX. IN BASILICA [1 25Kb] S. CALEMERI QUANDO REPARATA EST.


Libera captivum meruerunt culmina lumen;
   Arridet facies nubila nulia gerens.
Hic nuper astrigeri dos proxima venit Olympi.
   Laurenti va is ducta ministerio.
Aedibus et vitae cujus nunc una figura est;
   Ceu solis radiis forma, color similis.
Euge vetustorum reparator, perge novorum
   Conditor, et vultu clarus et ingenio.
[Col. 0345C] Abjurant priscam, te praesule, tecta figuram,
   Advena casuris porrigitur genius.



LXI. DE QUODAM VETERI INIMICO STULTO ET BENE PASCENTE.


Prandia lauta paras, sed lingua sordibus horres.
   Si desis pastor, fercula concilias.
Ambitiosa fames, lassato prodiga censu,
   Cornibus insultat, si taceat dominus.



LXII. DE EO QUIA PAUPERUM OPES VORABAT.


Visceribus miserorum et sanguine pauperis aucte,
   Tantorum mortes cur tibi sunt epulae?
Tubera, perdices, grus, turdus, turtur, echinus,
   Non explent uterum corpora mille tuum.
[Col. 0345D] Infaustus multis, tibi felix diceris uni,
   Haeres quod misero venter erit proprius.



LXIII. DE EODEM.


Artubus humanis Polyphemus vixit, et atro
   [Col. 0346A] Sanguine distentos delicias habuit.
Tu reddis similem, scena redeunte, furorem;
   Cui pastum tribuunt agmina debilium.



LXIV. DE EO QUI UT AMICOS EJUS AD SE TOLLERET, PASCEBAT.


Mergeret ut divos in mortem, pabula serpens
   Contulit, et vitam munere dira tulit.
Sic quicunque meos paradisi vere labores
   Demulcet, casses convivii patitur,
Illic discedit quem pectore gessit amicus:
   Eit dominum cari gutturis hospitium.



LXV. [2 8Kb] DE DEFENSORE CALLIDO.


Nescir s votis, et cordis nube recedens.
   [Col. 0346B] Ex oculis praesens quaereris in facie.
Tuque per ambages nulli spectabilis esse
   Calles, mellifluis toxica dans labiis.
Hoc volo quod non vis jurans, te nolle quod optas,
   Concutis et variis pectora saeva modis.
Hydram verticibus, formis superare Prometheum
   Doctus, ut ad priscos fabula non redeat:
Bella cies, spoli s crescis, defensor, ademptis.
   Ad nomen currit praeda superba tuum.



LXVI. PRAEFATIO TOTIUS OPERIS POETICI QUOD FECIT.


Dum mea multiplices mens anxia sustinet aestus
   Et reddor vitrei mancipium pelagi.
[Col. 0346C] Cumque procellosus refluentis portitor undae
   Africus ut captas me rotat exuvias.
Pierius menti calor incidit: indiga serti
   Tempora mox cinxit laurus Apollinea.
Tunc hederae viridis rubuerunt fronte corymbi,
   Castalii mellis murmura blanda bibi.
Continuo ponens marcentes pectore curas
   Complector laudem, carmina, laetitiam.



LXVII. DE EO QUOD VINDEMIARUM TEMPORE SCRIPSIT.


Musta cadis famuli dum condunt nostra fideles,
   Et ludunt prelo calcibus intrepidis;
Dum tingunt rosei plantas de sanguine Bacchi,
   Scinditur et teneras uva gerens tunicas;
Otia [3 1Kb] Niliacis non passus carmina biblis
   [Col. 0346D] Sulcavi, tumulo ne tenear moriens.
Ebria lapsantis confessus verba Thaliae,
   Sum vacuus culpa, si pedibus titubet.
Jejunos deceat lex artis, [4 1Kb] syllaba rhythmus:
   Nulla Camoenarum jungitur ad Bromium.



LXVIII. DE QUODAM GLUTONE, QUI OPUS EJUS IMPERITUS CARPEBAT.
[Col. 0347A]

Nescio cur sancto non parcas, stulte, labori,
   Dum morem servas dentibus insiliens.
Mandere nos pergis: sed venter commoda nescit.
   Flamina nam vacuis stringis imaginibus.
Escarum gurges nil ruptis murmure buccis
   Suscipit, aut castis motibus exuberat.
Phasiacam volucrem, pisces vel sumina captans,
   Uda vaporatis guttura pasce cibis,
Me jejuna juvat sine ructu pangere dicta:
   Regifico luxu fercula te satient.



LXIX. DE EUNUCHO TRIBUNO, NOMINE, PEREGRINO, OMNIA PERAMBULANTE.
[Col. 0347B]

Testibus asseritur gens, census, vita, Tribune,
   Antiquum quotiens linquimus hospitium.
Tu, quem lustratis transmisit gentibus error,
   Nulla domus pleno nec tenet ampla die:
Vis dici locuples, sublimis, pulcher, amicus,
   Aestibus ignoti missus ab Oceani.
Irrita dicta volant, assertor non venit ullus,
   Nulla fides sexum detegit, aut patriam.
Mendicus, vetulus, timidus, confusus, anhelus,
   His, verum perdens, utere nominibus.



LXX. DE EODEM.


Tutus falsa loqui poteris sine teste, Tribune:
   [Col. 0347C] Ventus habet linguam ponderibus vacui.



LXXI. ALITER DE IPSO, QUIA NUSQUAM STAT.


Instabilem faciunt naturae damna Tribunum:
   Avolat hinc rursus, vincula ni teneant.
Tolle miser modicam zephyro veniente saburram:
   Radix nulla tuo est utilis auxilio.



LXXII. ALITER DE IPSO.


Eunuchus turpem poscit per compita victum:
   Semina telluri non habet unde ferat.
Grandia proscissis rus servat germina membris,
   Fetibus et messis multiplicata redit.
In cassum sectus proscindit vomere terga,
   Ni findens spargat triticeam sobolem.



LXXIII. DE EO QUOD CUM IPSE GALLOS PARENTES HABERET, ANSERES AMABAT COMEDERE.
[Col. 0347D]

Hic volucrum pugna est, ubi Gallo caeditur anser:
   Dat poenas [1 1Kb] veteris proditionis avis.
Mactatus quondam vocis capis, improbe, quaestum.
   Romanis vitam qui dederit, moritur.



LXXIV. DE VARIETATE CLERICORUM.


Qui ponti facies, numerum qui novit arenae,
   [Col. 0348A] Femina quem jurans fallere nulla potest;
Astrorum plebem, qui calles spectat amantum,
   Cynthia cui certis cornibus innotuit;
Non valet hic vultus retinere, et nomina, mores,
   Quos mutat clerus tempus in exiguum.



LXXV. DE MALO HOMINE, QUI EQUOS AMABAT.


Gaudet equis recti dissuasor, et indigus aequi,
Nomina qui dignis studio superante caballis
Subtrahit, opponens ad sancta vocabula clunem.
Sed procul est pecudis quod censet mentis iniquae,
Propositum perstat generis, quod stemmata fundunt.



LXXVI. DE GALLIDO, QUI DEFENSOR DICEBATUR.


[Col. 0348B] Aspidas ut capiat testis fraus hospita technis,
   Sub ludi specie mortis imago latet.
Umbra [2 1Kb] lacessitas producit callida pestes,
   Et bellum blandis principiis geritur.
Credite, non aliter defensor praelia tractat,
   Qui accusat ridens, qui perimit placidus.



LXXVII. DE [3 1Kb] VITA ET ACTIBUS S. AMBROSII EPISCOPI.


Egit quod docuit meritis et honore superstes
   Ambrosius vates moribus, ingenio.
Roscida regifico cui fulsit murice lingua,
   Vere suo pingens germina quae voluit.
Serta redimitus gestabat lucida fronte,
   Distinctum gemmis ore parabat opus:
[Col. 0348C] Instituit populos gestu, probitate, pudore,
   Fovit respiciens, perculit, admonuit.
Vocis ut officium postrema pericula poscunt,
   Sic teneras culpas qui tacet insequitur.
Succinctus gladiis, clypei de pondere tutus,
   Pectora claudebat textilibus chalybis.
Ensis habet vires vitiorum sector et hostis:
   Vipera non tangit squamea terga viri.



LXXVIII. DE S. SIMPLICIANO EPISCOPO SUCCESSORE EJUS.


Ambrosius linquens viduatae munia plebis
   Transtulit ad curam, Simpliciane, tuam.
Successoris opes spoliati viscera regni
   Creverunt merito temporis alterius.
[Col. 0348D] Ac velut annosam zephyris parentibus ornum,
   Ne metuat bellum, longa quies solidat.
Tiro tamen felix cana ad rudimenta vocatus
   Non flexit priscum degenerans apicem.
Nil timuit gelidis anima fervente medullis.
   Pontificis virtus floris habet senium.
Aequora qui tecto pressit terrena patenti,
   Moribus et cultu sidera cum tetigit.



LXXIX. DE B. VENERIO SEQUENTE.
[Col. 0349A]

Forma pudicitiae juvenis sectanda Veneri
   Venit, [1 2Kb] nominibus nil famulata suis.
Fortia marcebant vetulo sub judice membra,
   Aetas praesentem perdiderat puerum.
Sublimis postquam conscendit fulcra cathedrae,
   Cana tener populis dogmata disseruit.
Aurea fluxerunt locupletis schemata linguae,
   Sol vitae nitidum reddidit eloquium.
Alvus ut Ecclesiae tumuisset semine verbi,
   Non deerat pastus lactis apostolici.



LXXX. DE VENERABILIS MAROLI SUCCESSIONE.


Marolus extremae potator Tigridis ore,
   [Col. 0349B] Qui jubar in madidis viderat hospitiis.
Quem labor in proprio Syriae solidaverat axe,
   Orditur vatem dotibus innumeris.
Pervigil, intentus, jejunus, providus, ardens:
   Quod morem tenuit sat fuit officio.
Os tenerum quotiens gu tus contingit honesti,
   Transit ad affectum quod fuit imperii.
Terra potens olim Patribus fundata beatis,
   Nobilibus mundum partubus irradiat.



LXXXI. DE CULTORE DEI MARTINIANO EPISCOPO.


Mens nivei lactis, species manifesta columbae,
   Astutia serpeus, Martiniane, vale.
Lubrica te dubii dum poscunt flamina vulgi,
   Inveniunt pavidum ne mereare legi.
[Col. 0349C] Unus erat mundo contraria judice narrans,
   Qui ut caperet regnum vincere non meruit.
Protinus ad magni perductus limen honoris
   Exsul coelorum civibus inseritur.
Post geminas sanctis construxit mundior aedes,
   Lumine quas clauso jussit habere diem.



LXXXII. DE VENERABILI GLYCERIO EPISCOPO.


Suffusus minio, perque optima facta rubescens
   Virginei vultus Glycerius sequitur.
Puram sanguineo maculat dum rore figuram,
   Picta genas facies simpliciter placuit.
Candentem crocea gestans aspergine frontem
   Laeta verecundis tinxerat ora notis.
[Col. 0350A] Indeptus sceptrum, tribuit quod testis imago,
   Purpura quem mentis prodidit imperio.
Hunc [2 1Kb] habuit et populus parvo vix tempore felix,
   Sed rursus magni missus ad obsequium.



LXXXIII. DE S. LAZARO ANTISTITE.


Lazarus ut diri premeret pede culmina mundi,
   Vocibus accitus trux venit in medium.
Quem frons laeta parum vitiis depinxerat hostem,
   Mulcantem culpas luminibus facitis.
Respiciens lapsus detersit nubila vitae:
   Curam saepe dedit vulneris obsequio.
Non latuit tectis facinus qui gessit in antris,
   Absens criminibus tortor ubique fuit.
Innocuis placida vernabat luce serenus,
   [Col. 0350B] Ceu speculum noxis injiciens faciem.



LXXXIV. DE AMICO [3 1Kb] DEI EUSEBIO PONTIFICE.


Eusebius Ligurum successit finibus hospes,
   Ignotae tractus plebis amicitia.
Grajus erat, socio Titan quos respicit ortu
   Flammigero lymphas vertice decutiens.
Mitis, compositus, largus, pius, integer, audax,
   Crederet ut damnum non dare, perpetuum.
Flevit pauperiem miserans, arrisit habenti,
   Gaudia com cu ctis tristitiamque gerens,
Hunc index operis locuturo nuntiat orbi
   Fama virum, gentes de statione trahens.



LXXXV. DE GERONTIO EPISCOPO.


[Col. 0350C] Ecclesiae postquam parta est tibi sella, Geronti,
   Funera decessor non timuit moriens.
Te reparante redit, patitur sors pal ida lethum,
   Vivit post obitum discipuli pretio.
Agricolis junctus coluisti germina vitae,
   Nec serpens lolium pabula laeta tulit.
Qui dedit in medium quem lex jubet optima victuum
   Emit terrenis fructibus ille polum.
Errorem mentis pressisti lege laborum:
   Otia non passus virtutibus veheris.



LXXXVI. DE VENERABILI BENIGNO EPISCOPO.


Exsere quae posuit mens nomina certa, Benigne,
   Quem quisquis vocitat testis erit meriti.
[Col. 0351A] Cana fides hominem dum narrat, detegit actus,
   Nil loquitur casu pignoris attonitus.
Praescia venturi non errant vota parentum,
   In veram vertunt blanditias sobolem.
Ante patres censens sedit plaudente senatu,
   Praelatum sanctis extulit ille caput.
Pollice sed diro ceu flos succisus aratro est.
   Spes, decus, et genius de foribus cecidit.



LXXXVII. DE BEATISSIMO VIRO SENATORE EPISCOPO.


Qui vincit trabeas, solium, cinctumque Gabinum
   Consulibus praestans ecce senator adest.
Ingenium velox, sermonis cura rotundi,
   Virtutum pretium, forma pudicitiae.
Abdita librorum mysteria clausa prophetae
   [Col. 0351B] Qui dedit in lucem schemate quo voluit.
Orbis ad extremi missus secreta verendis
   Curavit studiis quod fuerat lacerum.
Tunc oriens victum peregrino lumine fassus,
   Haesit ad aspectum lampadis alterius.



LXXXVIII. DE DOMNO THEODORO VIRTUTUM OMNIUM EPISCOPO.


Tu lux certa tuis, spes tu fidissima rerum,
   Vatis apostolici tu, Theodore, vigor.
Virtutum cumulus, substantia lucida veri,
   Monstrat acervatis quam labor in studiis.
Praescius, accinctus, fortis, tranquillus, amicus,
   Compositus, simplex, tu bonus et sapiens.
Fatidicus semper tu conscia corda futuri.
   [Col. 0351C] Deprensum fluxit te reserante malum.
Quem timuere feri calcantes culmina mundi,
   Dilexit spernens dura supercilii.



LXXXIX.


Restat [1 1Kb] , quem longo servet rex inclytus aevo . . .



XC. (AD DEUTERIUM.)


Imperii custos [2 1Kb] vocali pollice chordas
Per numeros animans, tibi fila loquentia carmen
Verberibus plectri, doctor, servire coegi.
Cyrrha potens Phoebo, laticis pia turba sereni
Tu mihi semper eris, qui pectora clausa remotis
Inseris officiis, et dextro numine comples.
Deprecor, exactam fauturus suscipe vocem,
Extorsis pretium donans te judice dictis.



XCI. DE [3 2Kb] MARMORIBUS OPERE SARSORIO.
[Col. 0352A]

Visceribus lapidum permixta lege coactis
   Naturam faciunt artificum studia.
In solidum fractis riguerunt marmora membris,
   Partibus in crustam colligitur genius.
Unam de variis speciem componere frustis
   Qui potuit, saxum duxit in obsequium.



XCII. DE MISSORIO UBI IMAGO IPSIUS EST.


Divitibus pretium est Ennodi forma metallis.



XCIII. IN CONCHA IPSIUS.


Parturit unda sitim, quam splendens concha ministrat.



XCIV. DE [4 1Kb] EQUO QUEM ACCEPIT HUNISCO.
[Col. 0352B]

Belliger algenti sonipes nutrite sub axe;
   Per Tanais medium pectora sicca ferens.
Cana pruinosis mandentem gramina lustris
   Virtus lege poli quem sibi percoluit.
Post domitas gentes, post flumina tanta cruoris,
   Alter te dominus, sed manet ipse labor.
Linque precor lituum, cantus passure beatos,
   Captivus pacis mitteris obsequiis.
Nil tibi cum bellis: commendat buccina lethum:
   Quid juvat expertas semper amare neces?



XCV. EPITAPHIUM S. VICTORIS EPISCOPI NOVARIENSIS.


Nomine, proposito, meritis, certamine Victor,
[Col. 0352C] Despicis oppressas maculato semine terras.
Tu carnis vitiis possessor corporis expers,
Lubrica subjectis domuisti saecula membris,
Tranquillus, patiens, correptor, providus, acer.
Hic reddens tumulis cineres, ad celsa vocatus
Spiritus aetherea congaudet lucidus arce.
Busta supercilio miseratus cernit Olympi.
Unde triumphati respectans funera mundi,
Cassibus exutis concedes praemia membris.



XCVI. DE QUODAM ROMANO QUI VOLUIT MAGISTER ESSE.


Index naturae studium tibi non venit ullum,
Littera nulla colit brutae commercia linguae,
Nunquam discipulus valeas, dic unde magister?



XCVII. DE ANU QUADAM.
[Col. 0353A]

Algidus in vivo moritur dum corpore sanguis,
Annorum glacies cum siccat pabula vulvae,
Seminis et custos refugit cruor utilis inguen,
Marcida cur juveni sociaris, Galla, marito?
Pignoris in thalamis pariet fiducia juncto.
Nam sobolem laxis mendacem vivere rugis
Insimulans, epulis das prolem feta cloacae.
Attulit hoc venter, quod conjunx jungat ad ora.



XCVIII. DE ANULO FIRMINAE INL. FEMINAE.


Nil fallit simulans, quod finxit dextera verum est.
Immobilis stantem fugitat lepus arte molossum,
Insertus rabidis ridet furor aureus ursis,
[Col. 0353B] Gestandus manibus saevit leo blandior ira.
Cognoscit dominam genius famulante metallo.
Mitigat illa feras, dum plebem pascit egentum.



XCIX. (DE ALBINO.)


Aspicis Albinum titulos post busta dedisse,
   Funera qui meritis vivacibus jugulat.
Inclyte cui princeps dum subdis jura magistri,
   Vere sepulturae contigit ille locus.



C. (DE CANE VENATICO ET AGNA.)


Cretius hic sollers quidam vocitatur homullus,
Naribus argutus, gressu celer, ore timendus,
Impavidus presso signans vestigia rostro,
Quo cervus, capreae, lepores, lupus, ursa vagatur,
[Col. 0353C] Invenit, et tepido capitur fera provida lecto.
Luditur agnellae post praelia tanta volatu,
Molle pecus volucrem praevertit fraude molossum.



CI. DE [1 1Kb] SCUTELLIS.


Tot Jovis illecebras, tot crimina viva figuris
Dum bene depingit, vitiosa est dextera fabri.
Argenti pretium est facinus retinere vetustum,
Ne purum superet quod furtis Juppiter egit.
Nil licet aetati, scelerum monimenta resurgunt,
Admonet exemplis, qui culpas format avitas.



CII. ALIUD.


Si tantas facies tunc sumpsit divus adulter,
   Se primum falsis lusit imaginibus.
[Col. 0353D] Quid non mentito violasset corpore numen,
   Cujus forma suo gaudet adulterio?



CIII. (DE PASIPHAE ET MINOTAURO.)


Laesa Venus non est: naturae vincula constant:
Bucula Daedalei cessat mentita laboris.
Ingenio vivens nil mugit vacca biformis.
Fictaque nec verum coitum dant ligna juvencae.
Ecce iterum tauro mulier submittitur uxor,
Humanas pecudum suspirant pectora flammas.
Vasta jugum cervix, cursus capit area colli,
Qualiter astricto sudavit marcida loro.



CIV. (DE DEUTERIO GRAMMATICO.)
[Col. 0354A]

Forma, caput, facies, Deuteri cuncta magister,
   Innumeris doctor dotibus ille cluit.
Excussit linguam genius perfectus ubique.
   Quod fari nescit, displicet inde malis.
Grammaticam jactant artem nescire magistrum:
   Hoc melius simplex moribus instituit.
Oratoris opus, lapidosaque culmina Tulli
   Non tetigit: celsum rhetora nullus amat.
Discipulis satis est vultus, tacitique verenda
   Calvities, Phoebe lumina plena vident.



CV. IN NATALUM INFANTIS ARATORIS. Ex tempore.


[Col. 0354B] Jure colis proprium natalem pulcher Arator.
   Qui si non colores, [2 1Kb] nunquam Arator eras.



CVI. DE QUODAM INCERTI PROPOSITI ET VITAE TURPIS.


Tot rebus fallax quid garris pica biformis,
Semivir et tremulo qui vexas turpia lumbo?
Quod tibi propositum, qui sexus contigit unquam?
Quid non mentiris, vir, femina, sancte, profane?



CVII. VERSUS MISSI AGNELLO VIRO SUBLIMI.


Ex tempore.


Lucidum tinxit maculante fuco
Quisquis affectum, ferat inde linguam
Judicis Christi facibus perustam

[Col. 0354C] Ore sepultus.

Scindit urgens foedus omne fraude vivax perpeti,
Aegre portans quidquid ordo flagitat serenior.
Linque, quaeso, amice, mores plebe dignos ultima,
Sanguinis callem secutus serva quod depectus es,


ENNODIUS AGNELLO.

Ante imperium diligentiae vestrae valetudinem suam injuncta tenuerunt. Nam ne cui haec darentur vel legenda vel transcribenda praemonitus, obvias poscentibus manus opposui. Nunc victus tui caritate transmisi. Facies meum pudorem in statione esse si relegas, in profligatione maxima, si transcribas.



CVIII.


Vincula solvit amor, quae quondam nexuit alter:
Non nisi per legem cedit lex prisca sequentem.



CIX. (DE VERSIBUS SUIS.)
[Col. 0354D]

Nunquam frugiferis per saecula longa tyrambis
   In me fluxerunt commoda Castalii.
Tristia jejunis spargentem carmina labris
   Spes nova quid stimulas gurgitis Aonii?
Sed si mutato Parcarum stamine gaudes,
   Exhibe cornipedem nunc Pegasaea mihi.
Qui ferat aligerum per gramina roscida corpus,
   Nec teneras flectat vestigiis segetes.
Sublimem, validum, formosum, passibus aptum,
   Qui si contingat, mox mihi, Musa, places.
[Col. 0355A] Mitteris ad largum locupletem poscere parva:
   Ni gaudens redeas, dic mihi, Musa, vale.



CX. DE [1 1Kb] CASTELLO HONORATI EPISCOPI.


Pontificis castrum spes est fidissima vitae.
   Cui tutor sanctus, quae nocitura petant?
Hic clypeus votum est, procul hinc Bellona recede.
   Quod meritis constat, praelia nulla gravant.
Conditor hic muros solidat, munimina factor.
   Nil metuat quisquis huc properat metuens.



CXI. DE [2 1Kb] HORTO REGIS.


Dextera bellipotens vulgatis plena triumphis,
   Qua cecidit quidquid fugit ab obsequio:
Disperso celsam solidas qui sanguine famam,
   [Col. 0355B] Cui peperit laudem mitis et arma tenens.
Postquam praelargo rubuisti scammate campi,
   Arva colis pingens germine purpureo.
Virgultis proprio dispensas murice poma,
   Das plantis fructum nobilitate tua.
Vilior en cespes jactat se divite ramo,
   Dum ligni morsus semina clara fovet.
Demessus ferro floret tibi surculus alter:
   Nuda maritatis dos nitet arboribus.
Gramina cultorem praenoscunt, muta loquuntur:
   Quod tetigit princeps, ver habet in glacie.
Gestu terra potens, monstrat cui creverit arbor
   Fetibus et genio panditur hic dominus.
Pervigil Hesperidum quae servas jugera serpens,
   Aurea jejunis munera [3 1Kb] dans epulis.
[Col. 0355C] Quis silvae sobolem carpat custode veneno?
   Morte nemus tutum, credite, nullus adit.
Hic commune facis, pietas, quod sola parasti.
   Visceribus plenis nescit abire fames.



CXII. DE CAECO QUODAM LUXURIOSO.


Orbe pereffoso fluidum de lumine vulnus
   Pestifer ostentans ora sepulta geris.
Caeca per innumeros facies portatur amicos,
   Qui te conspiciunt jure dolent oculis.
Ebria marcenti locupletas flumine menta,
   Circumfers crasso sordida labra fimo.
Oscula nulla petas, madidam suspende Mephitim:
   Te propter cupiam perdere quod video.
Quis putet ex oculis flammas coalescere turpes?
   [Col. 0355D] Nil videt, et rectum servat iter scelerum.



CXIII. DE EQUO SUO SENE.


Flexior annoso sonipes moderamine noster.
   [Col. 0356A] Nunc juvenem blando sustinet obsequio.
Mollia grandaevus summittit terga sedenti:
   Aetas constantem gressibus esse facit.



CXIV. DE FLAGELLO INFANTIS ARATORIS.


Quae capiunt mundum junxit mens docta flagello,
   Exornans censu nobilitante plagas.



CXV. ALITER.


Argenti atque auri vapulat quicunque metallis,
   Gaudia cum fletu miscet avara suo.



CXVI. ALITER.


Dentibus argenti fulvum concluditur aurum,
   Contemnat nullus verbera pulchra pati.



CXVII. EPITAPHIUM DOMNAE MELISSAE INL. FEMINAE.
[Col. 0356B]

Sanguine, mente, opibus, facie, virtute, pudore,
   Optatur qualis femina, sola fui.
Hoc tantum mundi quod lex est corpore gessi,
   Exornans casta prole pudicitiam.
Quae victrix fortem tenui per blanda maritum,
   Melle meo vertens jura, Severe, tua.
Quos genui, celsa conjunctos stirpe reliqui.
   Quod votum est sanctis, conjuge praemorior.
Nil mihi decessit, maneo post busta superstes:
   Felices nunquam mors nocitura petit.
Et nomen dulce est, de factis Melissa dicor.
   Moribus hoc fluxit jure datum propriis.



CXVIII. DE QUODAM STULTO, QUI VIRGILIUS DICEBATUR.
[Col. 0356C]

In tantum prisci defluxit fama Maronis,
   Ut te Virgilium saecula nostra darent.



CXIX. ALITER.


Si fatuo dabitur tam sanctum nomen homullo,
   Gloria majorum curret in opprobrium.



CXX. ALITER.


Captivo [a 1Kb] stultus congaudet stemmate vates.
   Non est Virgilius, dicitur iste tamen.



CXXI. ALITER.


Externo quotiens vocitaris nomine demens,
   Si tibi sunt sensus, [b 1Kb] prospice ne venias.



CXXII. ALITER.
[Col. 0356D]

Cur te Virgilium mentiris, pessime, nostrum?
    [c 1Kb] Non potes esse Maro, sed potes esse moro.



CXXIII. IN CUBICULO SUPER CODICES IN ORDINE POSITOS.
[Col. 0357A]

Iste callis est, supernam qui parat potentiam,
Lux pudoris, esca mentis, fax, medela, claritas.
Mundi faece qui fucantur hunc tenere nesciunt.
Liber exstat, hoc quicunque colla loro vinxerit.
Sanguinis venam nitentis comit iste sarculus.



CXXIV. ADVERSUS [1 1Kb] CLAUDIANUM DE MULABUS.


Hic volucrem Rhoduni torrentis respice natam
   Sermonum frenis subdere colla tuis.
Jussa volat verbis, et verbis jussa quiescit,
   Cujus captivum est auribus arbitrium.
Vincula nesciret, ni vocis stricta lupatis
   Perderet auditu luxuriam generis.
[Col. 0357B] Cum stimulos clamor mentitur, clamor habenas,
   Obsequium linguae libera membra ferunt.
Non opus est loris, sed nexus certa loquendi
   Dura catenati rostra ligat pecudis.



CXXV. DE ASINO ET EQUA.


Visceribus propriis externos fundere partus
Cogitur, et generis sobolem lactare ferini.
Jurgia naturae magno distantia calle.



CXXVI. ALITER.


Edidit ignotum genitrix male conscia partum,
   Naturae fraudes, nobiliore dolo.



CXXVII. ALITER.
[Col. 0357C]

Discrimen generis junxerunt foedera partus,
Ingenii stirpem permixta lege coacti.
Hic mulus geminum pecus est, sed corpore simplex.



CXXVIII. DE VECTATIONE SUA NOCTE IN AESTATE.


Astrorum [2 1Kb] populus necdum de lumine solis
Perdiderat lucem: gremio sed noctis adultae
Fundebat rutilos madefacta aspergine crines.
Cynthia per croceas fulgebat lactea bigas,
Rescindens quidquid descripserat orbita fratris.
Vernabat tacitus splendor de munere noctis,
Torrida frigoribus confringens tempora Cancri:
Cum me curarum cupientem spernere fasces,
Ruris amoenati facies depicta vocavit.
[Col. 0358A] Cornipedem scandi, qualem vix Cyllarus aequat,
Mollibus aethereas qui vincit cursibus auras.
Immobilis currit cujus per devia sessor,
In statione volans pedibus constanter adactis.



CXXIX. IN BASTERNA UXORIS BASSI VIOLAE.


Quam vaga constantem retinent haec tecta decorem!
   Mittitur a domina quidquid habent pretii.
Nam rutilat fulvum Violae de luce metallum:
   Possessor radios spargit ubique suos.



CXXX. EPITAPHIUM EUPHEMIAE.


Obruit haec tumulos, vivit post funera factis,
   Quae mortale nihil moribus inseruit.
Euphemia tuos tellus complectitur artus,
   [Col. 0358B] Sed mens est niveis quam bene juncta choris!
Occidit exitium: sors tunc durissima servit,
   Cum superat fatum nescia vita mali.
Haec thalamis fecunda fuit, viduata pudori
   Exemplis natam fecit amare Deum.



CXXXI. DE [3 9Kb] SPATHA IN FUSTE.


Utimur incluso per fraudes ense bacillo,
   Mors ligni tunicis quam bene tecta latet!
Subsidium portas; quod cunctis terror haberis
   Pacificum est nobis quod necat obsequium.



CXXXII. DE BOETIO SPATHA CINCTO.


Languescit rigidi tecum substantia ferri,
   [Col. 0358C] Solvitur atque chalybs more fluentis aquae.
Emollit gladios imbellis dextra Boeti:
   Ensis erat dudum, credite, nunc colus est
In thyrsum migrat quod gestas, improbe, pilum.
   In Venerem constans linque Mavortis opem.



CXXXIII. DE [4 18Kb] STOMATIO EBURNEO.


Sollicitata levi marcescunt corda virorum
   Tormento: fas est ludere virginibus.
Frangunt Marmaricis elephas quod misit ab arvis,
   Per micas sparsum mox solidatur opus.
De poena tenerae discunt cum fraude jocari.
   Nam ridere necis munere, femineum est.
Angusta norunt res mille includere capsa,
   Omne ebur hic, mulier, pectoris arca tui est.



CXXXIV. DE AVE PER PADUM SUPER SPUMAS SEDENTE ET TRANSEUNTE.
[Col. 0359A]

Riparum frenos naturae vincula surgens
   Forte Padus tumido gurgite transierat.
In spumam fluxas cogens durescere lymphas,
   Squamea praevalidis dorsa ferebat aquis.
Ales ut in tenero fidens tunc constitit orbe,
   Otia dans pennis, tuta premebat aquas.
De proprio pelagus calcanti suggerit alnum,
   Humida cum siccam cymbula portat avem.



CXXXV. DE SEPULCRO MAJORIANI IMPERATORIS.


Cum perstat gravior, bustum fortuna petitum
   Contulit exuviis, Majoriane, tuis.
[Col. 0359B] Nunc indignis pyramidum (fors) prospice moles,
   Vil a principibus linque sepulcra piis.



CXXXVI. DE UQUO PADANO.


Cornipedes cuncti quos gignunt bellica rura,
   Quosque cruentatis diluit unda toris;
Algida qui Tanais domuistis dorsa profundi,
   Quorum praevalidas ungula calcat aquas:
Ecce Padanus adest sonipes, cui judice recto
   Cedant Aemonii quos fovet aura poli.
Ille pruinosis qui mandat gramina lustris,
   Et merito et forma dispar utroque venit.
Molliter incedit membris formosus honestis,
   Oblectat visum dulcis in obsequio.
Nil jam Phasiacam collaudet fabula prolem:
   [Col. 0359C] Nec peregrina ferant nomina celsa caput.



CXXXVII. DE [1 32Kb] PRINCIPE P. P. EBRIOSO, QUI VITEM TENEBAT.


Verus honor vitem tribuit, sed munera vitis
   Jejuno non dant ligna ministerio.



CXXXVIII. ALITER.


Ut sceptrum princeps, sic gestat dextera vitem,
   Utribus exornet diva corona caput.



CXXXIX. ALITER.


Vitifer hic siccus matrem complector herilis
   Uberibus pressis quae mihi vina negat.



CXL. ALITER.
[Col. 0359D]

Heu quotiens calidis vites sine fruge labellis
   Illusit nudo nomine me refovens!



CXLI ENNODIUS HONORATO PRINCIPI.
[Col. 0360A]

Terrarum culpis vitium potator obumbras,
   Ebrius esse nequis vina vomens Ligurum.
Dum replet madidus ferventia pectora Bacchus,
   Indicunt validam pocula nostra sitim.



CXLII DE [2 1Kb] EPISTOLA DOMNI AMBROSII CONTRA SYMMACHUM DE ARA VICTORIAE, QUANDO PETENS CULTUM IPSIUS VICTUS EST SYMMACHUS: FACTUM SUBITO, ET MISSUM DOMNO FAUSTO PRAEF. PRAET.


Dicendi palmam Victoria tollit amico.
   Transit ad Ambrosium: plus favet ira Deae.



CXLIII. VERSUS DOMNI FAUSTI.


[Col. 0360B] In Ligurum terris potorem qui vocat, errat:
   Nunquid vina bibit, vina bibens Ligurum?



CXLIV. VERSUS MESSALAE.


Suscipe versiculos, Ennodi proxime, nostros,
   Ut librum nobis reddere non desinas.
Ne foedes cultum, dum reddere maxime non vis,
   Quae pridem nobis es quoque pollicitus.



CXLV. DOMNI ENNODII.


Si te Messalam studiis mihi pandere velles,
   Non deerant libri, quos tibi dulce darem.
Mens injusta nimis quod spernat tollit amanti.
   Nec gratum est munus, quod fugit ingenium.



CXLVI. DOMNI ENNODII.
[Col. 0360C]

Artis Grammaticae librum [a 1Kb] de carmine facto
   Qui poscit, [b 1Kb] solidos certat habere pedes.
O utinam Musis contingant munere nostro
    [3 1Kb] De te quandoque gaudia certa puer!
Vitant loripedem, nisi fallor, pangere versum,
   Vel quos in somnis respiciunt studia.



CXLVII. DE HONORATO.


Uxor Flasconis cupis dotata Falerni,
Semper inexhau to pectus repleta Lyaeo,
Quae Bacchum madidis colui venerata labellis,
Turgida ructato permulcens numina musto,
Concludor sicci bene conscia tegmine busti,
[Col. 0360D] Est tamen ad superos conjunx mihi nobilis euve.
Pocula quem nunquam possint transire beata.
Quem si fata virum servant, tibi vivimus ambo.



CXLVIII. EPITAPHIUM DOMNAE DALMATIAE.
[Col. 0361A]

Funus obit virgo quotiens in busta refertur.
   Unum iter est mortis criminis obsequium.
Dalmatiae meritis victa est natura rebellis,
   Degeneri coelum nobilitate tenet.
Hoc satis est mundum calcasse in corpore mundi,
   De vitio sumptam cedere nil vitiis.
Stemmatis haec lucem transcendit sole pudoris,
   Mens cum proposito consociata fuit.



CXLIX. DE FONTE BAPTISTERII S. STEPHANI, ET AQUA QUAE PER COLUMNAS VENIT.


En sine nube pluit sub tectis imbre sereno,
   Et coeli facies pura ministrat aquas.
Proflua marmoribus decurrunt flumina sacris,
   [Col. 0361B] Atque iterum rorem parturit ecce lapis.
Arida nam liquidos effundit pergula fontes,
   Et rursus natis unda superna venit.
Sancta per aethereos emanat lympha recessus,
    [1 1Kb] Eustorgi vatis ducta ministerio.



CL. EXCUSATIO ENNODII DE LAUDIBUS.

Qui miratur officii terminos in amicorum me laudibus [Col. 0362A] egressum, recolat quam imperiosa est semper affectio, nec parens propositi legibus vis amoris. Et profecto si facti mei rationem quaerat, religionem vocat quod mentiebatur excessum.


Ut valeant aquilae formatos prodere fetus,
Vitalis tenerum frangit tepor insitus ovum.
Tunc pius artatam lacerat pater impiger aedem,
Ut pariat rursus studio, quos edidit alvo.
Mox generis testem Phoebum ciet arbiter idem,
Invenit internam rimatus lumine lucem.
Non aliter celso pueros de stemmate cretos
Doctrinae radiis opponit cura parentis.
Quam bene flammarum constanter, respice, bella
Excipiunt teneri, vincentes fulgura visu.



CLI. (DE DUABUS DOMIBUS CONJUNCTIS.)
[Col. 0362B]

In geminis simplex radiat pia gloria tectis,
   Et de divisis consociatur honos.
Ne procul, aut ibidem sacros confunderet usus,
   Constanti numerum sors dedit ampla loco.
Una domus duplici discreta jungitur aede,
   Partiturque suum quod bene nectit opus.



APPENDIX EX NOVO THESAURO ANECDOTORUM P. EDMUNDI MARTENE TOM. V, PAG. 61.




[Col. 0361]
DICTIO ENNODII IN NATALI LAURENTII, MEDIOLANENSIS EPISCOPI.
(Ex ms. S. Remigii Rhemensis.)
(C,G,S)

[Col. 0361C] Usu rerum venit inter homines, ut quantum famae decerpitur per audaciam, superfluum non minus pereat per timorem. Superflua scribere, res jactantiae est; necessaria reticere, contemptus. Saepe vituperationis mater est, doctoris occulti laudatio. Verborum abundantiam transmittit affectio, amor suggerit quod negat ingenium. Facessat formido venerando proposito inimica. Fugitiva gloria est mens subjecta errori. Sine culpa vincitur oneris immensitate, qui ad portandam sarcinam etsi impar, tamen devotus occurrit. Marcida est sine sermone hilaritas et simulacrum moeroris occultare quod gaudeas, et [Col. 0361D] afflictionis imitatio vocem in laetitia non habere.

Liber dicendi principia derivare de tempore, cum anni renascentis infantia florulenta, si valeo, dictione vernare. Nunc cum terrae succus per venas arentium [Col. 0362C] virgultorum currit in gramina, et alvus sicci fomitis humori maritatus turgescit, cum in blandam lucem novelli praeseminis comae explicantur arboreae, et omnis ramorum plectura diffunditur, vel quae intra tunicam natura frondium decora solvuntur. Cum avium cantilena comitur sapore modulato, cum vita segetum glebis sepulta hiemalibus quasi algoris repagulo emissa et tepore feta concipitur. Nunc in cano flore spem fructuum metitur agricola, cum mutuis palmitum brachiis vinearum texitur aprica formositas, et ante maturitatis tempus frugiferum vultum cultura componit, dans venustatem falce domitrice, [Col. 0362D] et luxuriam infecundam ferro fructificante compescens. Cum profundi gurgitis rabies blandum transit in sibilum, et enervata tepore ventorum ferocitas migrat in delicias navigantis. Cum tutum est cymbam [Col. 0363A] salo laxare et anchoram in morsus absolvere. Dum fractura procellarum quae navitas hactenus terrebat, invitat, et per uda aequoris spatia somnum gubernantis admittit. Cum colore distincta gemmato vernis opibus prata ditescunt.

Te ad pontificalem apicem gravitas, pudor, pudicitia, venustas adduxit, statuat ista loco laudes, cui nunc suppetit, quod possit praedicare de moribus. Momentis enim aura popularis impellitur, et nescia examinis turba dum studiis rapitur amat incognitos. Alteri quod pius es ostendit, alteri quod severus, alteri quod bene acquisiti distributor patrimonii, alteri quod scis recte parta servare. Id studii sumit universitas, ut cum de proposita laude unusquisque vinceret, vel collatione, vel collocutione, tamen in [Col. 0363B] praeconiis tuis melioris tituli ab altero vinceretur. [Col. 0364A] Tu praedonis nescisti timere saevitiam, tu blandimentorum quod in malitiosis nocentius telum est, scuto constantiae venena respuisti.


[1 1Kb] VENANTIO ENNODIUS.

Domine, admiror sermonis abstinentiam quia qui exigua condiderit, nihil producit. Credis sub hac occasione profectus tui latere scientiam, et taciturnitas imperitiam prodit, et infabricata confabulatio manifestat infantiam. Interea ante inops gratia non fuisti, sciens quid diligentia, quid amantis sollicitudo flagitaret. Factus es bonarum rerum conscius, postquam te ad obtinenda quae putantur maxima transmisimus. Quod restat vale, accipiens monitoris verba, et melioratus in te scriptionis assiduitate divulga.




ANNO DOMINI DXIV-DXXIII.
[* 1Kb] HORMISDA PAPA.




[Col. 0363]
NOTITIA.
(Ex Libro pontificali.)

[Col. 0363B] [a 4Kb] Hormisda natione Campanus, ex patre Justo de [Col. 0364B] civitate Frusinona (Frusione), b 1Kb] sedit annos [(a) 1Kb] 8 [Col. 0365A] dies 17. Fuit autem temporibus Theodorici regis et Anastasii Augusti, [a 1Kb] a consulatu Senatoris usque ad consulatum Symmachi et Boetii. Hic composuit clerum, et psalmis erudivit. Hic fecit basilicam in territorio Albanensi, in possessione [(a) 1Kb] Mesontis. [b 1Kb] Eodem tempore ex constituto synodi misit in Graeciam, humanitatem ostendens sedis apostolicae (et reconciliavit Graecos), quia Graeci obligati erant sub vinculo anathematis propter Petrum Alexandrinum et Acacium Constantinopolitanum episcopum. Sub Joanne episcopo Constantinopolitano, cum consilio Theodorici regis (Hic papa perrexit ad regem Theodoricum Ravennam, et ex consilio regis), direxit Ennodium episcopum Ticinensem, et Fortunatum episcopum [(b) 1Kb] Catanensem, et Venantium presbyterum urbis Romae, [Col. 0365B] et Vitalem diaconum sedis apostolicae, et [(c) 1Kb] Hilarium notarium ad Anastasium Augustum: sed nihil egerunt. [c 1Kb] Item secundo misit Ennodium [(d) 1Kb] episcopum, et Peregrinum Misenatem episcopum (et Pollionem subdiaconum urbis), portantes epistolas confortatorias fidei, et contestationes secretas numero 19, [d 2Kb] textum libelli (et libellum per quem redirent; quod si noluissent epistolas suscipere, contestationes per civitates spargerent). In quo libello noluit assentire Anastasius Augustus, quia et ipse in haeresi Eutychiana communicaverat (erat consentiens). Voluit itaque eos legatos per remunerationem corrumpere [(e) 1Kb] . Legati vero sedis apostolicae, contempto Anastasio Augusto, nullatenus consenserunt accipere pecunias, nisi satisfactionem sedis apostolicae operaretur. Tunc [Col. 0365C] imperator repletus furore, ejecit eos per posterulam (locum periculosum), et imposuit eos in navi periculosa (sub periculo mortis) cum militibus, et magistrianis, et praefectis nomine Heliodoro et Demetrio. [Col. 0366A] Quibus hoc dedit in mandatis imperator Anastasius, ut nullam civitatem ingrederentur. Legati vero sedis apostolicae secretius suprascriptas epistolas fidei 19 per manus monachorum et orthodoxorum exposuerunt per omnes civitates. Quas tamen episcopi civitatum, qui erant complices Anastasii Augusti, omnes eas epistolas timore pro crimine Constantinopolim direxerunt. Tunc furore repletus Anastasius Augustus contra papam Hormisdam inter alia sacra sua hoc scripsit, dicens: Nos jubere volumus, non nobis juberi. [e 1Kb] Eodem tempore nutu divinitatis percussus est fulmine (ictu) divino imperator Anastasius, et obiit. Sumpsit itaque imperium [f 1Kb] Justinus orthodoxus, et direxit auctoritatem suam ad papam Hormisdam sedis apostolicae per Gratum, Illustrem nomine: [(f) 1Kb] petens [Col. 0366B] a sede apostolica ut redintegraretur pax ecclesiarum. [g 1Kb] Tunc Hormisda episcopus cum consilio regis Theodorici direxit a sede apostolica Germanum [(g) 1Kb] Capuanum episcopum, et Joannem (episcopum) et Blandum presbyteros, et Felicem et Dioscorum diaconos sedis apostolicae, et Petrum notarium, munitos ex omni parte fide et textu libelli poenitentiae (una cum libello quomodo redirent Graeci ad communionem sedis apostolicae). Qui venientes juxta Constantinopolim, tanta gratia fidei [(h) 1Kb] illis refulsit; ut multitudo monachorum orthodoxorum et illustrium virorum maxima multitudo occurreret: in quibus et Justinus imperator et Vitalianus consul (magister militum) simul occurrerunt ad castellum rotundum, quod ducit (dicitur) usque in civitatem Constantinopolim, [Col. 0366C] qui ingressi una cum Grato Illustri, suscepti sunt a Justino orthodoxo Augusto cum gloria. Omnis itaque clerus una cum episcopo Joanne Constantinopolitano, [(i) 1Kb] sensit, quod gratanter suscepti sunt. Sentientes [Col. 0367A] quoque hoc, qui erant complices Acacii, incluserunt se in ecclesia majori, quae vocatur Sancta Sophia, et consilio facto, mandaverunt imperatori, dicentes: Nisi nobis reddita fuerit ratio, quare damnatus est episcopus noster (civitatis nostrae) Acacius, nullatenus consentimus sedi apostolicae. Hic papa Hormisda perrexit ad regem Theodoricum Ravennam, et cum ejus consilio misit auctoritatem ad Justinum, et cum vinculo chirographi, et textum libelli redintegravit ad unitatem sedis apostolicae, damnans Petrum et Acacium, vel omnes haereses. Hic invenit Manichaeos, quos etiam discussos cum examinatione plagarum exsilio deportavit. Quorum codices a te fores basilicae Constantinae incendio concremavit. [a 2Kb] Hujus temporibus episcopatus in Africa post annos 74 revocatus [Col. 0367B] est, qui (reordinatur, quod) ab haereticis fuerat exterminatus. Eodem tempore venit regium donum cum gemmis pretiosis a rege Francorum [* 1Kb] Clodoveo Christiano B. Petro apostolo. Sub hujus episcopatu multa vasa aurea vel argentea venerunt de Graecia, et evangelia cum tabulis aureis, cum gemmis pretiosis pensantibus lib. 15; patena aurea cum hyacinthis, quae pensat libras 20; patenae argenteae duae, pensantes singulae libras 25; scyphus aureus cum gemmis, pensans lib. 8; scyphus aureus circumdatus regno, pensans libras 8; scyphi argentei deaurati 2, pensantes singuli libr. 5; gabata [(a) 1Kb] electrina, pensans lib. 2; thecae cereae aureae 2, pensantes lib. 6; palliolum [(b) 1Kb] oloforum blateum cum tabulis auro testis de chlamyde vel de stola imperiali, [(c) 1Kb] succinctorium super [Col. 0367C] confessionem beati Petri apostoli. Haec omnia a Justino Augusto [(d) 1Kb] orthodoxa votorum gratia oblata [Col. 0368A] sunt. Eodem tempore Theodoricus rex obtulit beato Petro apostolo cerostrota argentea duo, pensantia [(e) 1Kb] libras 70. Eodem tempore fecit papa Hormisda apud B. Petrum apostolum trabem, quam ex argento cooperuit, pensantem libras [(f) 1Kb] mille et 40. Hic fecit in basilica Constantiniana arcum argenteum ante altare, qui pensat libras 20; canthara argentea 16, quae pensant singula libras 12. [(g) 1Kb] Item ad beatum Paulum fecit arcus argenteos duos pensantes singulos libras 20; canthara argentea 16, pensantia singula libras 15; amas argenteas 3, pensantes libras 3; scyphos argenteos stationales 6 cum ducibus, pensantes singulos libras 6. [(h) 1Kb] Hic fecit ordinationes in urbe Roma per mensem Decembrem, presbyteros 21, episcopos per diversa loca numero 55. Qui etiam sepultus [Col. 0368B] est in basilica B. Petri apostoli, VIII idus Augusti, [** 1Kb] consulatu Maximi. Et cessavit episcopatus dies 7 y [(i) 1Kb] .

Ex cod. Hardyo. Et facto simul concilio cum Justino agitatum in conspectu omnium illustrium. Tunc legati sedis apostolicae elegerunt ex suis Dioscorum diaconum ad reddendam rationem, qui tunc exposuit eis culpas Acacii, ut etiam omnes simul cum Justino agitantes acclamarent dicentes, et hic et in aevum damnatur Acacius. Eodem tempore jussit Justinus rex accepta veritate ut sine aliqua dilatione facerent libellos omnes episcopi qui in regno Justini erant, et rediret ad communionem sedis apostolicae: quod etiam factum est et concordaverunt ab Oriente usque ad Occidentem, et cucurrit pax Ecclesiae. Qui [Col. 0368C] textus libelli hodie in archivo Ecclesiae reconditus tenetur.




[Col. 0367]
HORMISDAE PAPAE EPISTOLAE ET DECRETA. (C,S)



EPISTOLA PRIMA HORMISDAE PAPAE AD S. REMIGIUM RHEMENSEM EPISCOPUM. Post acceptas ab eo gratulatorias litteras, eidem, ob praeclaram meritorum excellentiam, et nobilissimae sedis praerogativam, vicariam sedis apostolicae praefecturam in Gallia delegavit.
[Col. 0367D]

[Col. 0368D] Dilectissimo fratri Remigio Hormisda.

Suscipientes plena fraternitatis tuae congratulatione colloquia, quibus nos germanae salutis tuae laetificavit indicio corporali cum spiritualibus officiis incolumitas subnixa; congruum esse perspeximus [Col. 0369A] hanc ipsam, quam mente gerimus, verbis aperire laetitiam. Agis enim summi documenta pontificis, dum et praedicanda facis, et ea insinuare non differs. Praerogativam igitur de nostri sumpsimus electione judicii quando id operatum te esse didicimus, quod caeteris agendum obnixius imperamus; ut in provinciis tanta longinquitate disjunctis, et apostolicae sedis vigorem, et Patrum regulis studeas adhibere custodiam. Vices itaque nostras per omne regnum dilecti et spiritalis filii nostri Ludovici (Jam ab anno 511 obierat), quem nuper, adminiculante superna gratia, plurimis et apostolorum temporibus aequiparandis signorum miraculis praedicationem salutiferam comitantibus, cum gente integra convertisti, et sacri dono baptismatis consecrasti, salvis privilegiis quae metropolitanis decrevit antiquitas, praesenti auctoritate committimus: [Col. 0369B] augentes studii hujus participatione ministerii dignitatem, relevantes nostras ejusdem remedio dispensationis excubias. Et licet de singulis non indigeas edoceri, a quo jam probavimus acutius universe servari; gratius tamen esse solet, si ituris trames ostenditur, et laboraturis injuncti operis forma monstratur.

Paternas igitur regulas et decreta sanctissimis definita conciliis ab omnibus servanda mandamus. In iis vigilantiam tuam, in his curam et fraternae monita exhortationis ostendimus. His ea (quantum dignum est) reverentia custoditis, nullum relinquit culpae locum sanctae observationis obstaculum; ibi fas nefasque praescriptum est: ibi prohibitum, ad quod nullus audeat aspirare: ibi concessum, quod [Col. 0369C] debeat mens Deo placitura praesumere. Quoties universale poscit religionis causa concilium, te cuncti fratres evocante conveniant: et si quos eorum specialis negotii pulsat intentio, jurgia inter eos oborta compesce, discussa sacra lege determinando certamina. Quidquid autem illic pro fide et veritate constitutum, vel provida dispensatione praeceptum, vel personae nostrae auctoritate fuerit confirmatum, totum ad scientiam nostram instructa relationis attestatione perveniat. Eo fit ut et noster animus officii caritate dati et tuus securitate perfruatur accepti. Deus te incolumem custodiat, frater carissime (anno Domini 514).





[a 2Kb] EPISTOLA ANASTASII AD HORMISDAM PONTIFICEM. Pontificem precatur, ut ad componenda in Scythiae partibus orta dissidia concilium congregari velit. (C)
[Col. 0369D]

Victor Anastasius, pius, felix, inclytus, triumphator, [Col. 0370A] semper Augustus, Hormisdae sanctissimo ac religiosissimo archiepiscopo et patriarchae.

Beatitudini vestrae non putamus ignotum, quod pro temporis qualitate loquendum atque tacendum, etiam divinae Scripturae provida est admonitione dispositum. Exactum proinde silentii tempus incitamenta nobis loquendi concessit. Atque ideo opportunum esse perspeximus, quae apud nos sub religionis specie commoventur, auditui vestro committere. Ante hoc siquidem duritia eorum quibus episcopatus, quem nunc geritis, erat sollicitudo commissa, temperare nos a transmittendis faciebat epistolis. Nunc autem currens de vobis suavis opinio, ad memoriam nostram bonitatem paternae affectionis adduxit, ut illa requiramus quae Deus et Salvator noster sanctos apostolos divino sermone docuit, ac maxime beatum Petrum, in quo [Col. 0370B] fortitudinem Ecclesiae suae constituit. His igitur praefatis initiis, hortamur ut ad ea quae de Scythiae partibus mota sunt, unde et concilium fieri convenire perspeximus, mediatorem se apostolatus vester faciat, ut contentionibus amputatis, unitas sanctae restituatur Ecclesiae. Nobis autem omnia optata praestantur, si orationibus vestris et frequenti paginarum allocutione nostri memores fueritis. Data pridie idus Januarii Constantinopoli, et accepta Anthemio et Florentio VV. CC. consulibus V cal. Aprilis per Patricium (Data et accepta anno Domini 515).



EPISTOLA II. RESPONSORIA AD ANASTASIUM IMPERATOREM. Laudat eum quod Ecclesiae paci studeat, et cum causam cur concilium cupiat congregari cognoverit, scribit se illi responsum daturum.
[Col. 0370C]

Hormisda episcopus Anastasio Augusto.

Gratias supernae virtuti, quae per vestrae pietatis affatus diuturnum dignata est terminare silentium, tale praestans collocutionis exordium, ut et de vestrae clementiae prosperitate laetemur, et ad unitatem, Deo donante, reverti posse sanctam confidamus Ecclesiam. Hoc opus supernae clementiae, haec et decessorum nostrorum fuit semper oratio; quos etiam rerum actus paternae traditionis ministros, et rectae fidei declarant fuisse custodes. Pax est enim totius bonitatis initium, qua nihil, quantum ad catholicae fidei cultum, validius, nihil aestimari oportet excelsius: pro hac scilicet facere et cuncta sustinere convenit, [Col. 0370D] qui sanctarum Scripturarum probabilis cupit esse discipulus. Hanc omnium bonorum matrem et nutricem Christum Dominum nostrum suis constat praedicasse [Col. 0371A] discipulis, dicentem: Pacem meam do vobis, pacem relinquo vobis (Joan. XIV). Quam vos religiosi cura propositi, Domino aspirante, providentes, de orthodoxae concordia cogitatis Ecclesiae in beati apostoli Petri reverentia, divina specialiter praecepta servantes. Quae res majorem superni favoris defensionem vestro procurat imperio. Recte enim oblata Deo veneratio inexpugnabilem devotis mentibus murum defensionis indulget. Proinde omnipotentem Deum fusis precibus exoramus, ut qui vobis studium quaerendae Ecclesiarum pacis indulsit, ipse quoque sub conservatione catholicae fidei, desiderio vestro super hac parte praestet effectum. Praeterea directis ad nos sacris affatibus commemorationem sancti concilii facere pietas vestra dignata est. De qua re tunc plenissimum poterimus praebere responsum, cum causam [Col. 0371B] congregationis nos voluerit evidenter agnoscere. Nunc vero quia, praestante Domino nostro, data est facultas alloquio, congrua veneratione debiti praebebimus sermonis officia. Data pridie nonas Aprilis (anno Domini 515), Florentio viro clarissimo consule.





EPISTOLA DOROTHEI THESSALONICENSIS EPISCOPI AD HORMISDAM PONTIFICEM. Pontificem laudat, quod Ecclesiae curet unitatem, seque cupere ait, ut haereticis damnatis, Romanae Ecclesiae debitus honor praestetur. (C)

Sacro, beatissimo et comministro papae Hormisdae Dorotheus episcopus Thessalonicensis in Domino salutem.

[Col. 0371C] Ait quodam loco cuncta beatissimus divinorum praeceptorum promens miracula Salomon: Sicut aqua frigida animae sitienti suavis est, sic benignum nuntium longinquis ex terris (Prov. XXV). Et sacer David spiritualem pulsans lyram psallit: Quam speciosi pedes eorum qui evangelizant bona (Rom. X), sic equidem et nos cunctos docens. Quidquid autem est ita animae hominis suave, aut ita impinguat ossa, quam specioso nuntio cognoscere verae pacis nuntiatorem; et rectae nunquam errantes propugnatores fidei ad Ecclesiarum sanctarum transire gubernacula; et tanquam ex arce quadam ad consensum Dei congregare dispersa, et continuo quidem ad principatum tuae sedis festinantes, venerandi fratris supplicationibus annuentes, et membra Ecclesiae, quae vobis Christus et Deus noster [Col. 0371D] credidit, contemnentia prius concordiam, ad unitatem venire; et praecedentem (praecidentem) divisionem, atque invidiam vestrae tantum ordinationis perimere calculo (clanculo), et nunc in concordiam atque societatem confluere (conflare, vel constare) omnem terminum sanctae illius Ecclesiae?

Haec didicimus, non ante multa spatia temporis: sperabamus autem et antiquam consuetudinem cognoscentes Ecclesiae, et vestrum audientes socialem et irreprehensibilem morem, ex vestris litteris firmiora atque manifestiora cognoscere. Sed quia tempus hiemis ad haec vos implenda retinuisse consideratur, et aptum, et debitum fuit, plenam et Dei amatricem caritatem etiam scabra (scrupulosa) transire: scribo [Col. 0372A] et alloquor beatum vestrae sanctitatis caput, significans collaetari nos beatae sedi sacratissimi Petri apostoli, quod tali regitur manu quae suscepit non qui honorem raperet, sed qui raperetur ab eo, et (sicut sermo multiplex tradit, et nos ita se habere credimus) nutritorem pacis, et rectae fidei certatorem, et humilitate (humanitate) mentis et caritate quae circa cunctos est tanquam pretiosis lapidibus coronatum.

Etenim cuncta te volo, venerande pater, agnoscere, quod ex antiquis sanctis et venerandis Patribus suscipiens illius beatae sedis affectum: (al. add. et) ad hanc tanquam paternam sortem custodiens, addere hoc opto atque festino, ut veniat in hoc studio terminus utilis humanitate quidem Domini et Dei nostri Jesu Christi, intercessionibus autem in cunctis beatissimi [Col. 0372B] apostoli Petri, et in omnibus sapientissimi Pauli; ut venerandae eorum sedi et tuae beatitudini juste debitus honos custodiatur atque reddatur (addatur), ut nostris temporibus, velut secundum principatum sedis apostolicae honorem congruentem suscipiat, omnis discordia recedat, et Ecclesiae omnium vestrum catholica voluntate, Domini etiam et Dei nostri Jesu Christi, et Nestorium et Eutychetem impios, et horum servantes dogmata, et qui istorum fuere sectatores aut exstant, et omnem haeresim anathematizent semper, et rectam atque incontaminabilem fidem inconcussam, tanquam anchoram certam atque firmam teneant, et parent jam pacem, nullo (quod absit) impediente; praesertim venerando capite vestro (sicut didicimus) homines contentiosos horrente, [Col. 0372C] quibus et vita et esca est sacerdotum Dei inter se altercantium separatio: qui non ab omnibus velociter cogniti, tanquam lupi in vestimentis ovium, facile ab apostolica Ecclesia repellantur.

Ista nunc scripsi beato capiti vestro per Patricium virum spectabilem, communem filium, et consuetudinis affectu superans rationem, et circa illam beatam sedem caritate devinctus, et omni die videre desiderans congruentem atque debitam venerationem ei servari. Scribe igitur, in cunctis beate, tanquam unanimi et optanti animam quoque offerre pro fide orthodoxa et Ecclesiarum pace sanctarum, et ut custodiantur venerandae sedi in omnibus beati Petri convenientia: quod facile fiet, ordinata unitate cunctorum, et omnium ad vos tanquam ad firmum festinantium portum. [Col. 0372D] Divisiones etenim contra contemnere consueverunt, et ordini decentia non servant. Omnem fraternitatem quae est vestrae sanctitati conjuncta, et ego, et qui mecum sunt, multum in Domino salutamus. Et alia manu: Salvari me in Domino orate, sanctissimi et beatissimi Patres. Accepta epistola Dorothei episcopi Thessalonicensis Ecclesiae missa per Patricium V. C. sub data (die) quinto calendas Aprilis (anno Domini 515), Florentio viro clarissimo consule.



EPISTOLA III. AD DOROTHEUM THESSALONICENSEM EPISCOPUM Laudat ejus pietatem et studium in Romanam sedem.

Dilectissimo fratri Dorotheo episcopo Hormisda episcopus.

[Col. 0373A] Ubi caritatis interest servare praecepta, etiamsi aliquid tale eveniat quod cujuslibet possit animos commovere, tamen ut ea quae concordiae conversatione praediximus debeant custodiri, oportet aequanimiter praetermitti, quia utique si quid ignorantia tale proveniat, excusationem potest de ipsa simplicitate recipere. Suam Deus noster Ecclesiam propria ordinatione constituit, ut quod divinis praeceptis noscitur esse dispositum, nullatenus poterit praeteriri, cujus notitiam, vel scientiam, te non convenit ignorare. In faciendo namque bona laudamur, et tunc verborum cultus ornatur, quando sibi convenientia rite conjungit. Litteras siquidem per Patricium filium nostrum spectabilem virum tuae suscepimus caritatis, in quibus speramus opus plenum et probabile reperire, [Col. 0373B] ut nihil esset quod ab integritate unitatis secerneret. Sed quia in his ipsis hunc promittis affectum, qui nos ad hoc quod praediximus possit specialiter provocare, Domino nostro preces effundimus, ut ipse cujus et causa tractatur, abstersis vel amputatis universis scandalis, et Ecclesia sua sub uno consensu et parili faciat fide connexos: nec in sacerdotibus suis quidquam reperiri patiatur, quod cujuslibet aut odiis propriis, aut inanibus intentionibus, aut hominibus in injuriam Dei, quod nefas est, velle placere; et non magis universa, secundum beatum apostolum, saecularia contemnentem a spe non possit exorbitare futura. Hortor pro, ter commune remedium, invito pro salute fidelium, propter generalem suadeo medicinam. Quis namque contentus est hos videre divisos, [Col. 0373C] quorum potest unitate gloriari? Unde opus est labore communi, ut hoc quod a Patribus nostris accepimus, conservantes secunde nisi in illo, possimus divino astare judicio.





EPISTOLA ANASTASII AUGUSTI AD HORMISDAM PONTIFICEM. Concilium Heracleae ad componendas in Scythia de fide ortas quaestiones esse congregandum, ipsumque pontificem, ut ad illud accedat, precatur. (C)

Anastasius Augustus Hormisdae papae.

Omnibus negotiis divinae res praeponendae sunt: Deo etenim omnipotente propitio, rempublicam et conservandam et meliorandam esse confidimus. Quia igitur dubitationes quaedam de orthodoxa religione in Scythiae partibus videntur esse commotae, id specialiter [Col. 0373D] clementiae nostrae placuit, ut venerabilis synodus in Heracleotana civitate provinciae Europae celebretur, quatenus concordantibus animis, et omni veritate discussa vera fides nostra omni orbi terrarum manifestius innotescat, ut deinceps nulla possit esse dubitatio, vel discordia. Quapropter sanctitas tua cum quibus sibi placuerit reverendissimis episcopis, quod de Ecclesiis sub sui sacerdotii cura constitutis idoneos et instructos erga orthodoxam religionem [Col. 0374A] esse probaverit, ad praefatam Heracleotanam civitatem intra diem calendarum Juliarum venire dignetur. Data V cal. Januarii Constantinopoli, Senatore V. C. consule. Accepta pridie idus Maii, Florentio V. C. consule (Data anno Domini 514, accepta sequenti).



EPISTOLA IV. AD ANASTASIUM IMPERATOREM AUGUSTUM. Imperatoris zelum commendat: quoad concilium, per legatos se responsurum pollicetur.

Hormisda Anastasio Augusto per Severianum.

Bene clementia vestra confidit, sicut datis ad me gloriosis designavit affatibus, quod reipublicae vestrae specialiter proficiat, si negotiis omnibus orthodoxae fidei causa praeponatur. Haec est enim, venerabilis [Col. 0374B] imperator, de suscepto moderamine rectoris cura salubrior, ut ejus sibi favorem per opera bona conciliet, qui universum et tribuit, et regit imperium. Proinde me quoque et Domino nostro Jesu Christo convenit supplicare, ut qui de Ecclesiae suae concordia vestram pietatem cogitare voluit, hunc super hac parte concedere dignetur effectum; quatenus temporibus vestris orthodoxa fide praeditus universus terrarum orbis exsultet. De his vero quae pro synodali congregatione praecepistis, quid fieri oporteat, [a 1Kb] per fratres et coepiscopos meos, qui propere subsequentur, gloriae vestrae insinuanda mandavi: quorum suggestione, si divinus favor mea vota prosequitur, competentius poteritis universa cognoscere. Data VIII idus Julii (anno Domini 515), Florentio consule.



INDICULUS QUI DATUS EST ENNODIO ET FORTUNATO EPISCOPIS, VENANTIO PRESBYTERO, VITALI DIACONO, ET HILARO NOTARIO, LEGATIS APOSTOLICAE SEDIS CONSTANTINOPOLIM, AB HORMISDA PAPA.
[Col. 0374C]

Cum Dei adjutorio et orationibus apostolorum venientes in partes Graeciarum, si episcopi voluerint occurrere, in qua decet eos veneratione suscipite. Et si voluerint secessionem parare, nolite spernere, ne judicetur a laicis nullam vos cum illis velle habere concordiam. Si vero vos ad convivium rogare voluerint, blanda excusatione eos declinate, dicentes: Orate, ut primum mysticam illam mensam mereamur habere communem, et tunc erit nobis ista jucundior. Victualia vero et quae alia offerre voluerint, [Col. 0374D] excepta tamen subvectione, si causa poposcit, nolite suscipere: sed taliter excusate, nihil deesse dicentes, sperantes etiam ut animos suos vobis accommodent, ubi sunt dona et divitiae, et caritas et unitas, et quidquid ad gaudium religiosum certum est pertinere.

Cum ista ordinatione, Deo propitio, Constantinopolim pervenientes, ibi secedite, ubi ordinaverit clementissimus imperator; et antequam ipsum videatis, [Col. 0375A] nulli detis ad vos veniendi licentiam, praeter quos pietas ejus miserit. Postea tamen quam principem videritis, si qui orthodoxi et nostrae communionis, aut zelum habentes unitatis vos videre voluerint, eos sub omni cautela suscipite; per quos forte et quid agitur deprehendere poteritis. Praesentati itaque imperatori litteras porrigite cum tali allocutione: Salutat vos pater vester; Deum quotidie rogans, et intercessionibus sanctorum apostolorum Petri et Pauli vestrum regnum commendans, ut Deus, qui vobis tale desiderium dedit, ut pro causa Ecclesiae mitti et consulere beatitudinem ipsius eligeretis, ipse et perfectionem tribuat voluntatis.

Et si voluerit, antequam chartas suscipiat, ordinem legationis agnoscere, his verbis utimini: Jubete [Col. 0375B] scripta suscipere. Si dixerit: Quid habent chartae? Respondete: Salutes ad pietatem vestram continent, et Deo gratias agunt, quod vos sollicitos de unitate cognoscunt Ecclesiae: legite, et agnoscetis. Et nullius causae mentionem penitus faciatis, nisi prius acceptae litterae relegantur. Et post susceptas litteras et relectas, adjicite: Nam et ad Vitalianum famulum vestrum misit litteras qui accepta a pietate vestra (sicut ipse scripsit) licentia, suos ad patrem vestrum sanctum papam homines destinavit. Sed quia justum erat ut prius ad clementiam vestram dirigeret, hoc fecit, ut vobis jubentibus atque ordinantibus, ad eum scripta, quae detulimus, Deo propitio perferamus.

Si imperator petierit epistolas a nobis ad Vitalianum directas, sic respondendum est: Non hoc nobis [Col. 0375C] pater vester sanctus papa praecepit: nec sine jussione illius aliquid possumus facere. Tamen ut sciatis simplicitatem litterarum, quia nihil aliud habent nisi preces ad pietatem vestram directas, ut accommodetis animum vestrum pro unitate Ecclesiae: jungite nobiscum personam, qua praesente traditae a nobis litterae relegantur. Si vero dixerit imperator eas se debere legere, respondebitis: jam vos suggessisse, jussum non fuisse a sancto papa. Si dixerit: Hoc tantum est quod in litteris continetur: possunt enim et mandatis alia nuntiari. Tunc respondebitis: Absit a conscientia nostra: Nobis non est consuetudo: Nos pro Dei causa venimus, et in Deum commissuri sumus? Simplex est sancti papae legatio, et omnibus nota ipsa ejus petitio, ipsae preces: ut [Col. 0375D] constituta Patrum non corrumpantur: ut haeretici de Ecclesiis removeantur: praeter ista, legatio nostra nihil continet.

Si dixerit: Inde et ad synodum invitavi sanctum papam, ut si quid est ambiguum, tollatur de medio. Respondendum est: Agimus Deo gratias, et petitioni (al. pietati) vestrae, quia hunc vos affectum et animum habere cognoscimus, ut ea quae a Patribus constituta sunt generalitas servet: quia tunc vera et sancta unitas potest esse inter Ecclesias Christi, si Deo adjuvante, hoc quod praedecessores vestri Marcianus et Leo custodierunt, elegeritis esse servandum. Si ille dixerit: Quae sunt ista quae dicitis? Respondete: [Col. 0376A] Ut synodus Chalcedonensis et epistolae sancti Leonis papae quae scriptae sunt contra haereticos Nestorium et Eutychetem et Dioscorum, nullatenus corrumpantur. Si dixerit: Nos synodum Chalcedonensem et epistolas papae Leonis et recepimus et tenemus. Vos mox gratias agite, et pectus ejus osculamini, dicentes: Modo cognovimus Deum esse vobis propitium, quando facere talia festinatis: quia ista est fides catholica, ista est quam praedicaverunt apostoli, sine qua nullus potest esse orthodoxus: istam debit sacerdotum generalitas tenere, et praedicando servare.

Si dixerit: Orthodoxi sunt episcopi: de constitutis Patrum non recedunt. Respondebitis: Ergo si constituta Patrum servantur, et in nullo corrumpitur [Col. 0376B] quod in sancta Chalcedonensi synodo firmatum est; quae causa est, tantum inter Ecclesias partium istarum esse discordiae? Vel quae causa facit, in uno Orientis episcopos non consentire? Si dixerit: Quieti erant episcopi, nulla inter ipsos discordia versabatur: praedecessor sancti papae animos eorum missis litteris excitavit, et ad confusionem excitandam perduxit. Respondendum: Litteras quas sanctae memoriae Symmachus destinavit, prae manibus habemus. Si extra haec quae pietas vestra dixit, hoc est, Chalcedonense concilium sequor, epistolas papae Leonis admitto, aliud nequidquam continent nisi exhortationem ut ista serventur; quomodo verum est quod per ipsum est generata confusio? At si hoc continetur in litteris, quod et pater vester sperat, et pietas [Col. 0376C] vestra consentit; quid ille fecit? quid enim in eo videatur esse culpabile? His adjicite preces et lacrymas: rogantes: Domine imperator, considerate Deum: ponite ante oculos vestros futurum ejus judicium. Sancti Patres, qui ista constituerunt, beati apostoli fidem secuti sunt, per quam aedificata est Ecclesia Christi.

Si imperator dixerit: Quod me vultis [(a) 1Kb] per locutionem (prosecutionem, per solutionem) facere, habete: Ecce mihi communicate, qui synodum Chalcedonensem recipio, et epistolas papae Leonis amplector: Nunc communicate mihi. Respondendum est: Quo ordine pietas vestra communicari sibi desiderat? Nec nos praedicantem ista pietatem vestram vitamus, quod scimus Deum timere, et gaudemus [Col. 0376D] quia gratum vocis est Patrum constituta servare. Fiducialiter ergo rogamus, ut per vos in unitatem revertatur Ecclesia. Sciant omnes episcopi voluntatem vestram, et quia synodum Chalcedonensem et epistolas papae Leonis servatis, vel apostolica constituta. Si dixerit: Quo ordine facienda sunt haec ostendere oportere: Iterum preces adhibete cum humilitate, dicentes: Pater vester scripsit episcopis generaliter. Jungite his litteris sacras vestras, significantes hoc vos vindicare (indicare vel judicare) quod sedes apostolica praedicat: et tunc qui sunt orthodoxi, de unitate sedis apostolicae minime separentur, et qui his sunt contrarii cognoscantur. Quibus ordinatis, [Col. 0377A] paratus est pater vester etiam, si opus fuerit, suam accommodare praesentiam, et quidquid expedit, servatis Patrum constitutis, pro integritate Ecclesiae non negare.

Si dixerit imperator: Bene ista, suscipite interim nostrae civitatis episcopum. Iterum preces jungite, humiliter dicentes: Domine imperator, pacem venimus cum Dei adjutorio, vobis adnitentibus et praestantibus, facere, et contentionem (intentionem) sopire in civitate vestra. De duabus est personis intentio: ista causa proprium cursum habet: Generalitas episcoporum prius ordinetur: fiat una communio catholica: et sequenti loco de istis, vel si qui sunt alii extra Ecclesias suas, tunc diligentius potest causa cognosci. Si dixerit imperator: De Macedonio dicitis: intelligo subtilitatem vestram: haereticus [Col. 0377B] est: nulla ratione revocari potest. Respondetis: Nos, domine imperator, nullum personaliter indicamus. Et si pietas vestra consideret, magis pro anima vestra et opinione loquimur, ut sit discussio, et si haereticus est, judicio cognoscatur, ut non sub opinione orthodoxi injuste dicatur oppressus.

Si dixerit imperator: Quid vultis? modo dicite de synodo Chalcedonensi, dicetis et de epistolis papae Leonis: Ecce qui ille est istius civitatis episcopus ad ista consentit. Respondendum est: Si ita custodit, in examinatione causae eum juvare plus poterunt: et quia servo vestro Vitaliano magistro militum talem dedistis licentiam, ut si speraret a beatissimo papa, ut pro causis talibus apud eum discussione causae his personis, quibus de loco potest esse intentio, integra [Col. 0377C] universa serventur. Si imperator dixerit: Sine episcopo debet esse civitas mea? Hoc vobis placet, ut ubi ego maneo, episcopus non sit? Respondendum: Praediximus duarum personarum intentionem esse in ista civitate. Quod ad canones pertinet, jam ante suggessimus: canones solvere, irreligionem committere est. Multa sunt remedia, multa inventa, per quae pietas vestra sine communione esse non possit, et integra judiciorum forma servetur. Si dixerit: Quae sunt ista remedia? Respondetis: Non a nobis noviter inventa: Suspensa causa de aliis episcopis, persona quae consentit confessioni pietatis vestrae et constitutis sedis apostolicae, interim usque ad eventum cognitionis, teneat locum Constantinopolitani sacerdotis, si cum Dei adjutorio episcopi voluerint [Col. 0377D] se accommodare sedi apostolicae. Habetis textum libelli in scriniis Ecclesiae editum, juxta quem debeant profiteri.

Si tamen contra alios episcopos catholicos fuerint datae petitiones, magnopere contra illos, qui sine verecundia Chalcedonensem synodum anathematizant, et epistolas non recipiunt sancti Leonis papae, petitiones suscipite, causam tamen in sedis apostolicae reservate judicio; ut et spem de audientia detis, et tamen nobis debita reservetur auctoritas. Si tamen imperator serenissimus totum se promiserit esse facturum, tantum ut nostram praesentiam accommodemus, modis omnibus prius sacram ipsius per episcopos et per (Ed. Rom. vel per) epistolam vestram, uno [Col. 0378A] de vestris perferente per provincias, una cum personis quas imperator deputaverit destinate: ut sic eum servare Chalcedonense concilium et epistolas S. Leonis papae omnibus innotescat. Quibus ita procedentibus, ad nos in Christi signo, ut adventum procuremus, scripta dirigite.

Praeterea est consuetudo per episcopum Constantinopolitanum omnes imperatori episcopos praesentari: si hoc illorum callidus tractatus invenerit, volentium formam legationis agnoscere, ut cum Timotheo, qui modo videtur Constantinopolitanam gubernare Ecclesiam, imperatorem videatis; sic facite, ut si ante agnoveritis, quam ad imperatorem ingrediamini, ista disponi per aliquos, necdum praesentati, dicite: Mandata talia nobis dedit et praecepta [Col. 0378B] pater pietatis vestrae, ut sine aliquo episcoporum vestram clementiam videamus. Ergo agite, donec se ab hac consuetudine ipse removerit.

Quod si omnino noluerit, aut si captiose contigerit ut ante imperatorem inopinate Timotheum videatis, ita suggerite: Praecipiat pietas vestra nobis dare secretum, ut causas pro quibus missi sumus, exponamus. Si dixerit: Dicite, ecce ante ipsum, respondetis: Non injuriam facimus: sed quod ad causas pertinet, etiam ipsius continet legatio nostra personam, et suggestionibus nostris praesens esse non potest. Et nulla ratione eo praesente aliquid allegetis, sed egresso, delegationis textum exerite: Hactenus indiculus, sive quod dicunt commonitorium: sequuntur post eum assertiones singularum causarum, in hunc modum.



Capitula singularum causarum.

[Col. 0378C] Ut synodus Chalcedonensis et epistolae S. Leonis papae serventur. Utque clementissimus imperator consentiens debeat pietatis suae sacra generalia ad universos episcopos destinare, in quibus significet praedicta se et credere et vindicare.

Consentientes etiam episcopi, in Ecclesia, praesente plebe Christiana, haec praedicare debeant: Amplecti se sanctam fidem Chalcedonensem, et epistolas S. Leonis papae, quas scripsit contra haereticos Nestorium et Eutychetem et Dioscorum, sed et contra sequaces eorum, Timotheum Aelurum, Petrum, vel contra eos qui in ipsa causa tenentur obnoxii, simul etiam et Acacium, qui quondam Constantinopolita ae Ecclesiae fuit episcopus, sed et Petrum etiam Antiochenum anathematizantes cum sociis eorum. [Col. 0378D] Haec manu propria, praesentibus electis venerabilibus viris, scribentes, faciant secundum textum libelli, quem per notarium nostrum edidimus.

In exsilium deportatos pro causa ecclesiastica ad audientiam sedis apostolicae revocandos, ut judicium et vera examinatio de his possit haberi: ita ut causa eorum inquisitione integre reservetur.

Si qui vero sacrae sedi apostolicae communicantes, catholicam fidem praedicantes atque sequentes fugati sunt, vel in exsilio detinentur, hos justum est ante omnia revocari.

Praeterea quae legatis inter reliqua injunximus, ut si contigerit libellos porrigi adversus episcopos qui persecuti sunt catholicos, de his judicium sedi apostolicae [Col. 0379A] reservetur, ut circa eos venerandorum Patrum possint constituta servari, per quae aedificatio generalitati proveniat.



EPISTOLA V. AD ANASTASIUM IMPERATOREM AUGUSTUM. Novum esse Romanum pontificem ab imperatore ad concilium vocari, se tamen iturum, si Chalcedonensis concilii decreta non revocentur in dubium.

Hormisda episcopus Anastasio Augusto.

Bene atque utiliter serenitas vestra curam principalis acuminis, non tantum in administrando reipublicae exercet officio, sed melioribus eam nobilitat institutis, et per curam redintegrandae unitatis auctorem venerandi placat imperii. Certi sunt enim de tutela regnante, si ulla iisdem praesidentibus Ecclesiae [Col. 0379B] castitas importuna diaboli commixtione maculetur. Unde enim potest fieri, ut nitidas pro principibus ad Deum nostrum preces dirigat, si sit lethaliter populus perfidia corruptus? Nam sicut ante bona omnia est perfecta juxta Deum in imperatoribus sapientia, ita de sacrario mundorum pectorum pro his supplicatio debet et fideli animarum ubertate procedere. Nulla vobis, sublimissime domine, triumphorum materia poterit esse jucundior, quam de subjugatione perfidiae.

Hoc etiam fiducialiter, et pro commissi nobis officii praerogativa suggerimus; quia prope est ut suum splendorem aliena patiatur nube fuscari, qui cum Deo tribuente amovere possit, in subditis tenebras manere permittit errorum. Ergo quia mansuetudo [Col. 0379C] vestra futuram synodum scriptis sacratissimis indixit, cui nos interesse debere iisdem paginis Deo, ut credimus, sibi imperante commonuit, gaudemus, scientes quoniam directarum mentium est, venerabilis Ecclesiae magistros expetere. Soli enim declinant examen conscientiae, qui vitae sunt non continentis. Nam et feriato ore splendorem bonae voluntatis enuntiat, qui per apostolicam immaculatamque fidem et per competentes praedicatores aut confirmari se optat, aut corrigi. Verumtamen licet in his nullum saeculi praecedentis existat exemplum, neque senioris facti qualitas aut commissa libris, aut memoriis inserta teneatur; nihil ad nos, quibus dulce est beneficio Dei, pietate vestra invitante, inchoare meliora, et hoc quod non accepimus a parentibus tam clari [Col. 0379D] operis institutum nobis ipsis imponere; quia totum pro redintegratione fidei et Ecclesiarum pace facere, libenter amplectimur: si tamen majorum nostrorum diffinitio, et sanctorum Patrum in suis radicibus inconcussa permaneat: si anathematizetur Nestorius cum participibus suis, qui evacuans divinae sacramenta naturae, beatam virginem Mariam nudi hominis mentitur esse genitricem; oblitus angelicae annuntiationis, per quam mundo innotuit, quia quod ex ea nasceretur vocandum esset sanctum, Filius Dei. Facessat impiorum tam contumeliosa in Deo honorificentia: quoniam sic est in utero virginis operata divinitas, ut ex ea unitas ibi procederet carnis, animaeque humanae; increata quidem, sed non confusa [Col. 0380A] connexione substantiae; et si in utrisque naturis pro nostrae redemptionis dilectione Christi Jesu Domini nostri persona una est, aedificante mysterio . . . . . . restitutione mortem subire potuisset naturae . . . . . fragilitatem coelestis imperii valuerit virtute reparare, vel ita pro unitate personae et Dominus majestatis crucifixus, et Filius hominis credatur descendisse de coelo. Eutychetis quoque ignorantia divinorum bonorum omnium, et ipso cum sociis detestando jam nomine abdicetur hebetudo, qui Deum et Dominum nostrum Jesum Christum figuram tantum carnis habuisse testatus est, et nostrae veritatem non habuisse substantiae, nesciens de quo promissum sit: quia videbunt persecutores ejus in quem pugnaverunt. Ita enim in una eademque persona persistit utraque [Col. 0380B] natura, ut Deus atque homo unus Dei Filius Jesus Christus fidelium cordibus apparet. Quid enim quadraginta dierum post resurrectionem Domini cum hominibus conviventis et convescentis egit praesentia? Nisi in istis negotiis illorum, qui veritatem carnis negaturi erant, seniorem faceret aetatem curationis esse quam vulneris. Sic enim dixit ad discipulos: Quid cogitatis in cordibus vestris? Palpate et videte quia spiritus carnem et ossa non habet, sicut me videtis habere (Luc. XXIV, Joan. XX). Neque fuisset mysterium, quod ostiis ad eos clausis ingressus est, si integritatem humani corporis non habebat. Possumus ex hoc dono verbi praecedentem longius proferre sermonem: sed satis esse credimus per Dominum nostrum eruditae clementiae vestrae strictis supplicare suggestionibus, [Col. 0380C] sperantes ut laborem curamque pastoralis officii, venerabilium praedecessorum vestrorum Marciani et Leonis formam secuti, etiam principali potentiae participatione fulciatis. Habebitis Deo propitio spem de victoriis non jacentem, si pontificali contra diaboli subreptiones congressione pacifica ad decertandum instructionem muniatis. Nunquam in sanctarum Ecclesiarum memoria Dioscori participis Eutychetis, Timothei et Petri, parricidarum commemoratio reviviscat: servetur ab omnibus suscipiendae Chalcedonensis synodi, Deo per vos operante, diffinitio. Acacius Petri tenebrarum filii communione pollutus habeat participes, quos delegit; qui etiam inter suos excessus, nec de Petro Antiocheno, et complicibus ejus nitidum se esse perpessus est. Cessent [Col. 0380D] maledicta piis sanctae recordationis papae Leonis ingesta dogmatibus, quae solos quidem illo in suis manente puniunt irrogantes. In his quae praefati sumus, sollicitudinem vestri advocamus imperii: poterit enim pietas vestra, hoc custodiens, apices et sceptra sua post multos annos ad aliud saeculum possidere translata. Suscipite preces nostras per Ennodium atque Fortunatum fratres et coepiscopos nostros, nec non Venantium presbyterum, atque Vitalem diaconum, vel Hilarum notarium, filios nostros, quorum apud nos fides in Dei timore studiumque perclaruit, pro vestro amore transmissas, et placidam vice nostra supplicationibus conscientiam accommodate. Speramus enim, et de Deo habentes fiduciam, pollicemur [Col. 0381A] studia, quae a vobis verae religioni impensa fuerint, sine retributione et praemio non futura. Data III idus Augusti, Florentio V. C. consule.





[a 2Kb] EPISTOLA ANASTASII IMPERATORIS AD HORMISDAM PER LEGATOS SEDIS APOSTOLICAE MISSA. Catholicam fidem profitetur: Chalcedonensis concilii decreta servanda: Acacium ad tollenda scandala non damnandum, et de pace cogitandum. (C)

Exemplum sacrae Anastasii Augusti Hormisdae papae per Ennodium et Fortunatum episcopos, Venantium presbyterum, Vitalem diaconum et Hilarum notarium.

Gratias omnipotenti Deo referimus, quod sanctitas vestra disciplinis coelestibus instituta, sicut poposcimus, [Col. 0381B] legatos fidei, Ennodium et Fortunatum venerabiles episcopos, sed etiam viros religiosos Venantium presbyterum, Vitalem diaconum, et Hilarum notarium, quales poscebat causae sublimitas, destinavit; qui negotii magnitudinem implere possent, ecclesiastici luce sermonis, quique operante Deo omnia subtiliter requirentes quae ad rectam et veram Christianorum pertinent fidem, et ipsi, sicut decuit, declararunt, et a nobis, sicut oportuit, agnoverunt: quia una est Ecclesia Dei, apostolicis ubique firmata doctrinis. Unde quis audeat de Domini nostri Jesu Christi incarnatione aliter quam habet veritas ipsa sentire, nisi ut confiteatur aequalem et consubstantialem Patris Filium, salutis nostrae causa, juxta annuntiationem archangeli, in utero virginis, carnem [Col. 0381C] ex eadem assumendo, hominem factum? et sicut ait Apostolus, in servili forma, ut crucem pro nobis carne susciperet. De quo beatus Petrus apostolus Judaeis dicit: Vos petistis vobis dimitti virum homicidam, auctorem vero vitae interfecistis. De quo etiam legitur in Paulo apostolo: Factus obediens usque ad mortem, mortem autem crucis. Confitemur enim quod genitrix Dei beata virgo Maria in vera carne et anima rationabili et intelligibili nobis Deum peperit salvatorem, quem homousion Deo Patri et Spiritui sancto, ante saecula eumdem nobis quoque homousion, propter peccata nostra in fine temporum credimus et probamus fuisse progenitum, sicut propheta David dicit: De ventre matris meae Deus meus es tu (Psal. XXI). Quae tamen ita sine defectu vel confusione nostri [Col. 0381D] corporis est assumpta nostra substantia, ut in eadem carne Dei Filius mundum examinaturus adveniat, oculis omnium vulnerum et clavorum indicia repraesentans, sicut scriptum est: Et videbunt in quem pupugerunt (Apoc. I). Cum omnibus etiam orthodoxis [Col. 0382A] impiissimos Nestorium atque Eutychetem vitamus pariter et horremus. Eorum condemnantes et anathematizantes et personas et dogmata, detestabilibus sacrilegiis comparanda, qui dispensationem divinam et humanae remedia infirmitatis, similiter aut nescire voluerunt, aut cognita blasphemare. Tale igitur circa fidem clementiae nostrae propositum summus Deus ab exordio vitae sensibus nostris immisit: unde et imperium nostrum credimus custodiri. Miramur autem quamobrem de beatissimis Patribus, qui in Chalcedone convenerunt, aliqua nobis scribere voluistis, dum ea quae ab his fuerant constituta praedecessorum nostrorum multiplicibus decretis confirmata monstrantur. Et cum nec alia synodus facta fuerit, per quam quae ab illa disposita sunt redderentur infirma, [Col. 0382B] nec lex a nobis processerit, cujus novitate statuta praefati episcopalis concilii solverentur, maxime cum ipsa synodus dixerit anathema esse debere, quicunque aliam fidem quam apud Nicaeam trecenti decem et octo venerabiles Patres constituerunt docere vel immutare voluerit, ad hoc etiam eos, quos superius comprehendimus, id est Nestorium et Eutychetem damnaverunt, quos nos quoque damnamus. Nam pro hac causa attestantur nobis etiam divinae litterae ad Alexandriam, non semel, sed multoties destinatae. Per quas objurgavimus, cur sibi non arbitrentur posse sufficere directam fidei doctrinam, recedentes ab anathemate Chalcedonensis synodi vel venerandae memoriae Leonis episcopi. Unde non parvum studium apud nos, et intentio in praesenti quoque perdurat, [Col. 0382C] quatenus a superfluo anathemate eosdem possimus abstrahere, et sanctae Ecclesiae universali conjungere. De capitulo vero quod solum videtur esse residuum, nostra voluntas petitioni vestrae fortasse propter unitatem Ecclesiarum convenerat, nisi alia venerabilibus Ecclesiis ex hoc removeri scandala crederemus. Nunc universa quae sint facienda perpendite, quia grave esse clementia nostra judicat de Ecclesia venerabili propter mortuos vivos expelli, nec sine multa effusione humani sanguinis scimus posse ea quae super hoc scribitis ordinari: omnia tamen a Deo sperantes, per concilium melius agere poteritis, quam ab his hominibus, qui propter errores suos provincias percurrentes, inimicam Evangeliis sanctis et Ecclesiis volunt esse discordiam. Ergo ut sit placens [Col. 0382D] supernae majestati Ecclesiarum unitas, providete: quia quid nobis in eis quae praefati sumus obsistit, ignoramus, si bene nos arguit. Per omnia tamen voluntatis nostrae puritatem legatorum nostrorum poteritis narratione cognoscere. Petimus autem ut [Col. 0383A] pro nobis apostolatus vester orare dignetur: quod vos libenti animo facere, hac poterimus maxime ratione cognoscere, si perfectam nobis unitatem Ecclesiarum dignatus fuerit Deus, vobis disponentibus, condonare: illam enim vox Dei magnam benedictionem diligentibus se mandavit atque donavit, qua declaravit: Pacem meam do vobis, pacem meam dimitto vobis (Joan. XIV).





EPISTOLA ANASTASII IMPERATORIS AD HORMISDAM PAPAM. Theopompum et Severianum homines laicos, legatos pontifici ad salutationis officium, et pacem conciliandam mittit. (C)

Anastasius Augustus Hormisdae papae per Theopompum et Severianum viros clarissimos.

Omnia quae benignitas conceperit animorum, dulci [Col. 0383B] ambitu et festinatione laudabili propagantur; nec sibi requiem putant posse praestari, donec ad effectum saluberrimum desiderata perduxerint. Et tunc quaedam ipsius festinationis fit requies, dum contigerit spes votorum. Quod in praesenti nos certa ratione pertulimus, donec coelestis favor et nostrae petitioni auditum, et vestrae promissionis serenum donet effectum. Ergo quia vel maxima itineris longitudo, et ultra solitum morem hiemalis asperitas, quod optabamus, nobis fecit incertum, interim intra animos desiderata compressimus, beneficia divina captantes, quae bonae exitus rei sua interpositione decidunt. Agnoscentes igitur quod ejus primam nobis gratiam condonavit, ut missa ad nos legatio ad beatitudinem tuam feliciter remearet, ad secundam processimus, [Col. 0383C] ut dirigeretur a nobis promissa legatio, per quam et commemoratio fieret eorum quae cum sanctissimis viris longa deliberatione contulimus, et inde, Deo auspice, tam nostrae petitionis, quam vestrae gratiae, ad integrum lux serena resplendeat, et toti orbi gaudia exspectata donentur. Commemorationis itaque loco, et salutationis honorem reddendo, Theopompum virum illustrem, comitem domesticorum, agentem sacri nostri palatii scholam, fidelem nobis vel pro suis moribus, vel pro ipsa affectione genitali nostrae provinciae, sed et Severianum virum clarissimum comitem sacri nostri consistorii ad vestram direximus sanctitatem, qui ordinem litterarum propria voce testantes, ad celeritatem exspectata provocent, quae etiam coelesti misericordiae credimus placuisse. Data [Col. 0383D] XVII cal. Augustas Constantinopoli, Petro viro clarissimo consule (anno Domini 516).



EPISTOLA VI. AD ANASTASIUM AUGUSTUM. Fraude Anastasii imperatoris nondum detecta, laudat ejus studium de pace concilianda, monetque ut tandem damnatis haeresibus Ecclesiae unitas sortiatur effectum.

Hormisda Anastasio Augusto per Theopompum et Severianum.

Sollicitari animum tuum, clementissime imperator, ambitiosa aviditate commemoras, donec speratae unitatis redintegratio optata contingat. Bona sunt desideria salutis, et laudabilis quae se hujusmodi Deo [Col. 0384A] commendat intentio. Prudentiae siquidem speciale documentum est, cum id quod sibi utile credit, impatienter inquirit. Nam si in corporum morbis noxia est tarda curatio, quanto magis in salute animae gravius est ferendus remediorum fidelium serior appetitus? cum moneamur spiritualibus institutis, ne quae prodesse possunt in diem posterum differantur, clamante sapientissimo Salomone: Ne tardes converti ad Dominum, et ne differas de die in diem (Eccli. V): quia sicut in incerto vitae tempora, ita in tuto animae convenit esse remedia, ut intret in gaudium domini sui, quem veniens dominus ea quae sibi placent invenerit operari. Unde et fateor me fuisse miratum, cur tandiu legatio promissa tardaverit, cum facienda ista sint, ut regna coelestia rapiantur. Verumtamen [Col. 0384B] instinctus ipse, quem mansuetudinis vestrae declarat alloquium, spem supernae misericordiae pollicetur. Desuper est enim et ipsum velle quod bonum est. Confido autem quoniam qui coepit in vobis opus bonum perficiet usque in finem. Ergo viae cui coepistis insistite, et spretis errantium lubricis, nobiscum supra petram solidam tenete vestigia. Tali crevit Ecclesia sancta consensu, quod his verbis apostolicorum actuum testatur historia: Multitudinis credentium erat cor unum, et anima una (Act. IV) Nam quemadmodum connecti poterunt gratiae vinculis, quorum distant corda sententiis? Fac, domine imperator, effectum rerum fidem probare verborum. Non enim sermonibus cognoscuntur hominum corda, sed effectibus. Cum et Abraham pater noster non nuda [Col. 0384C] Deo fide, sed opere fidem commendante placuerit. Unde vel pro dispensatione mihi credita, vel pietatis vestrae circa me benignitate perpensa, domine fili, hortor et supplico, ut studium pacis, quod per scripta praefertis, ad componenda nobiscum, adjutore Deo, ea in his, quibus laborant Ecclesiae, dirigatis, quia secundum prophetam: Pax multa diligentibus nomen tuum, et non est illis scandalum (Psal. CXVIII). Non sunt incognita apud mansuetudinem vestram quae nos ab ea, quam redintegrare cupimus, unitate discernant. Date operam, ut laudando quae profitemini, compleantur effectu. Et apostoli, cujus communionem creditis expetendam, totis viribus sequimini disciplinam. In totum perdita noxiorum declinate contagia; scientes non habere cum religiosis impios [Col. 0384D] portionem, nec ullum fidei cum perfidia esse consortium. Consequens est ut qui errorum detestatur principes, oderit sectatores. Exsecrabile habeatur in flore, quod damnatur in semine. Offerte hoc munus Deo, pro vestris, precor, offerte temporibus: jam diu hanc a vobis hostiam pro tantis quae vobis contulit Christus beneficiis exspectat. Quid opus est apud illum preces adhibere, qui supplicat? Vos senatui urbis Romae, ut me ad pacem hortaretur, injungitis. Ego non solum cum his ad vos supplicationis verba converto, sed vestigiis vestris pro universali advolvor Ecclesia. Audite me pro Christo legatione fungentem: non patiamini ab improbis canibus Christi membra discerpi: quae insanabilia videtis, abscindite, [Col. 0385A] et quae aegra, curate. Cur quae sana sunt invalidis conjuncta quatiuntur? Servate ordinem quem unitas ipsa praefinit, et pacem mundo, quam poscitis, reddite. Haec et sub praesenti occasione deposco, et rursum ac saepius supplicare curabo, sperans importunitatem hanc meam et Deo esse placituram, et apud vos quoque per assiduas petitiones, quoniam id nos Dominus docuit, vacuam non futuram. Data Romae (anno Domini 516).





EPISTOLA ANASTASII AD SENATUM URBIS ROMAE, PER THEOPOMPUM ET SEVERIANUM VIROS CLARISSIMOS. Pontificem et regem ad pacem hortandos. (C)

[a 1Kb] Imperator Caesar Flavius Anastasius pius, felix, [Col. 0385B] victor, semper augustus, Germanus inclytus, Francicus inclytus, Sarmaticus inclytus, pater patriae, proconsulibus, consulibus, praetoribus, tribunis plebis, senatuique suo salutem dicit.

Si vos liberique vestri valetis, bene est: ego exercitusque meus valemus. Quotiens utrisque publicis rebus prospera voluntate consulitur, non solum exhortatio, sed postulatio quoque creditur conveniens, ut duabus in unum concurrentibus causis animus incitatus, quod felix et bonum partibus sit, valeat adipisci. Si etenim Christus Deus et Dominus noster, et per mitissimam voluntatem, et quamdam dispensationis petitionem nos revocavit ad se, et redemptos proprio sanguine libertati restituit, ut salutem mortalitati praestaret, non videtur absurdum, [Col. 0385C] tam apud gloriosissimum regem, quam apud beatissimum papam almae urbis Romae, patres conscriptos imperiali petitioni conjunctos, ea sperare, quae et nobis et sibi Deo annuente in commune proficiant; hoc est, ne fugitivorum audiant concinnatos sermones, mendacio solo compositos, sed satisfactione suscepta, quam et veritas et legatorum qui directi sunt inquisitio patefecit, ad desideratam pacem acceptabili Deo voluptate concurrat. Indubitatum siquidem est ex longa annorum serie, multam partem reipublicae vestram vindicare constantiam. Proinde oportet sanctissimum coetum vestrum solerti studio ac provido labore contendere; tam apud excelsum regem, cui regendi vos potestas et sollicitudo commissa est, quam apud venerabilem papam, cui [Col. 0385D] intercedendi apud Deum facultas est praestita, ut in ea parte animi sui bonitatem dignentur impendere, in qua utriusque reipublicae membra sperata sanitate salventur. Implebitis enim veterem consuetudinem, et nimis consilio vestro notissimam, si ea quae publicae utilitati conveniunt, tractando, sperando, postulando, effectum adipisci Deo auspice feceritis. Data V calendas Augusti (anno Domini 516), Chalcedone, Petro viro clarissimo consule.





RESCRIPTUM SENATUS URBIS ROMAE AD ANASTASIUM AUGUSTUM PER THEOPOMPUM ET SEVERIANUM VIROS CLARISSIMOS. Pontificem semper pacis fuisse studiosum, quam pendere ab Acacii damnatione fatentur. (C)
[Col. 0386A]

Si prima semper est, imperator invicte, a regentibus supplicium spectata devotio, si sola gratia dominorum conciliatur obsequio; indubitanter agnosces sacrae jussionis oracula quanta senatus vestri fuerint gratulatione suscepta, maxime cum ad hos et animus domini nostri invictissimi regis Theodorici filii vestri mandatorum vestrorum obedientiam praecipientis accederet, et sciamus super omnia beneficia vestra tunc magis nos erigi, cum dignos creditis, quibus debeat imperari. Mox igitur sacrae studio jussionis implendae, beatissimum papam Hormisdam credidimus [Col. 0386B] deprecandum: de quo parum est dicere, quia vota supplicantium benignitate praecessit; sed et nobiscum suas preces, ut quod hortamini fiat, adjunxit, evangelicis voluntatem suam testimoniis asserendo, ostendens mundum supra multitudinem peccatorum suorum scandalis plus gravatum, dum vox sit ista dominica: Vae mundo a scandalis (Matth. XVIII). Et idem, oportere homines scandalizantium partes membrorum abscindere, quam ut in ignem, non renuntiando scandalis, mittantur aeternum. Sed et post haec divinae lectionis exemplis, quam boni sint fructus pacis, ostendit cum diceret: Et apostolum Paulum gratia Dei plenum, nihil tamen quibus bene cupiebat, quod optaret melius, invenisse; nisi ut pax Dei, quae est supra omnem excellentiam, in [Col. 0386C] eorum sensibus abundaret; quodque in Evangelio Domini sit vox ista dicentis: Quoniam pacifici filii Dei vocabuntur (Matth. V): et iterum ad ipsum Scripturarum omnium revertendo doctorem, quanto ipsa vel fide, qua et coelestia regna praesumimus, a peccatorum cruciatibus credendo salvamur, caritas sit major, ostendit, testimonium tale subjiciens: Spes, fides, caritas, major autem omnium caritas (I Cor. XIII): id est Spiritus, gratia donante divina, caritatem virtutibus omnibus exaltat. Non habentes ergo, si et propter poenam scandala declinamus, et pacem propter pacis bona sectamur, et ad caritatem nos qui est caritas Christus hortatur; quid est enim quod retinet catholico ardore festinos? quid est quod delinquentis Acacii impedit volentes Christum videre persona? [Col. 0386D] quid est quod a suo liberi, alieno gravantur errore? Haec cum venerabilis papae latius fuerint expedita rescriptis, pro nostrae tamen obsequio credidimus devotionis indenda, ne non rogasse putaremur recondendo responsum, quod accepimus deprecantes. Proinde, piissime imperator, haec suo nomine senatus serenitatis tuae clementiae provocatus adjunxit, ut qui animo quambenigno in utraque republica concordanda fuisti, tam esse pio in Ecclesiae redintegranda unitate noscaris. Nam ut pax illa regnorum tantum scitur prodesse subjectis, sic haec religionis [Col. 0387A] cum populo suo proficit imperanti. Etenim quis non haeresum perfidarum sequaces plus quam ipsos deliquisse putet auctores? Qui non post patibulum crucis dividentes iterum Christi membra condemnet? Utinam haec jam vobis regnantibus causa coepisset, ut facilius mala reprimerentur nascentia, quam provecta. Nam quis ambigat non potuisse ejus existere, cujus corrigi temporibus videret errorem? Per Ennodium et Fortunatum episcopos, [a 1Kb] Venantium presbyterum, Vitalem diaconum et Hilarum notarium.





EPISTOLA SIVE EXEMPLUM RELATIONIS JOANNIS EPISCOPI NICOPOLITANI, PER RUFINUM DIACONUM EJUSDEM, AD HORMISDAM. Catholicam fidem profitetur, et quae vitanda, quaeve servanda, moneri cupit. (C)
[Col. 0387B]

Domino meo per cuncta sanctissimo ac beatissimo patri patrum, comministro ac principi episcoporum Hormisdae, Joannes in Domino salutem.

Cura mihi exstitit semper nihil amplius quaerere, nisi agere propriam et familiarem conversationem vacuam sollicitudinis et anxietatis mundanae: sed quia Dei judicia abyssus multa est (Psal. XXXV), sicut et vestram cognosco docere beatitudinem, patre nostro quondam atque archiepiscopo Alcysone a Christo ad supernas mansiones evocato, ea ratione qua ipse cognoscit, qui est possibilium dominus, in me sancta synodus bonorum actuum, ac clerus pastorum transtulit sortem. Ego autem cuncta referens Deo, qui balbutientium linguas liberas facit, decenter [Col. 0387C] ad vestras orationes concurro; ut juxta consuetudinem apostolicae sedis vestrae, quae cunctarum Ecclesiarum curam habet, et Nicopolitanorum habere dignemini, secundum antiquam spiritualem dispositionem vestram. Petenti etenim mihi dari spiritum ad apertionem oris, sicut docuit Apostolus (Ephes. VI), atque ipse etiam Dominus praecepit, mecum petite horum datorem, et cum quaerente pariter quaerite, et pulsantem spirituali manu vestra suscipite. Hoc enim vobis facientibus, potero, sanctissime, et accipere, et invenire, et aperiente Christo recta per verbum veritatis incedere. Quoniam vero quidam dissimulantes nobiscum credere, atque sectari sanctas synodos quae Nicaeae, Constantinopoli atque Ephesi congregatae sunt, in qua principes exstiterunt [Col. 0387D] sanctissimae memoriae episcopi Coelestinus apostolicae sedis vestrae, et Cyrillus Alexandrinae; insuper etiam quae Chalcedone adversus Eutychetem impium congregata est, quae omnes praedictas veritates orthodoxa in se ratione firmavit. Tamen audent nos impugnare, tanquam vinculum concordiae sine ratione vitantes. Votum autem mihi est, vestram sequi doctrinam sicut inter sanctos praedecessor meus Alcyson exstiterat, et anathematizo Dioscorum, Timotheum appellatione Aelurum et Petrum horum successorum; et Petri communione cum his permixtum Acacium, et Petrum qui Antiochenam perturbavit Ecclesiam, sequens in omnibus synodicas et apostolicas epistolas scriptas [Col. 0388A] a vero praesule Romanae Ecclesiae Leone. Rogo autem plenius atque perfectius, quae servari oportet, commonete, et a quibus abstinere debeam, vestris custodibus litteris intimate: ut si fortassis adhuc inexercitatus ordini deputor lectionum, seu dixi, sive egi apostolicis doctrinis vestris incongruum, vestris imbutus sermonibus possim haereticorum obsistere machinis. Hoc enim facientes, sanctissime, firmiores nostrae sanctae synodi invenietis episcopos, et bonorum actuum clerum ac populum confirmabitis, tanquam familiarem vobis reddentes sanctam Nicopolitanorum Ecclesiam. Venerabilem vero diaconum Rufinum ad tam necessariam causam directum, pacifice, sicut vos decet, rogati suspicite; et fiduciam tribuentes, celerem ejus recursum ad nos praestare [Col. 0388B] dignemini, portantem spiritualia atque apostolica constituta. Cunctam, sanctissime, omnem in Christo fraternitatem vestrae beatitudinis ego et qui mecum sunt plurimum salutamus in Domino.



EPISTOLA VII. AD JOANNEM NICOPOLITANUM EPISCOPUM. Commendat illius religionem: Nestorium et Eutychen damnandum, et quomodo qui ad fidem revertuntur recipiendi sint, per indiculum se significaturum scribit.

Hormisda Joanni episcopo Nicopolitano per Rufinum diaconum.

Gavisi sumus in Domino valde, frater carissime, acceptis litteris tuis, in quibus te profiteris sacerdotium Dei gratia suscepisse. Haec est fides certa, haec [Col. 0388C] spes sine ambiguitate secura, qua creditur totius boni causa in superna dispensatione consistere. Cujus rei scientiam habens, frater carissime, beneficiorum quae a Deo nostro consecutus es, religioso animo gratiam confiteris; licet hoc quoque de eodem clementiae fonte descendat, ut se auctori suo humana submittat humilitas. Ait enim: Super quem requiescet spiritus meus, nisi super humilem, et quietum, et trementem sermones meos (Num. XI)? In his ergo, in quibus hujusmodi probaris, clarius elucescet aliis etiam virtutis hujus futurum exemplum; quando ad hoc etiam Deo instituente perductus es, ut et de te catholicorum glorietur Ecclesia. Nam sicut divinis testimoniis eruditus, et juxta Apostolum sacrarum Litterarum institutione formatus, hoc auspicium tuae ordinationis edidisti, [Col. 0388D] ut adversus deviantes cum sedis apostolicae sententiis convenires. Neque enim remunerare aliter tantorum beneficiorum poteras largitorem, nisi adversus inimicos ejus evidentem zelum apostolicae confessionis ostenderes.

Notum est enim eos extra religiosa septa consistere, qui et ipsi profitentur conscientiam fidei atque fiduciam, sed infructuosa est apud eos, quamvis cum religiosis congrua sanctae communionis aequalitas, quia procul dubio qui ea quam meruit libertate non utitur, subjectum se iniquitatibus confitetur. Quid gloriemur his quas non sequimur disciplinis? Falso appellat magistrum, qui se institutionibus ejus non [Col. 0389A] probat esse discipulum. Sed quia nobis nunc omnia in confessione similia, et libertatis propriae resumpsistis affectum; paternae rursus haereditatis cupientes esse consortes, amplectimini gratiam traditionis antiquae; et in illius inconvulsi fundamenti stabilitate persistite, non cum temporibus corda mutantes; inconstantis enim mutabilitas ista solet esse propositi: atque ideo bene fundatis oportet inhaerere; quando hujusmodi studia clementia scit fovere divina, ut fidei vestrae firmitas vobis de aliorum salute fructificet, et fervore vestri studii aliorum quoque animus ad resumptionem bonorum suorum possit accendi; quatenus et de vobis quoque sanctus apostolus dixisse credatur: Aemulatio vestra provocavit plurimos (II Cor. IX). Ergo Nestorii et Eutychetis impietatibus [Col. 0389B] juxta synodalia constituta damnatis, sectatores quoque eorum similiter exsecrantes, cum exsultatione dicamus: Exite de medio eorum, et separamini, et immundum ne tetigeritis, dicit Dominus (Levit. XV). Quemadmodum enim quis malarum inventionum detestabitur principes, si non declinat sequaces? aut quemadmodum odit originem, qui non exsecratur et sobolem? In discipulis praedicatur fama docentium, et donec male jactorum seminum radix per succedentes culta floruerit, tandiu auctorum memoria non peribit. Addatur perdito Eutycheti et Acacius discipulus sub communione Petri, omniumque damnatorum mixtus errori: quos vestra dilectio litteris suis, dum fidem suam asserit, evidenter expressit. Ad instructionem vestrae fidei pleniorem, quo ordine ad [Col. 0389C] communionem nostram suscipi deceat revertentes, indiculum subter adjecimus, sperantes in Deum bonorum omnium largitorem, quod laudabili circa fidem vestrae devotionis instantia, non solum hoc eorum qui vobis vicinitate junguntur saluti prosit, sed eorum quoque, ad quos fidei vestrae et religiosae voluntatis velox fama pervenerit. Rufinum siquidem diaconum, qui nobis litteras vestras obtulit, in Christi caritate suscepimus, quem apostolorum orationibus commendantes cum pace remittimus, hortantes litteras, a nobis tam ad caritatem tuam quam ad synodum directas populo relegatis, quod et nos pro fidei vestrae commendatione fecisse cognosce. Data XVII calendas Decembris, Petro v. c. consule.





EPISTOLA SYNODICA, SIVE EXEMPLAR RELATIONIS SYNODI EPIRI VETERIS AD HORMISDAM PAPAM. Joannis in Nicopolitanum episcopum electi postulant confirmationem, et in fide catholica instrui cupiunt. (C)
[Col. 0389D]

Domino nostro per cuncta sanctissimo ac beatissimo patri patrum, comministro ac principi episcoporum Hormisdae, synodus veteris Epiri, Joannes, Matthaeus, Constantinus, Christodorus (Christophorus), Hilarus, Philippus, Julianus et Chrysippus.

Si dignis praemiis uti tentemus, necesse est multis fletibus horum depromptiones efficere. Plurimi namque [Col. 0390A] ex nobis in regnante fuere Constantinopoli; cum vestri sanctissimi vicarii Ennodius et Fortunatus episcopi, Venantius presbyter, Vitalis diaconus, et Hilarus notarius degerent, pietatis agonem susceptum tenentes. Nobiscum autem fuit, inter sanctos factus, pater atque archiepiscopus noster Alcyson, qui cum omni praesumptione supplicibus utens libellis, apud vestram beatitudinem dignus effectus est apostolicae sedi vestrae communicare nobiscum. Sed quia repente qui cunctorum retinet potestatem hunc ad se evocavit; nos irrefrenabili fletu detenti pervenimus tamen ad patriam, nullo modo errorem propter Dei gratiam sustinentes, sed ubique vestra decreta sectantes.

Flentibus autem nobis atque lamentantibus cum [Col. 0390B] his qui nobiscum relecti sunt in paroecia comministris, quis possit de orthodoxis recte Christi oves transigere; qui consolatur humiles, consolatus est etiam nos per vestras orationes, demonstrans metropolitanae civitati in cunctis sanctissimum Joannem, qui a pueritia in Ecclesia sine culpa nutritus, imo laudabiliter in ea degens; ita ut neque eum in his quisquam temporibus antecellat; zelo autem circa orthodoxa, juxta apostolicas admonitiones vestras, nulli omnino cedens. Hunc ergo Dei providentia ordinavimus praesulem Nicopolitanorum sanctissimae Ecclesiae: et rogamus ut juxta antiquam consuetudinem hunc quoque complectamini paternis visceribus vestris, nobisque aut ipsi, Dei gratia, efficiamini arma inexpugnabilia commonitionibus vestris atque [Col. 0390C] doctrinis: et deprecantibus nobis inclinetis aurem, et pietatem concordiae reperiatis, juxta inspiratam vobis divinitus apostolicam providentiam, ut in pace, quae est ei amabilis, cunctae sanctissimae Ecclesiae cooptatae immarcescibilem vobis coronam nectentes, in omni pietate atque humilitate comprehendatur in Christo. Venerabilem vero diaconum Rufinum, propter hanc tam necessariam causam directum, libenter rogati respicite, et ad nos sub velocitate remittite portantem doctrinas vestras apostolicas. Et alia manu: Incolumem me ora, sanctissime pater patrum.

    [a 1Kb] Ego Joannes episcopus rursus retuli: Incolumem me ora in Domino, sanctissime ac beatissime pater [Col. 0390D] patrum.
    Ego Matthaeus episcopus Butroti retuli.
    Ego Constantinus episcopus Hacnanopoleos (Hadrianopoleos) retuli: Incolumem in Domino me ora, sanctissime ac beatissime pater patrum.
    Ego Christodorus (Christophorus) episcopus Anchiasmi retuli.
    Ego Hilarius episcopus Photices retuli.
    Ego Philippus episcopus Phoenices retuli.
    Ego Julianus episcopus Dodones retuli.
    Ego Chrysippus episcopus Congrae retuli.





EPISTOLA VIII. AD SYNODUM EPIRI VETERIS. Eutychetis errorum sectatores damnat: episcopos Epiri veteris, ut nominatim haereticos anathematizent, hortatur.
[Col. 0391A]

Hormisda synodo Epiri veteris.

Benedictus Deus Ecclesiae suae membra consocians. Benedictus Deus, qui maligno instigante divisos, sub eadem qua olim fuerunt, facit soliditate conjunctos. Etsi enim diu perdicis modo vociferavit inimicus, et eos quos non genuit, sicut asseruit propheta, collegit; tamen abyssina ambiguitate desolabitur. Neque enim oves dominicae sequuntur alienum, aut alterius vocem pastoris exaudiunt. Unde nec vos ad salutis iter rediisse miramur, cum tarditatem magis in hac [Col. 0391B] redintegratione culpemus. Debemus, carissimi fratres, domesticis uti ad hanc quam quaerimus stabilitatem documentis: siquidem tunc Timotheus Chersonensis gravis cum disceret, gravior cum doceret. Nam Dioscori sectator, et idem Petri nihilominus institutor, adversus beatae recordationis Proterium saevitiam suae temeritatis exeruit, et totius finem crudelitatis excessit, religiosi viri caedem inter ipsa operatus altaria, vix faucibus suis ab illo pio cruore suspensis. Tunc excitata universalis Ecclesia, in odium parricidae, auctorem facinoris tanti non solum communione, verum etiam ipso quoque Christiano nomine spoliavit, et omnium mentes nova quadam admiratione stupuerunt tantae praesumptionis audaciam. Tunc beatus Eugenius paroeciae vestrae obtinens [Col. 0391C] principatum, cum subjecta sibi sancta synodo, zelum quemdam, quali fide esse, Deo commendatus ostendit. Cujus rei memoriam non solum non potest tempus abscondere, verum etiam de die in diem magna apud orthodoxos fama multiplicat. Horum studia sic probata negligere, et sententias non amare, idem est in ipsa Domini nostri confessione delinquere. Et nobis quidem nunc post professionem ac litteras vestras, omnia fidei dogmata, Deo suos conjungente, similia orandum est, ut in ea voluntas vestra, qua nostros animos relevavit, confessione permaneat. Sed opus est citra respectum timoris insectari eorum rabiem qui fide diversa nituntur. Quanto enim infidelium error exaestuat, tanto magis se, si resistat, securitas nostra commendat. Neque enim [Col. 0391D] haec sunt per patientiam negligenda; quando malum hoc vitio pravae consuetudinis animatum apud plures sub quodam colore legis inolevit, dum aut prava studia in unum congruunt, aut recta se subtrahunt. Nam ut eam quae imminet rem loquamur, Eutyches ut nefandae haeresis inventor excluditur etiam ab his a quibus ejus dogmata diliguntur, apud eos ipsos ita exosus atque fugiendus, ut nominis quoque ipsius oderint mentionem. Sed perversi religiosarum institutionum ministri, quem sicut verum detestantur haeret cum, hunc alia via tanquam verum amplexantur orthodoxum. Siquidem in sancta Chalcedonensi synodo Dioscorus eadem sentiens pari ratione damnatus est: et cum una persecuta (al prosecuta. HARD.) [Col. 0392A] sit utrumque sententia, horum alterum si quis sequatur et diligat, dicat aliquis quemadmodum se ea sententia, quae designatos damnavit, excipiat; cum eos, quos transgressionis aut impietatis connectit aequalitas, sine dubio unum quoque vinculum damnationis astringat. Timotheus et Petrus horum sequaces, homines mente corrupti, et pestis quaedam nominis detestanda catholici, quorum communionem in Petro complexus Acacius, similiter (al. similem. HARD.) quoque meruit subire sententiam, qui tantum malum quasi parvi aestimans, et propositum nunquam ad meliora convertens, ne ab illis quidem se quae in Antiochia detestamur abstinuit; ibi quoque transgressori Petro communione connexus in Apameam nihilominus hostiliter versatus, Ecclesiam [Col. 0392B] Tyriam quoque non ea qua decuit integritate disponens. Propter quae, dilectissimi fratres, ab eorum innodatione solventes, velut religionem quamdam pestiferam relinquentes, servemus apostolicam disciplinam, saluti nostrae omni diligentia et sollicitudine providentes, ea cura nefandi Nestorii declinemus errores, qua Eutychetis impia inventa persequimur.

Maxime enim nunc religiosa fidei dogmata diverso incursu horum qui praedicti sunt incursantur insidiis, scelestis pro ratione temporis sua argumenta nectantibus, quomodo possint innocentium viis fraudem suae impietatis inserere. Atque ideo sicut docti numularii, et prudenter instructi, ab improbandis laudanda separantes, talenti vobis crediti poteritis [Col. 0392C] multiplicare substantiam. Haec, dilectissimi fratres, scripsimus plenae caritatis impulsu, quia spem fidei vestrae primum Dei dono, deinde et fratris nostri Joannis, qui vobis praesidet, professione praesumpsimus; qua nominatim omnes, quos apostolica ac generalis catholicorum condemnat Ecclesia, exsecrabiles sibi esse declaravit; quos vos quoque in litteris vestris oportuit evidenter exprimere, nec arbitrari posse sufficere sibi, tantis praesertim insidiis callidorum, quos viritim et singulos insectari convenit, atque damnare, sub quadam eos generali damnatione concludere. Diligentem quaerunt vulnera antiqua medicinam; nec abundans esse creditur quidquid pro integritate fidei et stabilitate religionis adhibetur. Unde libellum cum litteris misimus, cui vos subscriptiones [Col. 0392D] proprias inserite, ut fides vestra, quam directa per Rufinum diaconum scripta testantur, apud nos fiat hujus quoque repetitionis adjectione manifestior. Dat. XIII cal. Dec. (anno Domini 516) Petro v. c. consule.



EPISTOLA IX. AD JOANNEM NICOPOLITANUM EPISCOPUM. Cum per litteras Epiri veteris episcopi nominatim haereticos non damnassent, mittitur libellus, cui debeant subscribere.

Hormisda Joanni episcopo Nicopolitano per Pulionem.

Litterarum quas direxisti series, et expositio tuae fidei conveniens sedis apostolicae judiciis, nostros [Col. 0393A] animos relevavit. Tot incitati gaudiis contenti non fuimus, nisi per Pulionem (Polionem), subdiaconum Ecclesiae Romanae, quid plenius circa vos ageretur cuperemus agnoscere; magnopere quia in relatione episcoporum sub ordinatione caritatis tuae degentium, non universa quae ad ecclesiastica constituta pertinent, sicut in vestra, leguntur evidenter expressa. Unde et pro nostra sollicitudine, et illorum integra nobiscum conjunctione, [a 1Kb] libellum direximus, in quo eos oportet debere subscribere, quia et omnes sacerdotes vestrarum partium, qui ad sedis apostolicae communionem reversi sunt, in eadem professione subscripserunt. Ista caritas, ista communis salutis excitavit ambitio, quod credo et fraternitatem vestram gratanter accipere, quia ubi de animarum [Col. 0393B] salute res agitur, studii tui vel intentionis debes operam commodare, ut antecedendo fructum de tali possis laude percipere. Pulionem praedictum cum rescriptis caritatis vestrae ad nos, juvante Deo, sub celeritate remittite, quatenus desideria nostra diu suspensa esse non possint. Data XIII cal. Decemb. (anno Domini 516), Petro viro clarissimo consule.



REGULA FIDEI.

Prima salus est regulam rectae fidei custodire, et a constitutis Patrum nullatenus deviare. Et quia non potest Domini nostri Jesu Christi praetermitti sententia dicentis: Tu es Petrus, et super hanc petram aedificabo Ecclesiam meam, etc., haec quae dicta sunt rerum probantur effectibus, quia in sede apostolica [Col. 0393C] immaculata est semper servata religio. Ab hac ergo spe et fide separari minime cupientes, et Patrum sequentes in omnibus constituta, anathematizamus omnes haereticos, praecipue Nestorium haereticum, qui quondam Constantinopolitanae fuit urbis episcopus, damnatus in concilio Ephesino a Coelestino papa urbis Romae, et a sancto Cyrillo Alexandrinae civitatis antistite. Una cum ipso anathematizantes Eutychetem et Dioscorum Alexandrinum, in sancta synodo, quam sequimur et amplectimur, Chalcedonensi damnatos. His Timotheum adjicientes parricidam, Aelurum cognomento, et discipulum quoque ejus atque sequacem Petrum, vel Acacium, qui in eorum communionis societate permansit; quia quorum se communioni miscuit, illorum similem meruit in damnatione [Col. 0393D] sententiam. Petrum nihilominus Antiochenum damnantes cum sequacibus suis, et omnium suprascriptorum.

Quapropter suscipimus et approbamus omnes epistolas Leonis papae, universas quas de religione Christiana conscripsit. Unde, sicut praediximus, sequentes in omnibus apostolicam sedem, et praedicantes ejus omnia constituta, spero ut in una communione vobiscum, quam sedes apostolica praedicat, esse merear, in qua est integra et verax Christianae religionis soliditas. Promittens etiam sequestratos a communione Ecclesiae catholicae, id est, non consentientes [Col. 0394A] sedi apostolicae, eorum nomina inter sacra non esse recitanda mysteria, Hanc autem professionem meam manu propria subscripsi, et tibi Hormisdae sancto et venerabili papae urbis Romae obtuli. Data XV cal. Aprilis (anno Domini 517), Agapito viro clarissimo consule.



INDICULUS PER PULIONEM SUBDIACONUM. Quid in Nicopolitana Ecclesia sit agendum.

Cum Dei adjutorio et orationibus sanctorum apostolorum Petri et Pauli veniens Nicopolim, sic debes agere, ut postquam episcopus Nicopolitanus acceperit litteras nostras, episcopos, quos in sua paroecia habet, colligat, et faciat subscribere libellum quem in epistolis suis habet annexum. Si tamen dixerit [Col. 0394B] praedictus episcopus esse laboriosum episcopos colligere, dirigat tecum personas per singulos episcopos, ut te praesente subscribant praedictum libellum. Sic tamen cum Dei misericordia facere debes, ut epistolae quae a nobis missae sunt publice legantur; aut si videris prae timore hoc episcopos facere nolle, saltem clericis suis haec relegant: quae tamen in ipsorum dimitte potestatem, et scripta episcoporum, et illius episcopi, hoc est Joannis metropolitani, ad nos cum Dei misericordia reporta. Post hoc factum nullas moras te volumus ibidem facere, propter insidias et calliditates inimicorum. Per Joannem diaconum ejus.



EPISTOLA AVITI EPISCOPI VIENNENSIS AD HORMISDAM PAPAM. Gratulatur de conversione provinciarum Dardaniae et Illyrici, petitque ut certior fiat de successu legationis Constantinopolim missae.
[Col. 0394C]

Domino sanctis meritis praecellentissimo, in Christo gloriosissimo et apostolica sede dignissimo papae Hormisdae Avitus.

Dum religionis (Habetur ord. 87 in edit. Sirm. anno 1643) statui et plenis catholicae fidei regulis perspicitis convenire, ut gregem per tota vobis universalis Ecclesiae membra commissum pervigil cura vestrae adhortationis informet, etc. (Hanc epistolam legere est tomo LIX, col. 288, nostrae Patrologiae, inter opera Aviti episcopi Viennensis.)





EPISTOLA X. AD AVITUM VIENNENSEM EPISCOPUM. Laudat in eo studium cognoscendi de statu Ecclesiae Orientalis, a legatis autem ob perfidiam Graecorum nihil perfectum fuisse scribit; in animo sibi esse alteram ad illos legationem destinare. (C)
[Col. 0394D]

Hormisda episcopus Avito episcopo et universis episcopis provinciae Viennensis, vel sub tua dioecesi consistentibus.

Qui de his quae ad disciplinam catholicam pertinent maxime sciens instrui cupit, quid studii circa mandata divina habeat evidenter ostendit. Non enim potest esse hujusmodi cura, nisi ubi fides fuerit infucata. [Col. 0395A] Atque ideo exsultamus in Domino de sinceritate propositi tui, dilectissime frater, dum te secundum directas per Alexium presbyterum atque Venantium diaconum litteras intuemur, et de impiis transgressoribus Eutychete atque Nestorio sedis apostolicae constituta recolere, et si quid adversus eos admonitio nostra promoverit, per quos Orientales Ecclesiae confunduntur, inquirere. Digna plane sollicitudo fidelibus, ut de miserorum lapsibus ingemiscant, et ipsi ne aliena polluantur contagione provideant. Sed ne nos quidem hoc supersedisse credatis, ut ad notitiam vestram, si quid actum fuisset, competens perferret instructio. Verum breviter silentium nostrum, quod dilectio mordet vestra, purgamus. Nam quod non saepius nostra admonitio vos [Col. 0395B] frequentet, de conscientia vestra et fidei stabilitate confidimus. Sollicitudo impendenda fortasse sit dubiis; satis est vitanda indicasse perfectis. Legationis vero nostrae, quam semel, non secundo, sicut scribitis, misimus, si votivus contigisset eventus, alacres illico vobiscum fueramus desiderata partituri; scientes hoc rationi, hoc nostro proposito convenire, ut quos participes sollicitudinis fecimus, cum his de integritate unitatis gaudia jungeremus. Sed quantum ad Graecos, ore potius praeferunt pacis vota, quam pectore, et loquuntur magis justa, quam faciunt: verbis velle se jactant, quod operibus nolle declarant: quae fuerint professi, negligunt; et quae damnaverint, haec sequuntur. Nam unde est quod, cum per Ennodium fratrem et coepiscopum nostrum sacerdotales [Col. 0395C] viros ad confirmanda ea quae sedes apostolica poposcerat directuros se esse promisissent, multa quoque quae ad correctionem pravitatis suae a nobis quaesita fuerant pollicentes, non solum non religiosos viros, penes quos causae illius plena esse posset instructio, secundum constituta propria non miserunt; verum etiam, quasi res parva gereretur, laicos et alienos ab ecclesiastico corpore destinantes (Theopompum comitem domesticorum et Severianum comitem sacri consistorii) non se studuerunt de coeno, quo immersi tenentur, evolvere, verum etiam catholicae fidei claritatem fulgentem sua, quod absit, se posse crediderunt obscuritate fuscare? Haec fuit nostri causa silentii, quam vos quoque spiritali vobis prudentia revelante vidistis. Quid enim de hac [Col. 0395D] causa poteram directis litteris indicare, quam in statu suo videbam duram pertinaciter custodire perfidiam? Novi exitus sollicitae diligentiam relationis inquirunt. Qui de rebus cognitis nihil indicat, abunde in statu suo manere priora declarat. Quapropter, dilectissime frater, et vos praesentibus hortamur alloquiis, et per vos quoque, quia occasio data est, alios per Gallias, quos fides eadem nobiscum amplectitur, admonemus, promissam et amabilem Deo fidei servare constantiam, et transgressorum societate declinata, constantiam vestram uni viro virginem castam, sicut spopondistis, exhibere Christo. Et cavete ne, sicut serpens Evam seduxit astutia sua, ita sensu aliquorum corrumpantur a simplicitate et castitate [Col. 0396A] quae est in Christo Jesu. Perniciosa sunt blandimenta nocentium, atque ideo vigilare vos convenit, quia adversarius salutis humanae, tanquam leo rugiens, circuit quaerens quem devoret, cui resistite fortes in fide: quia hoc speciale habent patris sui de coeli arce dejecti, qui vestigia ejus sequuntur et diligunt, ut illa veritatis luce privati, et alios gaudeant sua obscuritate fuscari; et cum perversitatis suae poenas luituros esse se sciant, exsultent si miseros cum sua damnatione conjungant. Nam unde est quod cum pro magna parte a conterminis suis Thracibus, Dardanis, Illyricis, cognita eorum perversitate deserantur, procul positos ignorantiae spe, fraudibus et variis artibus nituntur allicere, nisi ut lucem, quam ipsi non habent, in aliis quoque impia [Col. 0396B] contagione commaculent? Ut autem quae sint partium earum studia possitis agnoscere; plures Thracum, licet persequentium incursibus atterantur, in nostra tamen communione persistunt, scientes fieri fidem per adversa clariorem. Dardania et Illyricus vicina Pannoniae a nobis, quod jam fecimus ubi necessarium fuit, ut sibi episcopi ordinarentur expetiit; in tantum se a communione perditorum separare gaudentes, ut remedia quaererent, dummodo commune cum transgressoribus nihil haberent. Epiri metropolitanus, hoc est Nicopolitanus episcopus, cum synodo sua nuper segregatus ab impiis, ad apostolicam communionem deprompta quae efficeret professione se contulit. Quae ideo scriptis aestimavimus indenda praesentibus, ut sicut sortem nos convenit dolere [Col. 0396C] pereuntium, ita laetemur pariter de salute remeantium; et ut fideles constituti ab eis longius instruantur, qua virus eorum sollicitudine debeat effugi, quos et a suis videant tam justa detestatione vitari. Et nos quidem dispensationis nostrae memores, necesse est eos repetitae legationis officio convenire: quo affectu salvationis suae, si respectu Dei, si rationis intuitu non moventur, saltem pulsantibus importune et pertinaciter acquiescant; et aut ad rectam viam declinatis erroribus revertantur, aut propter impoenitens cor ab omnibus inexcusabiles judicentur, qui et moniti toties in perfidiae obstinatione persistunt. Vos orate, et nobiscum ad Deum preces et vota conjungite, ut per opem misericordiae ejus nostra actio laborans pro catholicae fidei stabilitate promoveat, immaculatos [Col. 0396D] vos et integros ab omni transgressorum societate servantes; ut aut cum correctis sensus et corda jungamus, aut ab eorum venenis intacti esse mereamur. Nam qui, sicut vos quoque conscientiam vestram non latere testamini, novimus Eutychetem atque Nestorium apostolicae, id est catholicae sententiae auctoritate damnatos; quemadmodum salvi esse poterimus, si eorum sectatoribus ac posteris qualibet parte communionis haereamus, cum Belial cum Christo nostro portionem habere non possit? Instructionis autem vestrae interesse credimus, ut ea quae apud nos Nicopolitanis vel Dardanis acta sunt, vel quo in communionem ordine sunt recepti, vobis [Col. 0397A] nota faceremus ipsarum lectione chartarum. Data XV calendas Martias, Agapito consule.



EPISTOLA XI. AD ANASTASIUM AUGUSTUM, PER ENNODIUM TICINENSEM, ET PEREGRINUM MISENATIS ECCLESIAE IN CAMPANIA EPISCOPOS, SECUNDAE LEGATIONIS AD ANASTASIUM DESTINATAE MUNERE FUNGENTES, TRANSMISSA. Pacem Ecclesiae non nisi damnato Acacio posse restitui.

Hormisda Anastasio Augusto per Ennodium et Peregrinum episcopos.

Dudum legatis mansuetudinis vestrae remeantibus, ad litteras vestras et mandata respondi, non quidem universa, plene, sicut magnitudo rei postulabat, expediens, et tamen pro tempore certa perstringens. [Col. 0397B] Verum etsi sufficienter me allegare omnia contigisset; nunquid agens apud elementiam vestram causam fidei, poteram repetitis precibus importunitatis incessi? Timeant notam hujus ingratitudinis, quibus cura est studium negotiis navare mundanis. Opus non implet Evangelii, qui a praedicatione ejus venialiter putat posse cessari. Perviligem pastorum oportet esse custodiam, et lumbos sine relaxatione praecinctos. Bonae admonitionis sicut constat dulcem fructum, ita ejus non decet esse fastidium. Et alias, cur postulationis meae molestam mansuetudini vestrae quisquam dicat esse frequentiam, cum per ea quae fiunt ex officio meo, per remedia fidei vestro consulatur imperio? Etenim quae me onerat cura, vos relevat: mihi incumbit, sed vobis proficiet; licet ex [Col. 0397C] diverso semine unus fructus amborum est. Nam sicut poena est nec dicere Deo accepta, nec facere, ita certa remuneratio vel illi qui spiritalia praedicaverit, vel illi qui audita non spreverit. Dedit quidem clementia vestra veluti obsidem propositi sui sub testimonio imperialis alloquii, et se quasi pignore quodam bonae voluntatis astrinxit? sed opus est coeptis adjicere firmitatem: sumant plenum decorem jacta fundamina: non remittantur propugnantes pro Dei Ecclesiis manus. Toties Israeliticus hostis intercedit, quoties Moyses brachia non remisit. Effectus opera, finis commendat initia. Non prodest coepisse deserentem, quia sola perseverantia fidei dat salutem. Benedicimus Deum, cujus zelo pietas vestra transgressores impios Nestorium et Eutychetem, vel eos [Col. 0397D] persequitur, qui cum nefandis et sacrilegis dogmatibus profitentur. Probat odisse se vitia, qui condemnat errantes, nec relinquit sibi locum deviandi, qui non pepercerit excedenti. Primus innocentiae gradus est, odisse culpanda: sed veritatis interest, domine fili, et catholicae disciplinae, ut sectatores etiam eorum atque participes oderitis, quorum exsecrandos principes judicatis. Non in damnandis sola, id est certa nomina, sed in his etiam qui damnatos sequuntur, sunt crimina persequenda. Frustra aversari se plures asserit, qui unum de his qui detestatione digni judicantur exceperit: non enim numerus errantium hominum, sed meritum consideratur errorum. Hoc ideo, ne facile putet vestra clementia Acacii praetereundam esse personam. Nonne ille est [Col. 0398A] Acacius, qui coeno Petri, Dioscori et Eutychetis dogmate et communione pollutus, dum copulatur, immersus est? Illius sustinens in condemnatione supplicium, cujus elegit in communione consortium? Qui viritim propter impietates suas horum singulos odit, et in illis Acacium necesse est oderit, et omnes in Acacio non amarit. Ab illo per Orientales Ecclesias fermentum nefandi erroris inolevit. Inde Alexandrinae perfidiae eousque nutrita superbia, ut non acquiescat, sicut scripsistis, mandatis salutaribus, cujus famulatur imperiis; et in errore declinando, non sequatur admonitionem, cujus in agendis rebus experitur sibi utilem potestatem. Unde et majore hujusmodi homines convenit detestatione vitari, quia quae docere debuerunt, nec dum ab aliis instruuntur, [Col. 0398B] assumunt; spernentes in his imperantis monita, in quibus tantum non timeri jubentur imperia; et immemores devotionis contra salutem animae, quos contumaces esse oportuit pro salute. Hos mentibus perditis ausus nutrivit Acacii cum perfidis juncta communio: atque ideo aestimandus est auctoris loco, cujus gravius peccatur exemplo. Nihil enim vitia magis quam imitatio fovet, dum creduntur non improbanda esse, ad quae alii quoque videntur accedere. Fragilis est et caduca mortalitas: vix nefariae cogitationes dum comprimuntur intereunt. Jacet semen noxium sub errore, nec deficit: latum pandit derelinquentibus aditum qui jungit cum improbitate consensum. Utinam, invictissime imperator, inter ipsa apostolicae districtionis initia Orientales [Col. 0398C] Ecclesiae Acacii contagia nefanda vitassent: non per multos error ille noxia venena diffunderet; ipsa quoque erecta tunc fortassis Alexandrinae Ecclesiae tunc colla cecidissent, dum perculsam perfidiam suam in damnatione imitatoris agnoscerent, et displicere in complicibus se viderent. Sed dum male nutriti foventur errores, et pravorum consensus inutilis aequitate corrigenda dissimulatur, per impunitatem sequacium mala dogmata multiplicavit auctorum. Et vos quidem, si placet, a Deo (adeo) efficaciter impetretis, ut condemnetis vestrum de alieno errore propositum. Sed cogitandum est, clementissime imperator, si ei apud Deum sufficiat errata culpasse, cui dedit posse corrigere: non est differenda curatio: admoveantur medicae profundis vulneribus [Col. 0398D] manus. Sola ante Acacium Alexandria perfidiae suae foeditate sordebat. Respicite quantas jam partes emendatio neglecta polluerit. Quousque pateris, domine fili, Ecclesiam Dei divisionem suorum moerere membrorum? anticipent beneficia tua ad Deum perventura suspiria: assume fidei curam: et vexillum salutis attollens, ad errores ab Israel removendos velut Ezechias alter exsurge: fas tibi laude novorum operum titulos aequare priscorum. Ille dissipavit excelsa, tu superbiam erectae impietatis inclina: ille simulacra contrivit, tu dura infidelium corda confringe: ille memoriam serpentis aenei sustulit, tu virus praesentis effunde. Offer Deo recta quae fecit; et spera dona quae meruit. Fidelis est enim Dominus, qui reddit singulis secundum opera eorum (Matth. XVI). [Col. 0399A] In aperto est quanta sit exspectatio fidelium, quanta trepidatio perfidorum. Illi ambiunt gaudere cum angelis de receptis: isti metuunt, ne ab his quos deceperant destituti, poenis remaneant praeparatis. Pendent anxia corda cunctorum. Ab ultimis ad nos Galliis directa legatio, si quid de unitate redintegrationis sollicitudo nostra promovisset, fama secuta, consuluit. Nec difficile opus clementiae tuae. Scit Deus suorum laboribus subvenire. In usu est ad principes suos convertere colla subjectos. Dat specie maximum signum recens religiosae memoriae Marciani imperatoris exemplum. Quid egit tunc vulgus, aut populus? Non opus nota revolvere. Adulta est perfidia ista per devios, sopita per justos. Imitare religiosi integritatem propositi, quam studio civilitatis aequasti. Ad [Col. 0399B] haec nostris lacrymis, nostris precibus alleganda, Ennodium atque Peregrinum fratres et coepiscopos nostros vice nostra pro exhibenda etiam honorifica salutatione direximus; ideo maxime designato viro fasce secundae legationis imposito, ut qui nobis spei bonae detulit initium, nunc adjutore Deo plenum reportet effectum. Acquiescite, precamur, fidelibus monitis, cujus vos delectatos dudum legimus institutis. Data III nonas Aprilis, Agapito viro clarissimo consule (anno Domini 517).



EPISTOLA XII. AD TIMOTHEUM CONSTANTINOPOLITANUM EPISCOPUM HAERETICUM COMMONITORIA, PER SUPRADICTOS LEGATOS. Pro unitate Ecclesiae laborandum.

Hormisda Timotheo episcopo Constantinopolitano.

[Col. 0399C] Non mirabitur dilectio tua rationem praeteriti silentii mei, si quae praecesserint universa consideret: non mirabitur praesens alloquium, si quae sit vis caritatis expendat. Sustinere enim omnia caritatem, magistro gentium docente (I Cor. XIII), cognovimus; quae si sua, sicut continet doctrina ipsa, non quaerit, an incongrue abusus privilegio meo, quod tibi potius prodesse possit, exhibeo? Exspectare enim me decuit ab errantium conjunctione te liberum, et sic amare correctum: videre ab improbandis dividi, atque ita litterario sermone complecti. Sed quem optem reducem, cur differam vocare tardantem? Cur non detur locus moderationi, cum nihil detrahitur aequitati? Impendenda sunt quae laborantibus prosunt, [Col. 0399D] si nos societatis contagione non polluunt. Haec causa mihi fuit praesentium litterarum, ut horter, ut moneam, ne terram nostram jacere patiamur negligentius infecundam. Non diu infructuosam arborem occupare solum diligens permittit agricola: patienter exspectat; sed nunquid sub continuatione perdurat? Vocatus ad salutaria, non moreris. Prope ab innocentia non recedit, qui ad eam sine tarditate revertit. Movere Patrum monitis, et insistens fidelibus sine lapsu aut errore vestigiis, praecedentia dilue per futura. Adjacet tibi modo ad justa populos incitando, modo pro fide principalibus vestigiis supplicando, dirigere quod devium est, solidare quod dubium: magno te convenit labore providere, ut causas transacti [Col. 0400A] temporis rectae tegat sedulitas actionis. Praestat quidem animae suae, per quem universali aliquid confert Ecclesiae. Et ita se res habet, ut si studiosus, si indefessus institeris, fiet tibi utilis causa communis. Data ut supra (anno Domini 517).



EPISTOLA XIII. COMMONITORIA AD UNIVERSOS HAERETICOS EPISCOPOS ORIENTIS PER SECUNDAM LEGATIONEM TRANSMISSA. Unitas catholicae fidei custodienda.

Hormisda universis episcopis in Orientis partibus constitutis.

Etsi admonitionis meae cura desideret, vos tamen proprii memores conveniret officii, non negligenter omittere quae enixe omnes decet pro animae suae salute servare, ut mandatorum coelestium disciplina, [Col. 0400B] non alieno studio, sed ipso vobis clareret inesse proposito. Nam licet laude non careat qui bonis consiliis obsecundat, tanto est tamen potior in honore sapientiae qui praevenit recta, quam qui sequitur instituta, quanto est illustrius docere quam discere. Recordetur unusquisque in qua vocatione a Domino sit vocatus, et quid ab eo exspectetur advertat. Miserum est intra meritum jacere propositi, cum id quod praefertur nomine, non ostenditur actione. Magna meruimus, si quod indulta (indicta) postulant impleamus. Qui se ad pascendas dominici gregis oves gaudet adscitum, cogitet de commissa sibi gubernatione judicium. Pervigil adhibenda tutela est, continuanda custodia: non dandus lupis rapacibus locus, non ullius casibus relinquendus: quia neglectus error [Col. 0400C] ovium, culpa pastorum est. Veniet qui rationes creditae dispensationis examinet. Omnium quidem constat esse justitiam, nec ulli impunitam licentiam patere peccandi. Sed qui gradus nesciat esse meritorum, et sicut non aeque praemia, ita diversa esse supplicia? Multiplicantur scientibus plagae: pauca flagella leguntur inscitiae. Quod si ita est, sicuti esse non dubium est, existimandum quid in eo deceat esse propositi, cui alienos quoque errores necesse est imputari. Clamat sanctus Spiritus per prophetam: O pastores Israel: nunquid semetipsos pascunt pastores (Ezech. XXXIII)? Certum est plus ab eo, cui plus creditur, exigendum; et tanto magis nos obnoxios fieri, quanto effusiore gratia contigerit honorari. Magister bonus, et docens per obscura lucem, per similitudinum [Col. 0400D] aenigmata veritatem, servum talenti a se traditi, praeter augmenta, custodem non arguit infidelem, sed condemnavit inutilem (Matth. XXV). Unde in aperto est in quo metu esse deceat eum qui dominicum numisma perdiderit, si culpatus est ille qui acceptum sine imminutione servavit (Luc. XIX). Nullus contentus sit innocentia sua, quia Deo nostro universa cernenti, per praedicationis assiduitatem, rationem quoque propositi debemus alieni. Largam scientiam decet esse doctorum. Non amat fides Christiana secretum; quam quisquis in aure tantum effundit, abscondit. Per universas gentes verbi praedicatio mandatur apostolis, et quam inexcusabiliter hoc quisquam potest sibi tacere commissum. Quid [Col. 0401A] prodest cuilibet paternarum reverentiam servare regularum, si concuti haec ab aliis, si sine honore tractari patienter accipiat? Infirmum ostendit affectum, qui quod diligit non tuetur. Incursantur passim sancta a perfidis constituta, et rediviva subinde de compressis excessibus resurgit improbitas. Quemadmodum, rogo, pietatem in Deum probat, qui tam nefanda dissimulat? Recordemur qua catholicorum frequentia sacerdotum illa quibus nitimur celebrata didicerimus esse concilia: quantos nec debilitas impedivit, nec senectus onerosa tardavit. Exigua visa sunt spatiosarum intervalla regionum, et labores ipsi pro quadam consolatione jucundi, dum spiritu sanctarum congregationum regente sapientiam, sera aetas quod servaret acciperet. Et haec insectantibus impiis [Col. 0401B] post damnatam in radice perfidiam, tacet, qui scit sibi esse mandatum: Exalta vocem tuam qui evangelizas Jerusalem: exalta, noli timere (Psal. XL). Nonne hoc ante oculos habens, discipulum ita gentium doctor instituit, ut opportune evangelizare non cesset? admonens: Attende tibi et doctrinae: insta in illis. Hoc enim faciens, et teipsum salvum facies, et eos qui te audiunt (II Thess. IV). Ergo vel propheticis stimulis excitati, vel normis apostolicae institutionis instructi, curam salutaris praedicationis assumite. Diligite et vindicate sententias probatas piis, infidelibus inimicas. Et ad petram, supra quam est fundata Ecclesia, revertentes, apud illorum etiam vos Patrum spiritus, quorum veneranda constituta improbe labefactantur, absolvite; aestimantes, cum Dominus [Col. 0401C] ad illud quod exspectatur examen advenerit; qualis apostolis creditus, qualis aliquorum tentantium dubitatione compertus, qualis angelo praenuntiante promissus; utrum ab illis melius sit argui, an cum eorum cohorte conjungi? utrum talis qualis videbitur, aut qualis ab impiis negatur, Dominum confiteri? Nil vos retrahat a salute: velocibus ad viam redite vestigiis. Lapsus ruentem non gravat, si resurgat. Larga est dominicae doctrina clementiae: noxia sunt erroris vincula, dum retinent. Odit justitia pertinaces, fovet clementia corrigentes. Data III nonas Aprilis, Agapito V. C. consule (anno Domini 517).



EPISTOLA XIV. AD EPISCOPOS ORIENTALES ORTHODOXOS EADEM SECUNDA LEGATIONE TRANSMISSA. Laudat eorum in fide constantiam, et ad pacem conciliandam a se legatos denuo Constantinopolim missos esse scribit.
[Col. 0401D]

Hormisda episcopis orthodoxis.

Est quidem fidelium speciale solatium Deus, nec unquam inter quaelibet dura deficiunt, qui se ad eum toto mentis studio contulerunt. Verumtamen hoc votum proposito vestro debere me fateor, ut sicut exsulto de sinceritate fidei vestrae, ita de firmitate merear gaudere constantiae. Unde et aspectu interiore vos intuens, ad desiderium colloquendi vobiscum promptus assurgo, ut et dilectionem circa Deum vestram litterario sermone remuneret, et spem paginali [Col. 0402A] adhortatione confirmem; atque ita his cum quibus mihi est consortium sanctae communionis, jucundum reddam testimonium caritatis. Non enim sufficit animo meo de vobis esse securum, nisi ostendero illum quoque, quo vos complector, affectum. Siquidem declarat se non ex judicio odisse a Dei dilectione divisos, qui potest non amare conjunctos. Benedico igitur Deum, dum fervorem fidei vestrae inter procellas varias, tempestatum adversa considero. Vos quoque, ut super his pietatem ejus glorificetis, uberiore exsultatione suadeo; qui electorum suorum mentes quo acceptiores sibi reddat, examinat; et licet cognitos sibi, quibusdam tamen difficultatibus probat, ut justitiam quoque inesse dono quod largitur ostendat. Atque ideo pertinaciter bono vos convenit [Col. 0402B] imminere proposito, nec in via quae ducit ad coeli regna deficere. Qui intuetur dominica munera non aestimanda promissa, nullius potest respectum habere periculi. Non enim frangit consideratio praesentium malorum, nisi futurorum bonorum vincat oblivio: quando omnem amaritudinem laboris excludit, qui dulcedinem spei, quae exspectatur, amiserit. Quae enim difficultas beatitudini par est? aut quae condignae praemiis passiones ad futuram scilicet gloriam, quae in nobis Apostolo annuntiante revelabitur (Rom. VIII)? Absit ne quidquam a Christi caritate nos separet. Quanta est tribulatio, si gloriam parit? Materia prosperorum est quae putatur adversitas. Dum inclinamur, erigimur. Nemo haberet futuram remunerationem, nisi necessitates praesentium [Col. 0402C] sustineret. Videte quanto opere hominum terrena messis assurgat. Quanto est igitur labore procurandum, ut coelestia dona non pereant? Quieta est negligentium vita, sed non voti opulenta substantia: Dignus est operarius, ut fructum mercedis accipiat (Luc. X). Indiscrete passim pietas cum impietate languesceret, si examinatio bonos a malis divisura cessaret. Gratum admodum spectaculum Domino in agone justorum: nec quidquam ita supernam gratiam conciliat homini, sicut adversorum impetus patienter excepti. Quis milites sub pacis securitate miretur [(a) 1Kb] ? Non est arduum in sicco secura fixisse vestigia; nec artem gubernatoris ostendit marina tranquillitas. Satis est intrepidum inter bella procedere, inter lubrica non labare, fluctus in tempestate contemnere. [Col. 0402D] Saeviat, et motus suos exerceat mundana tentatio, dum manifesti appareant qui probantur. Haec scientes, carissimi fratres, fidei vestrae tenete constantiam, et ipsa etiam, si inciderint, militantia meritis vestris amate pericula. Annuntiate quae colitis, et participate etiam per universum orbem mandata evangelica quae tenetis: supra stipendia vestra, correctio quoque vobis ascribatur aliena: inter caeterorum enumerationem, quibus sibi divinam gratiam plenus spiritu Dei propheta conciliat (Psal. L), inter ea quibus misericordiam, qua conservetur, exorat: docere se iniquos vias Domini, et conversionem per se fieri praedicat impiorum. Beati quibus vita innocenter [Col. 0403A] acta dat praemium. Beati per quos aliis quoque praestatur exemplum. Et nos quidem, quantum in nobis est, nec sollicitudine, nec labore cessamus, ut humilitatem, quam nos Dominus noster docuit, imitati, quae saluti eorum conveniunt postulemus: ut dispensationis mihi creditae, dum agnoscitur cura, probentur officia. Nam repetita vice Ennodium atque Peregrinum fratres et coepiscopos nostros, mandata legatione, direximus, rationem, adhortationes, preces, lacrymas ingerentes, ut ab impiorum contagione separati, ad veram fidem iisdem quibus vos modis, et apostolica scit sedes, se conferant, aut certe non nos defuisse praedicationi, sed illos propriae saluti mundus agnoscat [(a) 1Kb] . Data Agapito viro clarissimo consule (anno Domini 517).



EPISTOLA XV. [a 1Kb] AD POSSESSOREM EPISCOPUM. In fide catholica perseverandum.
[Col. 0403B]

Hormisda Possessori episcopo.

Optimam vestrae caritatis audientes instantiam, et cognoscentes rectae [(b) 1Kb] vitae tramitem, quem sine strepitu vindicatis, Deo nostro gratias sine cessatione persolvimus: ut et in ea dispositione persistas, et caetris quod sequantur tribuere possis exemplum. Ista sunt dona coelestia: ista sunt divinae retributionis indicia: ista sunt Dei judicia, quae te a catholico sacerdotum noluerunt separari consortio. Unde, frater carissime, praesentibus hortamur alloquiis, ut in ea constantia, qua electus es, perseveres, et augmenta probabilibus initiis subministres: quia bonum opus, [Col. 0403C] praecipue quod ad doctrinam fidei pertinet, nisi semper creverit, videtur imminui. Et si tribulatio mundana contingerit, ante oculos vestros, futura praemia ponentes, apostolica vos admonitione consulimus, dicentes: Non sunt condignae passiones hujus temporis ad futuram gloriam, quae revelabitur in nobis (II Cor. X). Meliora tamen speramus, quia Deus, qui per beatum Apostolum dixit: Qui vos non dimisit tentari super quod potestis (Rom. VIII); ipse pro sua pietate, quos suos elegit esse, et de laqueis adversariorum, sicut semper, eripiet. Libellum dilectionis tuae de confessione rectae fidei per legatos nostros remeantes accepimus, et in eo sinceritatem tuae fraternitatis agnovimus: quia quod recte credit, sub attestatione publica praedicare non distulit. Data III nonas Aprilis, [Col. 0403D] Agapito viro clarissimo consule (anno Domini 517).



[b 1Kb] EPISTOLA XVI. AD POPULUM ET MONACHOS CONSTANTINOPOLITANOS, PER EOSDEM LEGATOS DIRECTA. Abstinendum a consortio haereticorum, et in catholica fide perseverandum.

Hormisda clero, populo et monachis orthodoxis Constantinopoli consistentibus.

[Col. 0404A] Si is qui calicem aquae frigidae, mandata evangelica secutus, obtulerit, mercedem boni propositi, ipso Domino, qui hoc docuit, restituente, consequitur; nonne qui tanto populo fidelium veritatem annuntiare distulerit, juste poenam damnationis incurrit? Hinc est quod interminationem mandati coelestis effugiens, (quod decet loquendum est in his quae ad Deum pertinent, nec tacendum) habens quoque vestrae salutis affectum, admonitionem eorum quae praesens necessitas poscit assumpsi; omnes, quibus curae est fide integra Christianam religionem servare, contestans, ut eos qui sanctam Chalcedonensem synodum et beati Leonis de fide catholica conscriptas epistolas declinant, quibus possunt viribus aversentur et fugiant: quando ipsi sunt, qui Eutychetis et Dioscori [Col. 0404B] Alexandrini, vel potius nefanda Manichaeorum contagione polluti, verbo quidem adversus constitua Patrum videntur habere certamen, rebus autem contra incarnationem Domini nostri Jesu Christi evidenter insurgunt. Recordamini, carissimi, quae fuerunt Basilisco palatinae aulae incubante tentata; et temporum illorum acta vel visa vel audita recolite. Quam scelesta tunc fuerit Timothei cognomento Aeluri, quam impudens et monstruosa praesumptio: quantus etiam per universum orbem fidei se vestrae fervor ostenderit. Probavit tunc Constantinopolitanus populus, quam pure deceat credentes Christiana servare mysteria. Sed transacta utinam studia fuissent, et non nunc similia tempus expeteret. Rursum enim iidem haeretici caput improbum de profundo, quo immersi [Col. 0404C] tenebantur, attollunt. Atque ideo rogo, hortor, admoneo dilectionem vestram, ab eorum vos conciliis et communione secernite. Recordamini zeli prioris, et vivere in vobis lucem, scintillam ignis spiritualis ostendite, ne simplicem in vobis veritatis affectum perditorum astutia expugnasse se gaudeat. Et haec quidem, quantum ad praesentem necessitatem, et assumendam contra impios cautionem, dixisse sufficiat. Spero tamen quod si admonitio ista promoverit, et mihi et vobis utilis erit; quando et Deus in vestra salute glorificabitur, et fructus nostrae sollicitudinis apparebit. Data III nonas Aprilis, Agapito viro clarissimo consule (anno Domini 517).



EPISTOLA XVII. AD ENNODIUM ET PEREGRINUM EPISCOPOS. A Joanne Nicopolitano, quae contra eum Thessalonicensis tentaverit, se cognovisse scribit, novamque causam sedi apostolicae ingestam, iisdem cognoscendam per litteras hasce commisit.
[Col. 0404D]

Hormisda Ennodio et Peregrino episcopis.

Posteaquam profecta est caritas vestra, Nicopolitanus diaconus, qui vobis etiam occurrit in itinere, Romam venit; quem praeter moram vidimus, cogitantes [Col. 0405A] ne forte esset quod ad instructionem mandatae vobis legationis adjicere deberemus: quod et rationabiliter factum ipsa res evidenter ostendit. Obtulit enim nobis epistolam Joannis episcopi sui, et aliam synodi sibi subjacentis Ecclesiae Nicopolitanae, qua queruntur ab episcopo Thessalonicensi excitatas adversum se tam principales quam judiciarias potestates: concussionibus et dispendiis se vehementer affligi propter hoc, quia de ordinatione sua ad episcopum relationem secundum prisca exempla non miserit. Pro qua causa speraverunt, ut de remedio cogitare deberemus, consulentes etiam nos, ut daremus eis licentiam relationem ad designatum episcopum secundum consuetudinem destinandi. Unde tractavimus, et episcopum quidem Nicopolitanum admonuimus, ne tale [Col. 0405B] aliquid audere tentaret, si nobiscum velit in communione persistere; ne per illum, si ab eo qui a communione nostra alienus est, confirmationem petiisset, nostra quoque communio contagium sustineret. Haec vos, ut omnia sciretis, instruximus. Quid autem propitio Deo vobis de hac [(a) 1Kb] agendum sit, subjecta declarant. Data pridie idus Aprilis, Agapito consule.



EPISTOLA XVIII. AD EOSDEM. Quid in causa Nicopolitana cum Thessalonicensi agendum sit praescribit.

Hormisda Ennodio et Peregrino episcopis.

In nomine Patris, et Filii, et Spiritus sancti, intercedentibus et adjuvantibus sanctis, quid agendum sit de causa Nicopolitanae Ecclesiae. Primum ubi Thessalonicam, [Col. 0405C] Deo juvante, veneritis, epistolas nostras, quas in hac causa misimus, episcopo Thessalonicensi tradite, illum quidem ordinem in ejus salutatione servantes, quem scitis a nobis esse mandatum circa eos qui cum sede apostolica, hoc est Ecclesia catholica non communicant. Traditis autem epistolis, instanter agere debetis ut se ab ejus Ecclesiae concussione suspendat: rationem reddentes, quia non potuit reversus ad communionem et ad corpus Ecclesiae cum illis qui necdum reversi sunt quidquam habere conjunctum, nos non solvere a praedecessoribus nostris concessa privilegia, si ipse ecclesiastica instituta non deserat. Certe redeat ad unitatem, et nos cum eo insistemus, ut omnia privilegia quaecunque consecuta est a sede apostolica Ecclesia ejus, inviolata [Col. 0405D] serventur. Dicite etiam aperte illum ostendere inimicum se esse fidei, si insequitur quos viderit ad catholicam communionem reverti. Quod poteritis causam ibi Deo propitio componere, scriptis ad episcopum Nicopolitanum litteris, quid vestra promoverit opera nuntiate. Si vero obstinatus fuerit, nec ab insecutione ejus cessare voluerit, secundum litteras quas ad clementissimum imperatorem misimus, apud principem causam Ecclesiae Nicopolitanae sic agite, ut dicatis: Alcyson episcopus Nicopolitanus satisfecit Ecclesiae catholicae, susceptus est, et ad communionem reductus: hujus successor Joannes episcopus et Deum ante oculos habens, et de salute sua cogitans, [Col. 0406A] et praedecessoris sui bonum exemplum sequens, condemnatis haereticis vel transgressoribus ad sedem B. Petri apostol misit, et susceptus est: huic nunc Thessalonicensis episcopus insidiatur, et eum concutit; contraria his quae fecit ab eo exigere volens. Hinc pater vester, et omnes orthodoxi rogant ut jussionibus vestris removeatur ab eo ista molestia; ne videatur hominibus propter hoc illum persecutionem pati, quia ad communionem sedis apostolicae rediit; et qui exspectant per vos unitatem fieri, aliud incipiant credere, si pietatem vestram viderint hoc dissimulare, hoc negligenter accipere. Visum est nobis expedire, ut litteras quas ad Thessalonicensem in causa Nicopolitana direximus, quolibet ordine prudentia vestra diversis in locis faciat publicari, magnopere [Col. 0406B] tamen in civitate Thessalonicensium, quia hoc facto, et a persecutione nostrorum potest cessari, et ad ipsius, si se correxerit, credimus pertinere salutem.



EPISTOLA XIX. AD ANASTASIUM AUGUSTUM. Joannem Nicopolitanum ei commendat.

Hormisda Anastasio Augusto, per Ennodium et Peregrinum episcopos.

Dum sapientiae vestrae, clementissime imperator, profunda considero, providentes saluti propriae, vobis displicere non aestimo. Neque enim aut divina monita, aut humana continent instituta, ut qui consulit bonae spei, qualibet debeat reprehensione culpari: cum maxime pietas quoque vestra affectu se unitatis [Col. 0406C] et pacis flagrare fateatur. Quae res me quoque vel pro fiducia conscientiae vestrae, vel pro creditae quoque mihi dispensationis officio, emergente compulit non supersedere negotio. Joannes frater et coepiscopus meus Nicopolitanae civitatis antistes, praedecessoris sui sanctae recordationis Alcysonis secutus exemplum, beati Petri apostoli communionem cum synodo sua, damnatis his quos Ecclesia detestatur, expetiit. Is nunc gravibus fatigatur insidiis. Precor mansuetudinem vestram, iniqua molientibus obviate, et removete molestias, et correctum fovete, cui, ut corrigeretur, debuisset insisti. Scient enim qui tardaverint, se reos futuros, cum a vobis foveri viderint jam reversos. Fateor, clementissime imperator, miror insidiantium pertinaciam neque Dei neque vestro intuitu [Col. 0406D] permoveri. Nam qui oderunt in homine studium desiderii boni, quod de se aes imant judicari, insequuntur, ad recta reduces; jure culpandi, si non converterint deviantes. Date fidei vestrae clara documenta, si adfore cunctis ad unitatem reductis et officio omni et adhortatione cogitetis.



EPISTOLA XX. AD JOANNEM EPISCOPUM NICOPOLITANUM. Aequo animo aerumnas pro fide sustinendas, et ideo provinciales episcopos ad fidei unitatem ab eo confirmandos.

Hormisda Joanni episcopo Nicopolitano.

Remeante Pulione subdiacono nostro, litteras caritatis vestrae suscepimus, de constantia fidei, vel de [Col. 0407A] intentione, quam circa communionem sedis apostolicae geritis, gratulantes: sed contristati sumus, quod vos aliquas sustinere molestias perhibetis. Ista tamen diuturnam non possunt habere substantiam; quia ubi Deus pure colitur, etsi adversa contingerint, in prospera commutantur, secundum Apostolum dicentem: Spes non decipit (Rom. V). Dubitans apostolorum princeps incedens per pelagus laboravit (Matth. XIV): mox tamen invocato Domino suo, paratum habuit qui eum porrecta manu non pateretur sustinere discrimen. Ergo auctorum nostrorum sequentes exempla, et in ipsorum fide permanentes, illius poscamus auxilium, de quo scriptum est: Qui nos non dimittit tentari supra quae possumus (I Cor. X). Igitur salutantes caritatem tuam hortamur ut, quemadmodum praediximus, [Col. 0407B] in his quae bene inchoata sunt perseveres: quia qui perstiterit usque in finem, hic salvus erit (Matth. X). Frequenter alloquiis tuis nostram sollicitudinem relevare non desinas. Paroeciales quoque sacerdotes tuos competenti adhortatione confirma, quia ista faciendo, talentum tibi creditum poteris multiplicare quotidie. De illa quoque parte, quam dilectio tua postulat, cogitamus, ut ad imperatorem clementissimum pro generalitatis quiete preces nostrae perveniant. Tantum est ut votum studiumque nostrum congruis orationibus juvare non cesses, quia nos in his Deo auctore perficiendis vacare minime potuerimus. Data V nonas Martias, Agapito viro clarissimo consule (anno Domini 517).



EPISTOLA XXI. AD EUMDEM JOANNEM.
[Col. 0407C]

Hormisda Joanni episcopo Nicopolitano cum synodo.

Optaremus, dilectissimi fratres, ab omnibus vos molestiarum fluctibus alienos, vitam sub tranquillitatis serenitate transigere, et Deo nostro, remota mundanarum tempestatum mentis perturbatione . . . . . moverunt: quia quae fieri nolumus, necesse est, ut facta doleamus. Sed abundat mundus incommodis et tentationibus: saeculum istud, in quo peregrinamur, expositum est passim, veluti magna moles, ventorum procellis. Ita fidelium mentes diabolicis pulsantur insidiis, et, sicut dictum est, qui volunt pie vivere in Christo, persecutiones patiuntur (II Tim. III). Sed consolatur spes a justo retributore promissa: quia beatus est, qui non fuerit scandalizatus in Domino (Matth. XI). [Col. 0407D] Non dejiciant milites Dei impetus fragiles et caduci. Qui assistit strenuis, non delectatur ignavis. Facile contemnuntur ista quae transeunt, si illa quae sunt mansura cogitentur. Amplectenda est probationis occasio: quia licet sint dura onera laborum, praemia tamen majora virtutum. Quemadmodum par erit ei remuneratio, qui se imparem monstrat examini?

Non simus segnes ad fortia, si pervenire cupimus ad promissa. Quis super hoc exspectet vocem hominis, cum quotidie nobis insonet sententia veritatis: Beati qui passiones patiuntur propter justitiam (Matth. V)? Sed ne me, fratres carissimi, (licet apud fideles magna sint) spiritualia tantum vestrae exhibere credatis confirmationis solatia; providendis enim pro [Col. 0408A] vestra tribulatione remediis, quantum in homine esse potuit, non quievi. Nam per legatos ad Orientis principem destinatos, et Thessalonicensem episcopum, ut ab infestatione vestra cessaret, admonui; et prorogatis paginis, ut imperatori supplicaretur, adjunxi.

Haec quantum ad praesentia sunt provisa: sed illa quae ad spem futuram pertinent, haec sunt potius mentibus intuenda. Sane hoc me fateor fuisse miratum, quod inter allegationes angustiarum religiosae prudentiae vestrae haec potuit cura subrepere, ut a me sub consolationis colore dirigendi ad Thessalonicensem episcopum solidas litteras licentia posceretur. Egone hujus rei auctor existerem, quam si inscio me cognoscerem factam esse, culparem? Absit [Col. 0408B] ista perversitas. Audite apostolicam vocem, sed personae meae convenienter aptandam. Si quae destruxi, haec iterum reaedifico, praevaricatorem me constituo (Gal. II). Nolite, obsecro, ad evitata vix redire contagia; nec pedes luto, quo tenebantur, avulsos, patiamini male rursus immergi. Sinite oblitterata esse transacta. Nemo mittens manum suam in aratrum, et aspiciens retro aptus est regno Dei (Luc. IX). Impediuntur a processu propositi itineris, qui reflexis oculis respiciunt quod relinquunt. Non amant ecclesiasticae disciplinae eos in quibus remanet memoria illa perfidiae: totos ab errantibus oportet abscindi: quia in tantum detestabiles existimantur ad spreta redeuntes, ut B. apostolus Petrus (II Petr. II) melius illis esse praedicaverit, ut non cognoscerent viam justitiae, [Col. 0408C] quam cognoscentes retrorsum reflecti in tradito sibi sancto mandato. In aperto est qua pertinacia traditae fidei debeat constantia custodiri, si tolerabilius est in errore persistere, quam coinquinationibus rursum, quas quis fugerit, implicari. Data pridie idus Aprilis, Agapito viro clarissimo consule.



EPISTOLA XXII. AD DOROTHEUM EPISCOPUM THESSALONICENSEM.

Hormisda episcopus Dorotheo episcopo Thessalonicensi.

Joannes frater et coepiscopus meus Nicopolitanae urbis antistes cum synodo sua variis se concussionibus atque dispendiis graviter causatur affligi; quod a transgressorum societate divisus, postquam communionem sedis apostolicae emeruit, ad Thessalonicensium Ecclesiam ordinationis suae initia non direxit. [Col. 0408D] Potuisset neglectus esse culpabilis, si unum esset inter omnes mysterium caritatis. At cum multi se a petrae illius, quae Christus est, soliditate diviserint; quis non velit ab errantium conjunctione dirimi, ut mereatur cum his qui consistunt in veritate conjungi? Non igitur consuetudo est neglecta, sed vitata contagia. Ergo objicere quis possit errorem, ubi cogitatam salubriter intelligit cautionem? At nos, quod debueras primus assumere, credebamus te sequi saltem post aliena exempla potuisse. Non sufficit in lapsibus mora, nisi ad reprehensionis cumulum, circa eos quoque qui ad viam redeunt accedat invidia? Quid aliud, quam beati Petri (quod sine impietate dici non potest) ipsum quod a Domino datum est nomen [Col. 0409A] oderunt, qui eos qui ad sedis ipsius altaria confugiunt insequuntur?

Quo pudore, rogo, privilegia circa te illorum manere desideras, quorum mandata non servas? et reverentiam quam non exhibes fidei, cupis tibi ecclesiastica potestate deferri? Si in iisdem vestigiis, quibus catholici nituntur, insisteres, insectationem tamen proximi vitare deberes; sciens secundum Domini nostri et Salvatoris, quem colimus, instituta, eum qui scandalizaverit unum de minimis, obnoxium magnis esse peccatis (Marc. IX). Ubi est, Domine, humilitas, quam sub occasione discipulorum tuorum certantium de loci qualitate docuisti? Tu ostendis illum esse maximum, qui exhibere studuerit se pusillum, Respice de coelo, vide: visita vineam istam te [Col. 0409B] cultore plantatam (Psal. LXXIX): intende circa mandata tua minimos, et circa ambitum honoris elatos.

Cur recentia cupitis, et prisca deseritis, circa summa desides et parva curantes? Nonne hoc est rerum vilia decimare; et legis praecepta contemnere? Serva illa quae Deo congruunt; et facile ea quae sunt ab hominibus subsequentur. Quin potius curam salutis assume; et cur te alius praevenerit in veritate, suspira: ne si insectari eos qui ad Ecclesiae revertuntur membra perstiteris, tu quoque cum his quos nominatim condemnat apostolica sententia, copuleris. Data pridie idus Aprilis, Agapito viro clarissimo consule.





[a 1Kb] EPISTOLA ANASTASII AD HORMISDAM. Suggillat Hormisdae nimiam duritiam. (C)

[Col. 0409C] Anastasius Augustus Hormisdae papae.

Etsi magnum aliquid taciturnitas judicatur, tamen necessarium est admirantes Dei misericordiam assidue frequentare sermonem. Et quia initium fidei, quam nos Dominus et Deus Salvator noster Jesus Christus docuit, in remissione peccatorum praecellit, nulli habetur ignotum. Ipse enim per propriam passionem omnia Adam peccata mundavit: et haec fuit negotiatio humilitatis ipsius, ut et praefatum et omnes fratres liberaret ex servitute peccati, voluntarie personam servi suscipiens. Nam beatus Paulus apostolus docuit nos scribens ad Romanos: Regnavit mors ab Adam usque ad Moysen, et in eos qui non peccaverunt (Rom. V): ex quo est universitati quodammodo declaratum ex generali dispositione, sive mirabilibus, [Col. 0409D] specialia quaeque exempla debere [(a) 1Kb] semel [(b) 1Kb] tam magnae legis [(c) 1Kb] jussiones, et tam pia bonitate [(d) 1Kb] firmatae, ut omnis doctrina, quam discipulis suis tradidit, in hoc firmamento consistit. Fugavit aegritudines, sive multifaria genera passionum: nodum peccati propria, sicut dictum est, passione resolvit; et agens, ad implenda similia discipulos factis et sermonibus instruebat. Verum, si sicut aliqui nituntur ostendere, certi ex ipsius apostolis tam piam doctrinam [Col. 0410A] per inobedientiam implere dissimulant; ignoramus ubi magisterium misericordis Domini et magni Dei nobis possit occurrere. Nos autem non ea credimus ratione, ut immisericordes esse putemus, qui misericordiam didicerunt: sed postulationem nostram a praesenti tempore taciturnitate comprimimus, irrationabile judicantes illis precum adhibere bonitatem, qui rogari se nolint, contumaciter respuentes: injuriari enim et annullari sustinere possumus, juberi non possumus. Data V idus Julii Constantinopoli, Anastasio Augusto IV et Agapito viro clarissimo consulibus (anno Domini 517)





EXEMPLUM RELATIONIS MINORUM ARCHIMANDRITARUM ET CAETERORUM MONACHORUM SECUNDAE SYRIAE. Scribunt quae pro fide catholica ab Eutychianistis, quos imperator minime coercendos curaverat, patiantur, et quod ab imperatore non auditi, Romanum pontificem tanquam communem patrem interpellent.
[Col. 0410B]

Sanctissimo et beatissimo universae orbis terrae patriarchae Hormisdae, continenti sedem principis apostolorum Petri, deprecatio et supplicatio minimorum archimandritarum et caeterorum monachorum secundae Syriae provinciae.

Gratia Salvatoris omnium nostrum Christi nos ad vestram beatitudinem refugere velut de hieme et tempestate ad portum tranquillitatis admoniti, minime circumvallantibus [(e) 1Kb] teneri jam credimus. Nam etsi patimur, gaudentes sustinemus scientes, quia non sunt condignae passiones hujus temporis ad [Col. 0410C] futuram gloriam, quae revelabitur in nobis (Rom. VIII). Quoniam vero Christus Deus noster principem pastorum et doctorem et medicum animarum constituit vos et vestrum sanctum angelum, dignum est passiones, quae nobis contigerunt, exponere, et immisericordes ostendere lupos, qui dissipant gregem Christi: ut auctoritatis baculo eos expellat de medio ovium, verbo autem doctrinae animam sanet, et orationis medicamentis mitiget. Qui autem sint isti, et qui hos adversum nos armaverint, audistis utique, beatissime: Severus ille et Petrus, qui nunquam in Christiano numero reputati sunt, qui per singulos dies sanctam Chalcedonensem synodum, sanctissimum patrem nostrum Leonem publico anathemate impetentes, qui judicium Dei nihil aestimantes, et [Col. 0410D] colendos canones sanctorum Patrum conculcantes, episcopos quidem principali potentia facientes exhiberi, et nos cogentes illudere praedictam sanctam synodum, suppliciis inaestimabilibus affligentes. Unde et quidam eorum injectas plagas minime sustinentes, de hoc saeculo transierunt, et nostrorum vero non exigua multitudo perempta est. Euntibus namque nobis ad mandram domini Simeonis pro causa Ecclesiae, insidiati sunt nobis in itinere praedicti [Col. 0411A] coinquinati, et supervenientes occiderunt ex nobis trecentos quinquaginta viros, quosdam autem vulneraverunt; alios vero, qui potuerunt ad colenda altaria confugere, ibidem peremerunt et monasteria incenderunt, per noctem mittentes multitudinem inquietorum hominum redemptorumque omnem paupertatem ecclesiasticam hujusmodi pestiferi homines consumentes. Ad singula autem delatae ad vestram beatitudinem instruent chartae a venerabilibus fratribus Joanne et Sergio, quos miseramus Constantinopolim, sperantes vindictam fieri de his quae commissa sunt. Sed eos nec verbo dignatus est imperator, sed etiam cum grandi contumelia expulit, comminatus eis qui ista porrigerent. Unde hinc est nos vel sero cognoscere, quoniam tanta pravitas et audacia [Col. 0411B] talium malorum adversus Ecclesias facta, ipsius immissione composita est. Deprecamur ergo, beatissime pater, supplicantes et rogantes, ut exsurgatis, cum fervore et zelo, et condoleatis juste pro corpore laniato (nam caput estis omnium) et vindicetis fidem contemptam, canones conculcatos, Patres blasphematos, et talem synodum anathemate impetitam. Vobis a Deo data est potestas et auctoritas ligare et solvere. Non opus habent qui sani sunt medicis, sed male habentes (Matth. XVI). Exsurgite, Patres sancti, venientes ad salvandos nos; imitatores estote Domini nostri, qui de coelo super terram advenit quaerere errantem ovem: Petrum illum respicite principem apostolorum, cujus sedem ornatis, et Paulum qui est vas electionis, qui circumeuntes, [Col. 0411C] orbem terrarum illuminaverint: nam magna vulnera majoribus indigent adjumentis. Mercenarii videntes lupos venientes adversus oves dimittunt eas dissipari ab illis: vobis autem veris pastoribus et doctoribus, quibus cura pro salute ovium commissa est, occurrit ipse grex cognoscere suum pastorem, ab immitissimis bestiis liberatus, et vocem sequens pastoris, sicut Dominus ait: Oves meae vocem meam audiunt, et ego cognosco eas, et sequuntur me (Joan. X). Non ergo despiciatis nos, sanctissime, qui a bestiis ferocibus quotidie vulneramur. Ad perfectam autem notitiam vestri sancti angeli, anathematizamus in eadem nostra deprecatione virtutem habente libelli omnes projectos et excommunicatos a vestra apostolica sede. Dicimus autem Nestorium, qui fuit Constantinopolitanus [Col. 0411D] episcopus, Eutychetem, Dioscorum, et Petrum Alexandrinum, qui cognominatus est Balbus, et Petrum, qui dicebatur Fullo, Antiochenum nihilominus et Acacium, qui fuit Constantinopolitanus episcopus, eorum communicatorem, et omnes qui unum illorum haereticorum defendunt.


SUBSCRIPTIONES.
    Ego Alexander misericordia Dei presbyter et archimandrita sancti Maronis deprecatus sum.
    Simeon misericordia Dei presbyter et archimandrita ut supra.
    Joannes misericordia Dei diaconus et dispensator ut supra.
    Procopius misericordia Dei presbyter et archimandrita ut supra.
    [Col. 0412A] Petrus misericordia Dei presbyter ut supra.
    Eugenius misericordia Dei presbyter ut supra.
    Geladius misericordia Dei presbyter ut supra.
    Bassus misericordia Dei presbyter ut supra.
    Romulus misericordia Dei presbyter ut supra.
    Eusealius misericordia Dei presbyter ut supra.
    Malchus misericordia Dei presbyter ut supra.
    Leontius misericordia Dei diaconus ut supra.
    Stephanus misericordia Dei presbyter ut supra.
    Carufas diaconus ut supra.
    Thomas presbyter ut supra
    Samuel diaconus ut supra.
    Theodorus presbyter ut supra.
    Joannes misericordia Dei presbyter ut supra.
    Joannes presbyter ut supra.
    [Col. 0412B] Thomas diaconus ut supra.
    Joannes diaconus ut supra.
    Simeonius diaconus ut supra.
    Salinus archimandrita ut supra.
    Eusebius presbyter ut supra.
    Mucymus presbyter ut supra.
    Simeonius presbyter ut supra.
    Thomas presbyter ut supra.
    Jacobus presbyter ut supra.
    Joannes presbyter ut supra.
    Paulus presbyter ut supra.
    Priscus presbyter ut supra.
    Antonius presbyter ut supra.
    Joannes presbyter ut supra.
    Thomas presbyter ut supra.
    [Col. 0412C] Julianus presbyter ut supra.
    Simeonius presbyter ut supra.
    Thomas presbyter ut supra.
    Simeonius presbyter ut supra
    Zachaeus presbyter ut supra.
    Thomas presbyter ut supra.
    Simeonius presbyter ut supra.
    Thomas presbyter ut supra.
    Simeonius presbyter ut supra.
    Thomas presbyter ut supra.
    Sergius presbyter ut supra.
    Thomas presbyter ut supra.
    Eusebius presbyter ut supra.
    Paulus presbyter ut supra.
    Joannes presbyter ut supra.
    [Col. 0412D] Sergius diaconus ut supra.
    Item Sergius diaconus ut supra.
    Julianus presbyter ut supra.
    Sergius presbyter ut supra.
    Ammonius diaconus ut supra.
    Thomas presbyter ut supra.
    Lucas presbyter ut supra.
    Thomas diaconus ut supra.
    Simeonius presbyter ut supra.
    Flavianus archimandrita ut supra.
    Monimus diaconus ut supra
    Joannes diaconus ut supra
    Joannes presbyter ut supra.
    Antonius diaconus ut supra.
    [Col. 0413A] Thomas diaconus ut supra.
    Eliseus presbyter ut supra.
    Sergius diaconus ut supra.
    Isaacius presbyter ut supra.
    Sergius presbyter ut supra.
    Thomas diaconus ut supra.
    Joannes presbyter ut supra.
    Philippus diaconus ut supra
    Jacobus presbyter ut supra.
    Zenobius presbyter ut supra.
    Moras diaconus ut supra.
    Isaacius presbyter ut supra.
    Ananias presbyter ut supra.
    Sergius presbyter ut supra.
    Simeon presbyter ut supra.
    [Col. 0413B] Thomas presbyter ut supra.
    Joannes presbyter ut supra.
    Simeon presbyter ut supra.
    Thomas presbyter ut supra.
    Joannes presbyter ut supra.
    Simeon presbyter ut supra.
    David thos diaconus ut supra.
    Thomas diaconus ut supra.
    Joannes diaconus ut supra.
    Lamneus presbyter ut supra.
    Daniel archimandrita ut supra.
    Simeon archimandrita ut supra.
    Abramius presbyter ut supra.
    David presbyter ut supra.
    Dorotheus presbyter ut supra.
    [Col. 0413C] Antoninus presbyter ut supra.
    Thomas presbyter ut supra.
    Darsumas (Forte Barsumas. HARD.) presbyter ut supra.
    Sergius presbyter ut supra.
    Eusebius presbyter ut supra.
    Simeonius presbyter ut supra.
    Marcellus presbyter ut supra.
    Priscus presbyter ut supra.
    Maras presbyter ut supra.
    Sergius presbyter ut supra.
    Jacobus presbyter ut supra.
    Thomas presbyter ut supra.
    Item Thomas presbyter ut supra.
    Thomas presbyter ut supra.
    [Col. 0413D] Salinus presbyter ut supra.
    Thomas presbyter ut supra.
    Joannes presbyter ut supra.
    Varasaldas presbyter ut supra.
    Joannes diaconus ut supra.
    Marcellus diaconus ut supra.
    Simeonius presbyter ut supra.
    Gennadius presbyter ut supra.
    Thomas presbyter ut supra.
    Simeonius presbyter ut supra.
    Abramius presbyter ut supra.
    Simeonius presbyter ut supra.
    Jacobus presbyter ut supra,
    Joannes presbyter ut supra.
    [Col. 0414A] Isidorus archimandrita.
    Julianus presbyter ut supra.
    Joannes et Romanus et Thomas presbyteri ut supra.
    Antoninus diaconus ut supra.
    Abraham presbyter, Maras diaconus et Abraham presbyter ut supra.
    Zenobius et Stephanus presbyteri ut supra.
    Simeonius et Demetrius presbyteri ut supra.
    Thomas et Domnus presbyteri ut supra.
    Simeonius et Elias presbyteri ut supra.
    Abramius et Pelagianus presbyteri ut supra.
    Romanus et Abram presbyteri ut supra.
    Simeonius presbyter et Carufas diaconus ut supra.
    Simeonius et Joannes presbyteri ut supra.
    Simeonius et Julianus presbyteri ut supra.
    [Col. 0414B] Eutychianus et Joannes diaconus ut supra.
    Thomas et item Thomas presbyteri ut supra.
    Romanus diaconus et Joannes presbyter ut supra.
    Eusebius archimandrita et Eustasius presbyteri ut supra.
    Jacobus et Eusebius presbyteri ut supra.
    Sergius et Maras presbyteri ut supra.
    Joannes et Julianus presbyteri ut supra.
    Paulus et Isacius presbyteri ut supra.
    Thomas et Dasianus presbyteri ut supra.
    Joannes et Daniel presbyteri ut supra.
    Jevenas presbyter et Azizos diaconus et archimandrita ut supra.
    Antonius diaconus et archimandrita et Cyrillus presbyter ut supra.
    [Col. 0414C] Job presbyter et Stephanus diaconus et archimandrita ut supra.
    Bassus diaconus et Basilius presbyter ut supra.
    Simeonius et Joannes presbyteri ut supra.
    Jacobus presbyter et Julianus diaconus et archimandrita ut supra.
    Simeonius et Alpheus presbyteri ut supra.
    Joannes presbyter et Petrus diaconus ut supra.
    Daniel diaconus et Eunus diaconus archimandrita ut supra.
    Alexander et Epiphanius presbyteri ut supra.
    Zoilus et Abramius presbyteri ut supra.
    Julianus presbyter et Joannes diaconus et archimandrita ut supra.
    Carufas et Simeonius presbyteri ut supra.
    [Col. 0414D] Timotheus diaconus et Petrus presbyteri ut supra.
    Macedonius presbyter et archimandrita ut supra.
    Dionysius archimandrita ut supra.
    Joannes archimandrita ut supra.
    Simeonius presbyter et archimandrita ut supra.
    Menas diaconus et archimandrita et Darabsabas presbyter ut supra.
    Sergius presbyter et Theodorus archimandrita ut supra.
    Benjamin archimandrita et Isacius presbyteri ut supra.
    Daniel presbyter et archimandrita et Abraham archimandrita ut supra.
    Simeonius archimandrita ut supra.





EPISTOLA XXIII. AD ARCHIMANDRITAS SYRIAE. Illos solatur hortaturque ut in fide catholica perseverent.
[1Kb]

[Col. 0415A] , , , , .

, , , , , , , [Col. 0415B] . , , , », , , , .« , » , .« , . , , , , , igr , . , [Col. 0415C] , , , , , . , . , , , , [Col. 0415D] , , , , . . , , , , , , . . , , , . , », [Col. 0417A] » , , , . , , , . , , , , , , . , , , , , , , , [Col. 0417B] , , , , . . , » « , . , , , , , , , [Col. 0417C] , , . , , , , , . , , , . , , , [Col. 0417D] , , . » ,« . , , , » , « , . , , , [Col. 0419A] . , , , , , . , , , , . , , , , , , , , [Col. 0419B] , , , , , , , , , . , , , , . , [Col. 0419C] , . , , , , , , , , , , , , , , , , , , , , , , [Col. 0419D] , , , . , , . , . , , , , [Col. 0421A] , , . , , , . , . , , , . [Col. 0421B] , , , , . , . » , , , « , » , , , , .« , [Col. 0421C] . , , , , . , , . , .

[Col. 0416A] Hormisdas [* 1Kb] episcopus presbyteris, diaconis et archimandritis secundae Syriae, et reliquis orthodoxis in quocunque Orientali climate degentibus, et in apostolicae sedis communione permanentibus.

[1 1Kb] Lectis litteris dilectionis vestrae, quibus inimicorum Dei patefacta vesania est, et infidelium pertinax furor dolenter expositus, qui dum redivivo spiritu oderunt Dominum, membra illius impie persequuntur, quantum ad constantiae vestrae agnitionem benedixi Deum, fidem militum suorum inter adversa servantem. Sed rursum Ecclesiarum concussionem [Col. 0416B] et servorum Dei molestias, laboresque considerans, propheta gemitus meos adjuvante clamavi: Exsurge, Domine, judica causam tuam: memor esto improperiorum tuorum, eorum quae ab insipiente sunt tota die (Psal. LXXII): libenter ea quoque quae sequuntur adjungens: Ne obliviscaris vocem quaerentium te: superbia eorum, qui te oderunt, ascendit semper ad te. Nam sicut oportet nos stabilitatem fidei custodire, ita non convenit de divini judicii aequitate diffidere. Non novus hic, fratres, Ecclesiae labor, et tamen dum humiliatur, erigitur, ac per ea quibus atteri creditur, damna vitantur. Ex usu est fidelibus Dei, ut per mortes corporum vitas lucrentur animarum: amittunt quidem caduca, sed mercantur aeterna, et dum persecutio viam facit probationi, [Col. 0416C] probatio causa fit meriti: stulti et in caecitate saevientes nesciunt, quia quos conversationi hominum subtrahere se posse credunt, ad Dei regna perducunt: hinc in ipsis periculis gaudia, et ambitus passionum: exspectat enim agones suorum qui magnorum retributor est munerum. Nam quis non frangeretur malis, nisi consolarentur adversa de praemiis? Spes illa est, quae non sinit in desperatione deficere: excludit siquidem amaritudinem tribulationum dulcis sapor virtutum. Quis enim magni habeat (magna ducat) praesentia, sciens aestimare ventura? Quis dispendia vitae renuat, si quae sunt recipienda considerat? Persistite, carissimi mihi, et inconcussam fidem fixa animi virtute servantes, perseverantiae laudem, in qua est salus et bonorum hominum [Col. 0416D] palma, praesumite. Magna sunt ad quae vocamur indigni: non retardet infirmitas, quia qui vocat retributor fidelis, et fortis adjutor est. Non prosperorum spe decipiamur aut mollium: nec facilia proponamus: non deliciosa nobis Dominus noster, non est blanda pollicitus: praemia promisit ille, non otia. Non bene laudi convenit et quieti. Quis locus erit remunerationi, si nulla est cura virtutis? Angusta porta, sed regna diffusa: paucis aditus, sed probatis. Nonne haec sunt ad eos praevia verba, quos docuit: Persequentur, et in synagogis flagellabunt vos (Matth. XV)? Per patientiam, sicut scriptum est, possideamus animas nostras, ne eas per impatientiam doleamus [Col. 0418A] amissas. Primus crucem Dominus noster et patientiae ipsius magister ascendit, suo informaturus exemplo, quos erat adjuturus auxilio. Ipse inter virtutes lancem retinet et labores, stans contra venena furentium, ut secundum persecutionis iras, illis aeterni imperii det coronas. Revolvite, quas Machabaeorum exitus pertinaces vetus historia laudes persequitur: quo Judas et illa suprema fidelium phalanx mortis honore referatur: in quanto ore sit constans populus in monte consumptus: et hae omnes pro custodienda lege virtutis species et umbra futurorum tanta exempla meruerunt: nos in Patribus vidimus, palpavimus, probavimus quem sequamur. Quid non referendum est rei, quod denegandum est veritati; quid non debitum Redemptoris? [Col. 0418B] libenter communicavimus dogmata ista vobiscum. Dicit enim sapientissimus Salomon, Beatus qui praedicat verbum in aurem obedientis (Eccli. XXV): gaudium est siquidem volentes alloqui, et ad rectam viam eos, qui non reluctentur, hortari. Tenemus enim obsidem fidei vestrae, sub litterarum professione constantiam, qua a transgressorum contagione divisi, ad apostolicae sedis dogmata et mandata recurritis, sero quidem viam veritatis ingressi; sed benedictus Deus, qui non in finem obliviscitur, qui corripit, et medetur, nec continue gregis sui oves patitur insidiantium luporum rapacitate discerpi, qui per districtionis temperantiam, nec coercitionem suorum negligit, nec salutem. Sed quid mirum si oves relicto illi uno, et vero pastore dispersas, callidus, [Col. 0418C] cruentus et rapax turbavit insidiis? Qui tutelam suam deserunt, ipsi se periculis, quibus lanientur, exponunt. Ergo nunc saltim solidis passibus in viam Patrum, ad quam recurristis, insistite: potens erit misericordia Dei, aliorum quoque correctionem mercedi vestrae, si a vobis ad rectum deducantur, ascribere. Sed in totum vos a coeno, quo immersi haeretici tenentur, avellite, et excutientes immunditiam pulveris inhaerentis, generaliter universos ab apostolicis dogmatibus declinantes religiosa detestatione damnate. Nulla tenebris cum luce communio (I Cor. VI); nec qui per recta itinera gradiuntur, vestigia sua cum deviantium errore conjungunt. Tenendum est fidei vinculum, et vitandum de perfida societate contagium: quia secundum Apostolum, [Col. 0418D] quemadmodum qui adhaeret Domino unus spiritus est: ita qui adhaeret meretrici, unum corpus efficitur (Ibid.): amant virtutes collegia sua: et adhaerentes sibi secum impietas in profunda demergit: in conspectu, in oculis, in ore, in ipsis manibus sunt Patrum dogmata quae custodienda mandamus: quotidie nos ad conservationem sui concilia veneranda constringunt. Longum est sigillatim universa retexere: Chalcedonensem synodum, in qua omnium reverentia continetur, seu et venerandi Leonis prolata de ipsis apostolorum praecordiis instituta et nosse nos convenit, et tueri: in his vexillum fidei, in his propugnaculum veritatis: in his Christus agnoscitur; in his redemptionis nostrae spes et causa servatur. Hoc [Col. 0420A] est illud quod in Apostolo (I Cor. V) legimus fundamentum, in quo seipsum decipit, quisquis ligna, fenum, stipulas consumendas ignibus superaedificare tentaverit. His interfecta sunt Eutychetis et Nestorii venena conciliis: quia adversum dominicae dispensationis salubre mysterium, dum contraria inter se disputatione nituntur, sub quadam sacrilegii aequalitate consentiunt, sententiis dispares, et impietate concordes: quorum alter nolens beatam Mariam virginem Dei esse genitricem, in Domino nostro quae unita sunt, dividit, alter dum convenientium naturarum propria et certa confundit, mysterium nostrae redemptionis exstinguit: alter Photini sectam, alter Manetis insaniam impia contagione contingens. Adversum hos, dilectissimi fratres, provisa remedia [Col. 0420B] illa animi virtute defendite, qua in labefactionem eorum videtis haereticos impietate pugnare. Non sit pigra veritatis assertio. Quo studio oportet salutem diligi, cum videatis perditionem mortiferam sic amari? pudeat segniter asseri veritatis leges: cum tam pertinaciter defendantur errores. Et auctores quidem inventionum malarum, quae praediximus synodica constituta justis condemnationibus insequuntur: sed vos etiam sequaces eorum ut declinetis, pariter admonemus, quos apostolica sedes et deprehendit pares auctoribus suis, et conjunxit addictis (damnatis) Timotheum parricidam, et Dioscorum et Petrum Alexandrinos, Acacium Constantinopolitanum, cum sequacibus suis. Antiochenum quoque Petrum praedicto similem sicut errore sic nomine: sed [Col. 0420C] et Severum ejusdem loci, nihilominus et veneni, Xenaiam (Xeneam) item Hieropolitem, [1 1Kb] Cyrum Eladensem (Edessenum), Petrum Apameae, non jam pro sua tantum, sed pro aliorum quoque damnatione damnandos: qui cum se opinionum suarum sordibus indesinenter involvunt, alios quoque docendo, quae male assecuti sunt, polluerunt, generalis mandati salubritate vos moneo: Quidquid adversus regulas Patrum de quibuslibet commentariis profertur, abjicite. Nullus vos incongruentibus praeceptis, aut novis moveat institutis. Si enim mundani sunt, et Ecclesias tenere non possunt: quia eis convenit magis discere, quam docere. Nefas est enim altaribus piis peregrina inferre libamina: quia certos religiosis disciplinis terminos Deus inter ipsa quoque cultus [Col. 0420D] sui praescripsit initia; inter levitas et populum suum divisit officium. Alia est potestas hominum, alia ministeria sacerdotum (Luc. X): incitavit potius Dominum, quam placavit, qui externum ignem divinis adytis sacrorum temerator invexit. Quis est qui sibi in alienis institutis jubendi auctoritatem possit assumere, cum non sit ambiguum offerentis honorem debitum pro sola officii praesumptione punitum? In regia Ozias reverentia et administratione permansisset (II Par. XXVI), si monitus tantae destructionis exemplo ac religiosis institutis, timendo quam haec assumendo meliora temperasset (melius imperasset): sed dum nec prohibentibus cultoribus templi pertinax [Col. 0422A] temerator absistit, inter ipsam leprae abominationem percussus, altaria et officia regni perdicit, dum ministeria sacerdotis invadit. Sciant ergo non esse accepta a Deo, quae de mandatis ejus a praesumptoribus assumuntur, quando unum ad ostensionem sententiae vivacis dedecoris (magnae deformitatis) poena servavit, alios velox flamma consumpsit. Quod si sunt, quae religionis aliquo colore contecta sint, vires habere nequeunt, quae tantis auctoribus reluctantur. Clamat Paulus apostolus, Licet nos, aut angelus de coelo evangelizet vobis, praeterquam quod evangelizavimus vobis, anathema sit (Gal. I). Nec semel hoc dixisse sufficit, repetit salubre mandatum: Sicut praediximus, et nunc iterum dico, Si quis vobis evangelizaverit, praeter id quod accepistis, anathema [Col. 0422B] sit. Servet ergo latam pro fidei conservatione sententiam, quisquis apostolicam sequitur disciplinam: et quidem nobis cura non defuit; nam gemino legationis officio quidquid in precibus humile, quidquid in allegationibus rationabile, quidquid in mandatis salubre detulimus. Sed nunquid ideo negligenda est justitiae via? Qui errores suos diligit (quoniam infidelitas suos errores amat, etc.) cum obstinatione perfidiae, non sunt jungendi cum cadentibus lapsus. Sine nostra contagione pereant, qui ab impietatibus suis nec castigato errore declinant. Et alia manu: Deus vos sanos custodiat, filii dilectissimi. Data IV idus Feb. (anno Christi 518) post consulatum Agapeti V. C.



[a 1Kb] EPISTOLA XXIV. AD JOANNEM TARRACONENSEM EPISCOPUM. Libenter de ejus in Italiam adventu audivisse, litteras ad Hispanienses de ecclesiasticis institutis ab eo datas probat, eique vices suas committit
[Col. 0421C]

Dilectissimo fratri Joanni Hormisda.

Fecit dilectio tua rem caritati et fidei congruentem, ut adventum tuum ad Italiam nobis directis litteris indicaret, et quae in te sit summa religiosae voluntatis [Col. 0421D] ostenderet. Atque utinam ad plenioris affectus satietatem praesentiae tuae nobis gaudia contigissent, ut gratulemur nos et colloquio et praesentia frui, quam sumus ante per scripta complexi. Verumtamen probasti, dilectissime frater, quo Christianam fidem veneraris affectu, dum ea quae ad regulas Patrum [Col. 0422C] pertinent, et ad mandata catholica, sine alia cupis transgressione servare; sperans, ut prorogatis generalibus ad Hispanienses Ecclesias constitutis, quae aut negligentius aut irreligiosius fiunt, ecclesiasticis disciplinis congruentia [* 1Kb] sanciamus: quod amplexi sumus, captata istius desiderii facultate. Quid enim aut vobis dulcius, quam cum fidelibus loqui? aut Deo aptius (beatius), quam deviantes ab errore revocare? Salutantes igitur caritatem qua jungimur, per [Col. 0422D] Cassianum diaconum tuum significamus, nos direxisse generalia constituta, quibus vel ea quae juxta canones servari debeant competenter ediximus, vel circa eos qui ex clero Graecorum veniunt, quam habere oporteat cautionem, sufficienter instruximus. Sed et causae ipsius ordinem instructionemque [Col. 0423A] abunde decretis ecclesiasticis vos docebunt, ut agnoscentes et impiorum transgressionem, et apostolicae sedis curam, pro Patrum regulis excubantem, ostendatis vos perosos (perosa habere) damnatorum consortia, et amare fidelium. Et quia per insinuationem dilectionis tuae hujus nobis est viae patefacta providentia (al. prudentia. HARD.), remuneramus sollicitudinem tuam, et servatis privilegiis metropolitanorum vices vobis apostolicae sedis eatenus delegamus, ut inspectis istis, sive ea quae ad canones pertinent, sive ea quae a nobis sunt nuper mandata, serventur, sive ea quae de ecclesiasticis causis tuae revelationi contigerint, sub tua nobis insinuatione pandantur. Erit hoc studii ac sollicitudinis tuae, ut talem te in his quae injunguntur exhibeas, ut fidem integritatemque [Col. 0423B] ejus, cujus curam suscipis, imiteris. Data IV nonas Aprilis, Agapito V. C. consule (Aera DLV. Anno Chr. 517 in ms. codice).



EPISTOLA XXV. AD UNIVERSOS EPISCOPOS HISPANIAE.

    I. De sacerdotibus juxta statuta canonum ordinandis.
    II. Ut pro episcopatu praemium non accipiatur.
    III. De concilio per annos singulos celebrando.


Dilectissimis fratribus universis episcopis per Hispaniam constitutis Hormisda.

Benedicta Trinitas Deus noster, qui per misericordiam suam Romanae reipublicae per universas partes suae pacis tranquillitate diffusa, nobis quoque viam demonstrandae circa nos invicem caritatis indulsit, ut qui cohaeremus firmitate fidei, jungamur [Col. 0423C] quoque votiva jucunditate colloquii, quo facilius, dum per litterarum ministeria ad vos usque pertendimus, etiam corda vestra ad religiosum cultum apostolicis admonitionibus incitemus: et dum dilectionis nostrae pignus reddimus velut quoddam debitum, plenum circa Deum monstremus affectum. Jungamus igitur, dilectissimi fratres, continuas et humiles preces, et Dominum nostrum oris et cordis lacrymis supplicantes jugi deprecatione poscamus, ut et institutione et opere illi cujus esse membra cupimus haereamus: nec unquam ab illa via quae Christus est devio tramite declinemus, ne ab eo juste quem nos impie relinquimus deseramur. Quod cum superni favoris auxilio ea nobis potest ratione contingere, si apostolica dogmata, si Patrum mandata servemus. [Col. 0423D] Dicit enim Dominus noster: Qui diligit me, sermonem meum servabit, et Pater meus diliget eum, et ad eum veniemus, et mansionem apud eum faciemus (Joan. XIV). Et licet haec possint generaliter dicta sufficere ut vel declinemus errata, vel custodiamus catholica constituta, tamen quia Joannis fratris et coepiscopi nostri nobis insinuatione vulgatum est, contra canonum reverentiam nonnulla praesumi, periculum, quod doctoribus imminet de taciturnitate declinans, et prophetica voce compunctus, qua dicitur: Loquere, ne taceas (Isai. XVIII), generalibus edicendum credidi constitutis.



I.

Ut in sacerdotibus ordinandis, quae sunt a Patribus praescripta et definita cogitetis: quia sicut est caput [Col. 0424A] Ecclesiae Christus, Christi autem vicarii sacerdotes, sic et in eligendis his curam oportet esse perspicuam. Irreprehensibiles enim esse convenit, quos praeesse necesse est corrigendis: nec quidquid illi deesse personae, penes quam est religioni summa et substantia disciplinae. Aestimet quis pretium dominici gregis, ut sciat quod meritum constituendi deceat esse pastoris. Hoc ita fiet, si non sacerdotii gradus saltu quodam passim laicis transferantur. Longa debet vitam suam probatione monstrare, cui gubernacula committuntur Ecclesiae. Non negamus esse in laicis Deo placitos mores, sed milites suos probatos sibi quaerunt instituta fidelia. Discere prius quisque debet antequam doceat; et exemplum religiosae conversationis de se potius aliis praestare, quam sumere. [Col. 0424B] Emendationem esse convenit populo, quem necesse est orare pro populo. Longa observatione religiosus cultus tradatur, ut luceat, et clericalibus obsequiis erudiendus inserviat, ut ad venerandi gradus summa perductus, qui sit fructus humilitatis ostendat. Nec leve nec vacuum fuit, quod nec apud veteres quidem, nisi Levitici generis viri, ad sancta admittebantur altaria, ne pessime, meritis contemptis, aut pretio, aut praesumptione ad sacros cultus impar accederet. Tunc migrabant per illam praerogativam familiarum ad instituta cultorum: nunc est doctrina pro genere. Quod illis fuit nasci, hoc nobis imbui. Illos tabernaculo dabat natura, nos altaribus parturit disciplina. Nec tantum de laicis consecrari inhibemus, sed nec de poenitentibus quidem quisquam ad hujusmodi [Col. 0424C] gradum profanus temerator aspiret. Satis illi postulanti sit venia. Qua conscientia absolvat reum, qui se peccata sua populo scit teste confessum? Quis (cum) enim, quem paulo ante vidit jacentem, veneretur antistitem? Praeferens (perferens) miserandi criminis labem, non habet lucidam sacerdotii dignitatem.



II.

Hoc quoque ad praemissa adjungimus, ne benedictionem, quae divina esse creditur per impositionem manus, quis pretio comparet: quoniam ante oculos esse convenit, quod Simon Spiritum sanctum volens redemptione mercari, apostoli fuerit detestatione percussus (Act. VIII). Tunc deinde quis non vile putat esse quod venditur? Istam sacerdotibus ordinandis [Col. 0424D] reverentiam servet electio, ut in gravi murmure populorum divinum credatur esse judicium. Ibi enim Deus, ubi simplex sine pravitate consensus. Verum nec hanc quidem partem sollicitudinis et admonitionis omittimus, ne vel ille se a culpa aestimet alienum, qui, etsi ipse quidem a redemptione liber, initiaverit benedictione mystica sacerdotem, et tamen ad alterius redempti voluntatem vel sponte in hoc vel necessitate consenserit. Quid prodest illi suo errore non pollui, qui consensum praestat erranti? Procul dubio contra mandata committit et qui habet peccatum proprium, et qui peccatum sequitur alienum. Incassum animus resistit cupiditati, si non resistit et timori. Adversus haec facilius, Deo adjuvante, providebitur, si circa metropolitanos privilegia a [Col. 0425A] sanctis Patribus constituta permaneant; si metropolitani circa parochias suas ordinem suum ea qua decet veneratione custodiant, ut nec electio praesulis empta detur pretiis, et nec obsequentis sit quaesita operibus, sed ita fixa habeantur in cordibus, quemadmodum releguntur in Scripturis. Si nulla sint in templis emptionum semina, nulla erunt fomenta discordiae; sed, regnante caritate, sub illa quam nobis promisit Deus et retribuit pace vivatur.



III.

Ob hoc Patres Providentia qua Spiritus sanctus cultores suos compungere dignatus est incitati, bis in anno per parochias singulas concilia haberi debere docuerunt, ut in unum juxta salubris institutionis dogmata congregati, pro ecclesiasticis causis [Col. 0425B] tractandis libere convenirent, ut si juxta votum universa consistunt, Deum junctis vocibus, qui praestat desiderata, collaudent. Difficile est enim ut cujusquam cor pravis sic cogitationibus induretur, ut a se patiantur culpanda fieri, cum noverit (sibi subeundum) se judicium subiturum esse concilii. Praecinctos ad hanc viam semper lumbos habeant, scientes rationem actuum suorum esse reddendam. Suspendantur ab illicitis per formidinem, et qui nequiverint per pudorem. De conveniendo bis in anno notum est canones sanctos constituisse; et praefinitum quidem, si possibile est, inviolabiliter convenit custodiri. Sed si aut temporum necessitates, aut emergentes causae hoc non patiuntur impleri, semel saltem (quamvis non licuerit) sine ulla excusatione praecipimus convenire. [Col. 0425C] Haec, fratres carissimi, et alia quae Patrum regulis continentur, in labiis et in cordibus nostris invisa retractatione meditemur; et, sicut scriptum est, narremus ea filiis nostris, ut ea meditentur in cordibus suis, sedentes in domo, ambulantes in itinere, dormientes atque surgentes (Deut. VI): quia beatus in Domino, qui in lege ejus meditabitur die ac nocte (Psal. I). Hoc et magister gentium, discipulum suum secutus instituit, admonens: Haec meditare, in his esto (I Thess. III): et subjiciens plenitudinem, Attende tibi et doctrinae, inquit, quia si fidelibus sine intermissione incumbimus institutis, separamur a vitiis dum impensa cura divino operi humano locum non relinquit errori. Data IV nonas Aprilis, Agapito viro clarissimo consule (anno Domini 517).



EPISTOLA XXVI. AD SALLUSTIUM [* 1Kb] . Sallustius apostolicae sedis vicarius constituitur per Baeticam et Lusitaniam (provincias).
[Col. 0425D]

Carissimo (Dilectissimo) fratri Sallustio Hormisda.

Suscipientes plena fraternitatis tuae votiva gratulatione colloquia, quae nos geminae salutis tuae laetificaverunt indicio (siquidem retulerunt te corporali cum spiritualibus officiis incolumitate subnixum), congruum esse perspeximus hanc ipsam quam mente gerimus [(a) 1Kb] expedire (aperire) laetitiam. Edidisti [Col. 0426A] enim boni documenta pontificis, dum et praedicanda facis, et ea suadere non differs. Praerogativam de nostri sumpsimus electione judicii, quando id te sponte amplecti (operari) didicimus quod caeteris imperamus. Oramus siquidem divinam clementiam (divina beneficia), cunctos et haec ad studia ecclesiasticae pacis instrumenta transmisimus. Tu vota nostra et fideli intelligentia percepisti, et officii protinus devotione complesti, cunctis fratribus innotescens quae per coelestem gratiam cunctis profutura cognoveras. Suffragantibus igitur tibi tot meritis piae sollicitudinis et laboris, certe jam delectat injungere quae ad nostri curam constat officii pertinere, ut provinciis tanta longinquitate disjunctis, et nostram possis exhibere personam, et Patrum regulis [Col. 0426B] adhibere custodiam. Vices itaque nostras per Baeticam Lusitaniamque provincias, salvis privilegiis quae metropolitanis episcopis decrevit antiquitas, praesenti tibi auctoritate committimus, augentes tuam hujus participatione ministerii dignitatem, relevantes nostras ejusdem remedio dispensationis excubias. Et licet de singulis non indigeas edoceri, quem jam probavimus cautius universa servare, gratius tamen esse solet, si iterum trames ostendatur, et laboris injunctio superius formata monstretur. Paternas igitur regulas et decreta a sanctis definita conciliis omnibus servanda mandamus. In his vigilantiam tuam, in his curam fraternae monitu exhortationis extendimus. His ea qua dignum est reverentia custoditis, nullum relinquit culpae locum, nec sanctae [Col. 0426C] observationis obstaculum. Ibi fas nefasque praescriptum est, ibi prohibitum ad quod nullus audeat aspirare, ibi concessum quid debeat mens Deo placitura praesumere. Quoties universalis poscit religionis causa, ad concilium te cuncti fratres evocante conveniant: et si quos eorum specialis negotii pulsat contentio (intentio), jurgia inter eos oborta compesce, discussa sacris legibus determinando certamina. Quidquid autem illis pro fide et veteribus constitutis vel provida dispositione praecipies, vel personae nostrae auctoritate formabis (firmabis), totum ad scientiam nostram instructae relationis attestatione perveniat, ut [** 1Kb] noster animus officii caritate dati, et tuus securitate perfruatur accepti. Deus te incolumem custodiat, frater carissime.





EPISTOLA JUSTINI IMPERATORIS AD HORMISDAM. Se imperatorem electum esse significat. (C)
[Col. 0426D]

Justinus Augustus Hormisdae papae.

Dei beneficia licet multis, maxime tamen summis pontificibus convenit indicari. Proinde sanctitati vestrae per has [(b) 1Kb] declaramus epistolas quod primum quidem, inseparabilis Trinitatis favore, deinde amplissimorum procerum sacri nostri palatii et sanctissimi senatus, nec non electione firmissimi exercitus, ad imperium nos, licet nolentes ac recusantes, electos [Col. 0427A] fuisse atque firmatos. Precamur proinde ut sanctis orationibus vestris divinae potentiae supplicetis, quatenus initia nostri roborentur imperii. Hoc enim et nos sperare, et vos decet implere. Data calend. Augusti, Constantinopoli, Magno viro clarissimo consule (anno Domini 518).



EPISTOLA XXVII. AD JUSTINUM. Illo imperante sperat fore ut Ecclesiae pax restituatur.

Hormisda Justino Augusto.

Venerabilis regni vestri primitiis, fili gloriosissime, loco muneris gratulationem suam catholica transmittit Ecclesia, per quas se post tantam discordiae fatigationem requiem pacis invenire confidit. Nec est dubium ideo ad rerum summam coelesti vos [Col. 0427B] providentia pervenisse, ut vestris temporibus impacta religioni in Orientis partibus aboleatur injuria. [a 1Kb] Debitas beato Petro apostolo imperii vestri primitias reddidistis, quas hac ratione devoti suscepimus, quia Ecclesiarum per vos proxime futuram credimus sine dubitatione concordiam. Deus qui pietatis vestrae sensibus alloquendi nos vota concessit, ipse circa sincerum religionis suae cultum praestabit, sicut optamus, effectum. Significastis nolentibus et recusantibus vobis imperii pondus impositum, qua ratione electos vos coelesti constat esse judicio, secundum Apostolum dicentem: Non est potestas nisi a Deo: quae autem sunt, a Deo ordinata sunt (Rom. XIII). Superest ut a Deo electi, sicut et credimus, Ecclesiae, quam laborare cernitis, manus vestrae solatia [Col. 0427C] porrigatis. Cessent qui paci ejus obsistunt, obmutescant qui in forma pastorum conantur gregem Christi disperdere. Istorum correctio vires vestri firmat imperii; quia ubi Deus recolitur, adversitas non habet effectum. Hanc gratulationis paginam per Alexandrum virum clarissimum non omisimus destinare, sperantes cum Dei nostri adjutorio per (Ed. Rom. ad Gratum) virum clarissimum filium nostrum de singulis quae ad unitatem Ecclesiae pertinent nos clementiae vestrae praebituros esse responsum (anno Domini 518).





EPISTOLA JUSTINI AD HORMISDAM. Ad petitionem concilii Constantinopolitani Justinus per Gratum comitem petit, ut pontifex ad pacem Orientali Ecclesiae reconciliandam, et ad lapsos recipiendos legatos Constantinopolim mittere dignetur. (C)
[Col. 0427D]

Justinus Augustus Hormisdae papae.

Joannes vir beatissimus, hujus regiae urbis antistes, et caeteri viri religiosi episcopi de diversis locis et civitatibus hic reperti, nostram serenitatem docuerunt pro concordia veram et orthodoxam fidem [Col. 0428A] colentium, proque unitate venerabilium ejus Ecclesiarum litteras tuae sanctitati offerendas confecisse, ac magnopere postularunt, nostras etiam epistolares paginas super hoc ad eam emanare. Quorum petitiones, utpote semper unitatis amatores, libenter amplexi, hos divinos apices ad tuam beatitudinem censuimus prorogandos. Quibus scriptis, desideriis supradictorum reverendissimorum antistitum subvenire, proque nobis et republica, cujus gubernatio nostrae pietati coelitus credita est, supernam majestatem suis orationibus placare dignetur. Ut autem tuae sanctitatis pacis et unitatis atque concordiae jura plenius patefiant, quosdam religiosissimos sacerdotes pacem amplectentes et desiderantes ad sacratissimum nostrum pervenire disponat comitatum. Ob [Col. 0428B] hanc enim causam Gratum virum clarissimum sacri nostri consistorii comitem, et magistrum scrinii et memoriae direximus, cujus praeclaram opinionem multis antea notam habemus temporibus. Data VII idus Septembris, Constantinopoli, Magno viro clarissimo consule (anno Domini 518).



EPISTOLA XXVIII. AD JUSTINUM AUGUSTUM RESPONSORIA. Commendat ejus de concilianda pace sollicitudinem, et coeptis monet insistendum, nomenque Acacii abolendum esse.

Hormisda Justino Augusto.

Sumptam de imperii vestri ortu laetitiam, quamvis apud nos pollentem merito praecedenti, quoque geminastis alloquio, reciproca devotione testati. Jam [Col. 0428C] tunc secutura praevidimus, quae nunc de ecclesiasticae unitatis affectu coelestis gratiae inspiratione significastis. Habes ergo, clementissime imperator, praesentem de tali voto jam gloriam, sed exspectatur de perfectione perpetua. Hae sunt validissima imperii vestri fundamenta, quae in ipso nascentis regni principio divinam universis praeferunt sancta dispositione culturam. Tenete itaque hanc piae sollicitudinis curam, et pro catholicorum pace, sicut coepistis, insistite: quia Deus noster, qui vobis hunc tribuit animum, elegit etiam per quos praestet effectum. Nam et episcoporum vota precesque nobis effusas gratanter amplectimur: qui tamen loci sui consideratione commoniti, ea desiderant quae dudum ut sequi vellent sedis apostolicae exhortatio crebra non defuit. Et [Col. 0428D] quoniam clementiam vestram id cupere, illos etiam haec didicimus postulare, quae res hactenus Ecclesiarum pacem sub contentiosa obstinatione diviserit, nec pietatis vestrae, nec illorum refugit, velut latenti causa, notitiam. Quid igitur facere debeant, et litteris nostris, et libelli, quem direximus, serie continetur. Haec si, Deo nostro et clementia vestra adjuvante, suscipiunt et sequuntur, poterit ad eam quam maximo [Col. 0429A] desideramus ardore perveniri concordiam. Filius praeterea noster vir clarissimus Gratus sacri consistorii comes et magister scrinii memoriae ostendit in se vestrum allegationis suae maturitate judicium: cujus mora sensibus vestris, eo referente, melius asseretur (anno Domini 518).





EXEMPLUM RELATIONIS JOANNIS EPISCOPI CONSTANTINOPOLITANI PER GRATUM MISSAE. Ut communionem Romanae Ecclesiae impetret mittit libellum quo fidem catholicam profitetur; et ipsius pontificis a se nomen in diptychis descriptum esse; legatos per quos pax constituatur destinandos. (C)

Domino et per omnia Dei amatori sanctissimo fratri et comministro Hormisdae Joannes in Domino salutem.

[Col. 0429B] Saluto vestram sanctitatem, carissime in Christo frater, et salutans praedico, quoniam recta fides salva est, caritas fraternitatis firmata est. Hoc Deus solus potens per studium Christianorum et piissimorum imperatorum fieri voluit. Scribere igitur apostolice et rescripta suscipere fraterne Dei amore dignemini. Ego enim inquisibili ratione doctrinam sanctissimorum apostolorum secundum traditionem sanctorum Patrum tenens, similiter honorem consubstantiali et per omnia sanctae Trinitati offero, sicut in Nicaea CCCXVIII coetus promulgavit, et in Constantinopoli CL conventus firmavit, et in Ephesina CC firmavit, et in Chalcedone conventus DCXXX Patrum firmavit. Hanc ergo fidem usque ad ultimum anhelitum per gratiam [Col. 0429C] Dei custodiens, spiritualibus amplexibus, tam vestram sanctitatem quam etiam orthodoxas Ecclesias ex animo amplector, una tecum in veritate sentiens, et una tecum sperans illo die per hanc fidem salvari bona voluntate Patris, et Filii, et Spiritus sancti. Consubstantiali enim Trinitati omnis gloria debetur nunc et in saecula saeculorum. Omnem in Christo fraternitatem, quae cum vestra est sanctitate, ego et qui mecum plurimum in Domino salutamus. Tantum ad satisfaciendum scripsimus, ut et venerabile nomen sanctae recordationis Leonis, quondam urbis Romae archiepiscopi, in sacris diptychis tempore consecrationis propter concordiam affigeretur, et vestrum benedictum nomen similiter in diptychis praedicetur. Ut de omnibus autem satisfiat vestrae sanctitati (quoniam [Col. 0429D] pacem vestram amplectimur, et de unitate sanctarum Dei Ecclesiarum curamus), rogamus vos pacificos viros destinare, et vestrae dignos apostolicae sedis, qui debeant satisfacere, et satisfactionem nostram suscipere, ut et in hac parte Christus Deus noster glorificetur, qui per vos pacem hanc mundo servavit. Accepta XIII calendas Januarii (anno Domini 518), post consulatum Agapiti.



EPISTOLA XXIX. AD JOANNEM CONSTANTINOPOLITANUM EPISCOPUM RESPONSORIA. Commendat Joannem episcopum, et gaudet concilium Chalcedonense et divi Leonis epistolas ab eo complexas. Ad Ecclesiae communionem admittendum pollicetur, si nomen Acacii e diptychis sacris expunxerit.
[Col. 0430A]

Hormisda Joanni episcopo Constantinopolitano.

Spirituale gaudium directis caritas tua significavit affatibus, docendo ut catholicae religionis disciplinam ordine suo vestri pastores, Deo nostro juvante, receperint. Haec esse beneficia misericordiae supernae quis dubitet? Haec quis dubitet venerabilis principis tropaeis adjungi? Qui ambigat quia major ei de hac pace quam de quibuslibet praeliis triumphus acquiritur? Istius laboris gloria nescit occasum: quia ubi Deus recte colitur, nunquam adversariorum crescit iniquitas. Dilectionis tuae confessionem gratanter accepimus, per quam sanctae synodi comprobantur, inter quas instauratione constitutorum omnium Chalcedonense concilium praedicastis, et catholicorum [Col. 0430B] numero adjungi desiderans sancti papae Leonis in diptychis nomen asseveras scriptum. Ista laudanda sunt, si perfectionis subsequatur effectus: quia recipere Chalcedonense concilium, et sequi sancti Leonis epistolas, et adhuc nomen Acacii defendere, hoc est inter se discrepantia vindicare. Quis Dioscorum et Eutychetem condemnans, innocentem ostendere possit Acacium? Quis Timotheum et Petrum Alexandrinum, et alium Petrum Antiochenum, et sequaces eorum declinans, sicut diximus, non abominetur Acacium, qui eorum communionem secutus est? De caritate siquidem tua meliora Dei omnipotentis exspectamus auxilio, habentes optimae promissionis spem, sicut ad nos quae direxisti tua scripta ostendunt, tecum in veritate sentiens, et ipsa [Col. 0430C] defendens, sperans in illo judicio per ipsa te posse salvari. Post haec quid restat, nisi ut sedis apostolicae, cujus fidem te dicis amplecti, sequaris etiam sine trepidatione judicia? Igitur partibus Orientalibus ostende per te quod sequantur exemplum, ut omnium laus, qui correcti fuerint, tuis laboribus applicetur. Ergo cum magna denunties, et fidem beati apostoli Petri te amplecti significes, recte credens in ea salutem nostram posse subsistere, libellum, cujus continentia subter annexa est, a caritate tua subscriptum ad nos dirige, ut sine conscientiae formidine unam communionem, sicut oramus, habere possimus. Pro persona quoque filii nostri Grati viri clarissimi Deo nostro gratias sine cessatione persolvimus, cujus fides et recta credulitas nostrum circa se excitavit affectum; dignus re vera qui tantae curam [Col. 0430D] susciperet actionis, et maximi principis ad nos mandata perferret.





EPISTOLA JUSTINIANI AD HORMISDAM MISSA PER EUMDEM GRATUM IMPERATORIS LEGATUM. Pro pace et unitate Orientalis Ecclesiae pontificem rogat, ut si minus se Constantinopolim velit conferre, legatos mittat. (C)

Justinianus comes Hormisdae papae.

Desiderabile tempus, quod summis votis optavimus, divina clementia, dolores generis humani respiciens, largiri dignata est, quo omnes catholici et Deo perfecti fideles majestati ejus se valent commendare. Idcirco has ad apostolatum vestrum, libera licentia jam mihi [Col. 0431A] beneficio coelesti indulta, direxi. Dominus etenim noster invictissimus imperator orthodoxam religionem semper amplectens ardentissima fide, cupiensque sacrosanctas Ecclesias ad concordiam revocare; mox ut adeptus est coelesti judicio infulas principales, sacerdotibus hic positis denuntiavit ut pro regulis apostolicis unirentur Ecclesiae: et magna quidem pars fidei est composita Deo auctore. De nomine tantummodo Acacii vestrae beatitudinis convenit audire consensum. Quam ob causam dominus noster serenissimus princeps Gratum virum sublimem, unanimem mihi amicum, cum paginis Augustis ad sanctitatem tuam transmisit, ut modis omnibus dignetur Constantinopolim ad reliqua concordiae componenda venire: sed absque quadam dilatione vestrum [Col. 0431B] exspectamus adventum, quem si qua tarditas, quod fieri non debet, forsitan retinuerit, interim vel sacerdotes idoneos destinare festinet; quia totus mundus partium nostrarum conversus ad unitatem moras non patitur. Accelerate ergo, domine sanctissime, ne vobis absentibus, quae debent praesidentibus, ordinari. . . . Scimus etenim litteras vestrae beatitudinis et antecessorum vestrorum ad Orientem directas quid super hac eadem causa contineant. Ut autem nihil praetermittatur, propter causam saepius memoratam, ab invictissimo rege religionis quoque negotium filio vestro viro sublimi Grato est injunctum, favente Domino nostro Jesu Christo.



EPISTOLA XXX. AD CAESARIUM ARELATENSEM. Docet Dardaniae et Illyrici episcopos ad sedis apostolicae communionem, Eutychiana haeresi damnata, rediisse, et de legatione in Orientem missa.
[Col. 0431C]

Dilectissimo fratri Caesario, vel his qui sub dilectionis tuae ordinatione consistunt, Hormisda.

Justum est ut qui catholica communione laetamini, nobiscum de Ecclesiae, si qua provenit, concordia gaudeatis; ut quemadmodum unus nobis consensus est fidei, ita sit individua gratulatio prosperorum. Nostis qualiter detestabilis Eutychiana haeresis per Orientales serpat Ecclesias, et quoties praefatae superstitionis virus synodus generalis exstinxerit, vel quoties ejus sequaces salubria monita apostolicae sedis spreverint, et, quasi erubescentes manus dare veritati, aut apostolicae sedis praedicationibus obedire, [Col. 0431D] in hac tamen obstinatione perstiterunt. Elatio enim semper affert saluti periculum, per quam ipsius inventor diabolus angelica potestate privatus est. Pro his nobiscum saepissime fraternitas vestra condoluit, apostolicae non immemor lectionis, qua monstratur: Si patitur unum membrum, compatiuntur omnia membra (I Cor. XII). Sed Dominus, qui vult omnes homines salvos fieri et ad cognitionem veritatis venire, nunc multorum sensus illuminans, eis desiderium apostolicae communionis infundit, ut quod dudum intentione praedicabant, hoc nunc correctionis professione condemnent. Quorum reditum ideo absque suspicionis morsu recipimus, quia dum peccatum sine aliquo excusationis velamine confitentur, [Col. 0432A] manifestum desiderium correctionis ostendunt. Ergo episcopi tam Dardani, quam Illyrici pene omnes, ne sint errore condemnandi praeterito, petentes beati Petri apostolorum principis communionem, et scriptis et legationibus destinatis se apostolicae sedis regulis obedire confirmant. Pro quibus quantum nos oporteat gratulari, soli quorum fides fervet intelligunt. Sciendum vobis est igitur anathematizari nunc ab ipsis quoque Nestorium, qui dividit incarnationem Domini nostri Jesu Christi, et per hoc duos filios conatur asserere. Eutyches, carnis negans veritatem, et duas naturas in una persona non praedicans, ut Manichaeam phantasiam Ecclesiis Christi quemadmodum putavit insereret, simili ratione damnatur. His adjungitur Dioscorus Alexandrinus, qui malitiae [Col. 0432B] praefatae consentiens, in sancto Chalcedonensi concilio particeps damnationis effectus, et malorum seminum aequales fructus inveniens, in eam cecidit foveam quam fidelibus parabat. Facti sunt istorum successores Timotheus Aelurus et Petrus: quorum sibi ubique consensit iniquitas, et mentientes magistros in nullo deserunt, sed in omnibus pravitatibus antecedunt. Hi approbati sunt generalis materia laesionis, quorum et manus sacerdotalis sanguinis maculavit effusio, et vitam innocentium peremit interitus. Habent per universum mundum a catholicis infixa aeternae damnationis stigmata, quos orthodoxi non solum fecerunt communionis expertes, verum etiam eos Christianorum spoliavere vocabulo. Petrum Antiochenum cum suis, sicuti ab his de quibus [Col. 0432C] ne sermonum prolixitas nasceretur hoc tantum dixisse sufficiat, Petrum et ejus socios in nullo ab eorum qui damnati sunt dogmate discrepare. Quos Acacius aliquando condemnans, in laudes suas omnium Christianorum ora converterat, et eos impugnans qui Eutychianam haeresim vindicabant, fidem colentibus gratissimus apparuerat. Sed huic solitis insidiator fraudibus quod fraudabatur invidit. Nam postea hos suos complices habere desiderans, et in catholicos arma convertens, cum ipsis invenit sortem quos optavit habere participes. Longum est epistolae brevitate per universa discurrere. Unde ex totius summa negotii partem aliquam pro instructione direximus, judicantes quod tanta res vestram non possit latere notitiam; praecipue cum hoc per praedecessorum [Col. 0432D] nostrorum litteras vestris fuerit regionibus nuntiatum. Quod et nos pro his quae nuper acciderunt fraternitatem vestram curavimus instruendam, ne alicubi per ignorantiam fidelium locum invenire possit subreptio praedictorum (perditorum); sed qui nituntur talia vindicare sacrae consortio communionis arcendi evidentius innotescant. Igitur ubi interest fidei, quidquid ad gratiam hujus pertinet saeculi respuatur; cum nec naturalis affectio rebus debeat coelestibus anteponi, ut illud praeceptum Domini compleatur: Qui amat patrem aut matrem plus quam me, non est me dignus (Matth. X). De caeteris quae in religionis causa, confidentes divinis beneficiis, praesenti tempore iterum de Orientis partibus [Col. 0433A] speramus, et legatos direximus Domino Jesu Christo supplicate [F. suppilcato], ut ipse qui pro pietate sua prosperum donavit initium, similem concedere dignetur effectum. Urbanum sedis apostolicae defensorem, etiam huic aptum negotio, ad caritatem tuam direximus: per quem de universarum effectuum causarum responso congruo cupimus quae sunt votiva cognoscere. Deus vos incolumes custodiat, fratres carissimi. Data VI idus Septembres, Florentio viro clarissimo consule.





OBSERVATIO P. ANTONII PAGI AD ANNUM CHRISTI 515, N. 3. (C)

Ad annum Christi 515 revocandae litterae Hormisdae ad Caesarium Arelatensem episcopum scriptae, in quibus docet Hormisda Dardaniae et Illyrici episcopos ad sedis apostolicae communionem rediisse, significatque se legatos in Orientem misisse. Ea enim epistola dicitur data VI idus Septembres, Florentio V. [Col. 0433B] C. cos. Baronius et collectores conciliorum autumantes annum Christi 518 Magni et Florentii consulatu notatum fuisse, easdem retulere ad eum Christi annum. Verum eo anno Magnus solus consul processit, ideoque eae litterae, cum quibus aliquae annis sequentibus datae connexionem habent, ad annum 515 omnino retrahendae, et in nova Conciliorum editione in suum ordinem restituendae erunt.



[a 1Kb] EPISTOLA XXXI. AD JUSTINIANUM AUGUSTUM. Ad pacem assequendam Acacium, damnandum, legatos mitti significat.

Hormisda episcopus Justiniano Augusto.

Litterarum vestrarum serie religionis ope pollente, devotionis optatissima gratulatione suscepta, gratias divinitati retulimus, quia dedistis indicium facile a vobis fieri quod potuissemus hortari. Hinc est quod [Col. 0433C] quia sponte laudabilia cupitis, digne ad principatus apicem generis vestri stemmata pervenerunt. Quapropter insistite et religiosae vivacitatis animis imminete, ut quemadmodum pro bonae voluntatis initio genus vestrum meruit culmen imperii, in aeterna vobis de perfectione gloria sint triumphi. Videte quo desiderio ad pacis gaudia ludificatus diu mundus exhortet (exsultet). Respicite generalitatis animos, vestri praesumptione beneficii, certa spe quietis attoli; non est quod se dubietas inserat, non est quod aliquid ambiguitatis accedat, cum testamini, quod et nos quidem bene novimus, accedere ad Ecclesiarum concordiam religionis (religiosi) principis vota. Quapropter tantae magnanimitati gratias agentes, quanta [Col. 0433D] possumus petitione deprecamur ut Acacii nomen cum sequacibus suis, quod plene unitatis Ecclesia rum impedit gaudium, damnationis ordine sit remotum. Nos enim convenientes causae qualitati direximus legatos, quibus praesentibus initium quod dedisti gaudii possit secundum quae mandatis continentur impleri (anno Domini 517).



INDICULUS QUEM ACCEPERUNT LEGATI APOSTOLICAE SEDIS. Legatos instruit.

Cum Deo propitio partes Orientales fueritis ingressi, [Col. 0434A] si qui episcopi vobis occurrerint, et libellum, cujus continentiam percepistis, a se subscriptum offerre voluerint, suscipite, eisque praebete sanctae communionis consortium. Si vero occurrentes ipsi eo quo superius diximus ordine profiteri noluerint, a vobis equidem sub sacerdotali affectione tractentur: sed neque vobis sit cum his mensa communis, neque ab his vel victualia praesumatis accipere, nisi tantum subvectionem, si causa poposcerit, et hospitalitatem, ne credant se omnino fastidiose despectos. Cum autem Constantinopolim Deo adjuvante veneritis, in eam secedite quam imperator praebuerit mansionem; et nullum ad salutationem vestram prius permittatis accedere, exceptis his quos ipse mi erit imperator, aut quos nostrae communionis esse cognoscitis, donec ipsum [Col. 0434B] principem videatis; cui praesentati, salutantes, litteras nostras offerte, suggerentes magnum nos de ejus imperio gaudium percepisse, et nimium gratulari quod eum Deus omnipotens ad hoc evexit, juxta ejus sacras litteras, ut secundum ea quae sunt ab apostolicae sedis constituta praesulibus, Deo auctore et regno ejus adnitente, Ecclesiarum et pax et unitas his temporibus desiderata proveniat. Qui si vos hortatus fuerit ut Constantinopolitanum videatis episcopum, intimate vos praefinita habere, quae etiam ab eis saepe sunt cognita, quae ab universis episcopis catholicam communionem amplectentibus professio debeat celebrari. Haec si episcopus Constantinopolitanus implere paratus est, ei gratanter occurrimus; si vero sedis apostolicae adhortationem sequi contemnit, quid [Col. 0434C] necesse est ut ad occasionem contentionis salutatio nostra proficiat, quibus non est disputationis aut certaminis causa in mandatis? Si vero imperator sibi aperiri voluerit quid sit quod ab episcopo fieri postuletis, formam libelli quam portatis ostendite. Quod si de anathemate Acacii consentiens, successores ejus dixerit recitandos, ob hoc quod propter defensionem Chalcedonensis synodi aliqui eorum (nempe Euphemius et Macedonius) fuerint exsilio deportati, insinuabitis nihil vos de libelli posse forma decerpere, in qua sequaces damnatorum pariter continentur. Sed si eos ab hac non potueritis intentione deflectere; saltem hoc acquiescite, ut anathematizato specialiter per libellum, quem vobis dedimus, Acacio, de praedecessorum ejus nominibus taceatur, [Col. 0434D] abrasis eorum de diptychorum inscriptione vocabulis. Quo facto episcopum Constantinopolitanum in vestram communionem accipite. Libellum vero vel episcopi Constantinopolitani, vel aliorum, quos vos suscipere Deo volente contigerit, primo agite, ut praesente populo recitetur. Quod si hoc fieri non potuerit, saltem in secretario praesentibus clericis et archimandritis relegatur. Haec omnia si Deo fuerint volente completa, imperatorem rogatu [F. imperator rogetur], ut destinatis sacris per metropolitanos episcopos, adjunctis ipsius episcopi Constantinopolitani litteris, innotescat [Col. 0435A] episcopum Constantinopolitanum, suo quoque consensu celebrata professione quam sedes apostolica destinavit, in unitatem communionis fuisse susceptum, quibus litteris etiam ipsos hortetur similia profiteri. Quod si in hac parte imperator aliquid difficultatis attulerit, episcopus Constantinopolitanus, directis praeceptionibus episcopis suis paroecialibus, vel caeteris metropolitanis, eis praesentibus qui a vobis pariter directi fuerint, quid ipse fecerit, innotescat: quod ab eo modis omnibus vos oportet exigere, ut facti hujus testimonio peragrante, etiam universos, vel qui longe sunt positi, latere non possit.



EPISTOLA XXXII. AD JUSTINUM AUGUSTUM. Ab iis qui, admissis Chalcedonensis concilii decretis Acacium damnare recusabunt, c vendum; legatosque ob pacem et unionem Orientalis Ecclesiae missos commendat.
[Col. 0435B]

Hormisda Justino Augusto.

In tantum pro gratia Divinitatis gloriae vestrae famam constat extensam, et ita vos suffragante vitae merito laudabiliter mundo contigit innotescere, probatissimorum hominum opinione vulgante, ut super vos potius credatur delatum culmen imperii, quam per imperium vos aliquis dicat agnosci. Certum est quidem hujusmodi provectione vestra pristino splendori accessisse decoris cumulum; sed sicut tenuistis olim moribus principatum, sic cum vos per ora gentium impatiens secreti magnitudo detulerit, ad nos quoque, sicut mystice loquuntur Scripturae, testimoniis suavitatis vestrae odor advenit. Et certe [Col. 0435C] cum late prudentium hominum sententia religiosae vitae vestrae fuerint instituta dispersa, habere non potuimus incognitum quidquid de vobis fuerat mundi attestatione vulgatum: quia sicut mediocri laude digna in immensum sibi nequeunt vindicare praeconia, ita sine fine praedicandum rapitur in populum quidquid bono fuerit admirationis ornatum. Vindicat enim sibi quantitatis suae jure magnitudo famae testimonia, quia nesciunt latere miranda. Hinc est quod principatus vobis ac honores (Ed. Rom. adoreas) publica jura commiserunt: nam quod meritorum insignia generalitatis facta sunt vota, nemo ita rerum arbiter iniquus exstitit, qui p ssim vos aestimet arches inclytae accepisse titulos, cum negari nequeat digne vos meruisse imperii culmen, quorum probitatem [Col. 0435D] mundus agnovit. Sed parum est, quamvis judicio universitatis, suscipere loco praemii jura regnandi. Illud magis est admirabile quod ita vos hominum laudabilitate firmatos suscipiunt imperia, ut judicia sint divina. Non est dubium electos suos venerabili praedestinatione Divinitatis ad tantae potestatis ornamenta venire, quos sincerae fidei documenta circumvallant. Vere vobis prophetici spiritus convenire verba dixerimus: Priusquam te formarem in utero, novi te (Jer. I). Ad hanc vos gloriam, incomprehensibili supernae majestatis dispositione procurante, obsequium naturae mundo protulit, sub custodia fidei transactae vitae probitas instituit, atque ad imperia clementia divina provexit; ob hoc scilicet ut tandem [Col. 0436A] aliquando divisores dominici corporis fidei vestrae exsecutione compressi, Ecclesiarum concordia diabolica impedimenta succideret, et universitas de adunatione gauderet. Hoc religioni, hoc fidei, hoc serenitati vestrae specialiter coelitus mandatur officium, quibus et posse omnia, et perficere videmus indultum. Itaque sicut instituistis facere, navate suscepti operis munus quod superna vobis Providentia videtis injunctum. Et vere sic decuit ut per principem pax debeat fieri, quam reverentia Divinitatis exposcit. Date has assumpti Deo nostro vestri oblationes imperii, ut per vos possit pacis fructus impleri. Sine dubio quidquid tali facto animae vestrae fuerit praestitum, a vobis mundo judicatur impensum. Magnum et inaestimabile est, venerabilis imperator, [Col. 0436B] propter quod adsciti estis judicio Divinitatis: extenduntur ecce vota pacem desiderantium; diuturni temporis tractu moeret Ecclesiarum indivisibilis discissa communio; est in gemitu discerpta fraternitas, cum circa Patrum dogmata varia sit voluntas. Accingite ergo lumbos viribus fidei, videte cui vos regi Divinitas velit obsequi, quantum sit quod per vos procurat impleri. Ecclesiae venerandae corpus, quod propria Christus noster passione fundavit, gloriae vestrae adunare factis instituit. Non est quo magis circa vos gratia supernae majestatis eluceat, quam si Ecclesiae corpus per vestrum reparetur officium, sanguinis Domini redemptione formatum. Est quidem causae hujus vetustissima calamitas, sed pro immanitate sui recentissimus dolor, et tanto Christianis [Col. 0436C] animis fortior gemitus, quanto temporibus est dilatus. Videndum vobis est in quantum quotidie antiqui hostis fervescat insania, et, cum olim causa sit decisa fine sententiae, pacis faciat tarditatem: et cum Chalcedonensis synodus, et B. papae Leonis constituta placeant, quo ad caritatem reverti volumus a certamine non desistas. Sequuntur quae dogmatibus praedictis ascripta sunt, et eorum sequacibus, quos praedicta auctoritate damnatos intelligunt, non recedunt. Tenent adhuc in complexibus nomen Acacii, quem vident judicio sedis apostolicae merito poenam subjecisse damnati. Quis non intelligat simulate dici: Sanctorum Patrum sequimur dogmata, sed non diligimus facta? Quae a sancta synodo Chalcedonensi constituta sunt, et quae beati Leonis epistola continet, fovemus, [Col. 0436D] veneramur, amplectimur, sed Acacio, qui damnatorum communionem secutus est, impendimus vota. Sed quid opus est de judicatis rebus verba facere, cum nos hortari tantummodo deceat ut, expressa superius simulatione submota, sub omni puritate pacem debeant a quibus haec dicuntur optare. Apud vos mihi est omnis deprecationis causa, imperator egregie: vos his ac talibus religiosi operis resistite viva caritate; vobis imminet, ut qui ecclesiasticae concordiae habuistis sub privata vita desiderium, sub principatu detis effectum. Non fuit quo magis gratiae vestrae cumulus accederet, quam quod vobis divinitus datum est, ut quod semper voluistis fieri, per vos ad terminum possit adduci. Nec breve specimen circa [Col. 0437A] vos gratiae Divinitatis effulsit, quibus datur posse facere quod semper optastis. Quapropter quoniam vobis tantae causae titulum videtis esse servatum, removete quidquid ambiguum remansisse creditur ad plenitudinem gaudiorum. Nos enim qua decuit affectione per Gratum virum clarissimum, cui pro moderatione sui congrue sensimus officium legationis injunctum, litteris vestri principatus acceptis, causae magnitudini convenientes, [a 1Kb] destinavimus viros Germanum et Joannem episcopos, et Blandum presbyterum, nec non et Felicem diaconum, per quos si, quemadmodum praesumimus, serenitatis vestrae favor arriserit, secundum quae mandata sunt, Ecclesiarum adunatione generalitatis possit vota firmari (anno Domini 519).



EPISTOLA XXXIII. [b 1Kb] AD EUPHEMIAM AUGUSTAM. Augustum ad pacem Ecclesiae restituendam cohortandum.
[Col. 0437B]

Hormisda Euphemiae Augustae.

Ecclesiarum pax jam coelesti ordinatione componitur, cum vos ad imperium Deus elegit, apud quos esse integrum semper religionis suae cognovit affectum. Nam sicut in privata vita Deum semper recto dogmate coluistis, ut de religionis concordia cogitaretis, et multa quidem inter ipsa imperii vestri primordia facta sunt, quae spem nobis correctionis integrae pollicentur. Unde quia in vobis amorem fervere fidei gratulamur, agentes Deo gratias, quotidie pro vobis beato Petro apostolo supplicamus, ut votis vestris [Col. 0437C] apud Dominum suffragetur, et cursum bonae voluntatis adimpleat. Nec dubium est divinis vos auxiliis adjuvari, quia tanto religionis studio mandatis coelestibus obeditis. Hinc est quod quia sanctum conjugii vestri constat esse propositum, has fiducialiter ad vestram clementiam litteras destinamus, ut per vos ad perficiendam Ecclesiae pacem mariti vestri pietas amplius incitetur. Magnum opus arripuistis, magna vobis causa commissa est. Per vos etiam populos Christus vult ad Ecclesiae foedera revocare, quos per se voluit a morte redimere. Magna etiam vestro sexui parata est laudis occasio, si vobis instantibus ecclesiae suae Christus quae divisa fuerant membra conjungat. Nec ejus major est gloria, quae humanae salutis lignum scrutata est, et solam crucem [Col. 0437D] quam omnis veneratur mundus invenit [* 1Kb] . Superabitis quinimo illius merita, quia Ecclesiae unitas per illam suum invenit signum, per vos est habitura remedium. Agat igitur jugalis vestri religiosa clementia, ut fratres et coepiscopi nostri sub eo libelli tenore, quem dudum misimus, fidem suam dignentur asserere; quatenus perfecta possit esse quae est inchoata correctio: [Col. 0438A] quia irrita est quaelibet in cultura Dei confessio, cui deest fidei plenitudo. Hoc enim quod a reliquis fieri poposcimus, a multis jam sacerdotibus constat effectum: et unitas esse justa in communione non poterit, si non fuerit in reversione servata (anno Domini 519).



EPISTOLA XXXIV. AD JOANNEM CONSTANTINOPOLITANUM EPISCOPUM. Acacium damnandum, et in legatorum manibus fidei professionem emittendam.

Hormisda Joanni episcopo Constantinopolitano.

Reddidimus quidem, frater, congruum litteris tuis sub ecclesiastica libertate responsum; et quid in his congratulati fuerimus insertum, qui taciturnitate praeteritum, evidenter expressimus. Ac licet cuncta [Col. 0438B] sensibus tuis nunc crebra legatio, nunc usu in Ecclesia diuturnae conversationis tuae vetustas infuderit, juvat tamen adhuc latius aperire nostrum repetita ratione consilium: quia tunc bene de fidei firmitate disseritur, quando simplicibus verbis conciliandae pacis cupiditas explicatur. Desideria quippe tua, quibus te ad ecclesiasticam testaris festinare concordiam, ut haberent partes illae semper optavimus; nec sola votorum ambitione contenti, usi etiam precibus sumus. Vestro sunt haec et mundi testimonio roborata quae loquimur: quia ut catholicae unitatis reparatio fiat, auctoritatem nostram integritate submittimus. Inclinet orationibus nostris aurem suam divina miseratio, ut quod creditis postulandum, sequamini, et ametis oblatum. Nobis una causae sollicitudo, una [Col. 0438C] custodia est, ita pacem cupere, ut sic religionis, sic venerabilium Patrum constituta serventur: quoniam quae inter se consona credulitate non discrepant, aequum est ut simili observatione subsistant. Sed cur diutius immoramur? Scis ipse unitatis causa quid exigat, scis ipse qua via ad beati Petri apostoli debeas venire consortium. Habes itineris tui ducem, quem te jam sequi asseris, Chalcedone habitum pro religione conventum. Jam te quoque, quod idem amplecti testatus es, beati Leonis redeuntem dogma comitabitur. Haec si placent, Acacii defensio damnati non placeat: hoc est quod boni studii a perfectione vota suspendit. Si sunt enim illa adversum Dei et legis ejus inimicos venerabilium Patrum congregatione disposita, ut quisquis eos in communione sequeretur, [Col. 0438D] jam tunc latam subiret in sua damnatione sententiam; non sunt igitur nova quae constanter exsequimur, sed temporibus illis facta judicia justa Patrum constitutione servamus. Hortamur itaque, frater, et mentem tuam Dei nostri misericordia adjuvante pulsamus, ut ab omni te haereticorum contagione, Acacium cum sequacibus suis condemnando, [Col. 0439A] disjungens, una nobiscum dominici corporis participatione pascaris. Si nobiscum universa praedicas, cur nobiscum non universa condemnas? Tunc enim nobiscum quae veneramur amplecteris, si nobiscum quae detestamur horrueris. Pax integra nescit aliquam habere distantiam, et unius Dei vera esse non potest nisi in confessionis unitate cultura. Quapropter salutantes te fraternae caritatis affectu, petitionem tuam, missis, sicut sperasti, religiosissimis viris Germano ac Joanne episcopis, [a 1Kb] Felice diacono, Dioscoro diacono, atque Blando presbytero, significamus esse completam. Hi vero quibus fuerint mandatis instructi ante allegationes eorum, si cogites, evidenter agnosces. Hi pacem tuam sub ea qua saepe scripsimus professione suscipient. Imple ergo, frater [Col. 0439B] carissime, gaudium nostrum, et tuum ad nos per eos rectae fidei tuae remitte praeconium, ut per te universis detur exemplum (anno Domini 519).



EPISTOLA XXXV. AD EUMDEM. Cum jam fidem catholicam profiteatur, illi potissimum de stabilienda pace cogitandum, pro qua ipse legatos destinavit.

Hormisda Joanni episcopo Constantinopolitano.

Ea quae caritas tua destinatis litteris significavit agnovimus, et gratulamur ad conscientiam nostram fidei tuae indicia pervenisse: optantes ut intentioni tuae, quam rectam esse cupimus, plenum Deus noster circa ecclesiasticam pacem concedere dignetur effectum, cujus spem animo supernae majestatis assumpsimus: quia imperatorem serenissimum ad hoc providentia [Col. 0439C] divina judicamus electum, ut per eum Ecclesiarum redintegratio tantis temporibus desiderata proveniat. Quapropter licet quae pro fidei unitate facienda sunt tuae caritatis notitiam latere non possit, legatos tamen direximus, quos ratio causae poscebat: quibus hortantibus, et quae jam pridem a nobis significata, et quae nuper iterata sunt, ad effectum, Domino nostro auctore, perveniant.



EPISTOLA XXXVI. AD ARCHIDIACONUM ET CLERUM CONSTANTINOPOLITANUM. Catholicis haereticorum molestia liberatis, legati ad pacem confirmandam mittuntur.

Hormisda Theodosio archidiacono Constantinopolitano, et universis catholicis a pari.

Gratias misericordiae divinae competenter exsolvimus, [Col. 0439D] quae fidem vestram diu laborare non passa est: et nam tempus oblatum est, quo fidos milites suos catholica recuperare possit Ecclesia. Quae enim major animum vestrae potest obtinere jucunditas, quam malorum commemorata depulsio? Gaudiis praesentibus compensate afflictionis incommoda: quia Deus noster, qui remedio fuit, adversis opprimi caritatem vestram noluit, sed probari. Nam si transacti temporis mala cum praesenti, quae divina esse non ambigitur, retributione compensetis, quis dubitat ampliora vos praemia consecuturos quam nocere potuisset adversitas? Et quamvis pro statu fidei catholicae nunquam [Col. 0440A] sollicitudo nostra cessaverit, tam serenissimi principis sacris affatibus incitati, legatos destinare curavimus, quorum officio, Deo auctore, in his quae saepe mandavimus subsequi non dubitamus effectum. Et ideo competenter enitere, ut Ecclesiae catholicae hoc praecipuum vestrae liberationis munus possitis offerre, quatenus, repulsis omnibus quae hactenus nocuerunt, in una quam semper optavimus communione gratulantes, Deo nostro laudes referre sine cessatione possimus



EPISTOLA XXXVII. AD JUSTINIANUM DOMESTICORUM COMITEM POSTEA JUSTINI SUCCESSOREM. Sperat fore ut ejus opera pacem Ecclesia adipiscatur, et missa ab eo munera se accepisse nuntiat.

Hormisda Justiniano viro illustri.

[Col. 0440B] Magnitudinis vestrae litteras sanctae fidei plenas amore suscepimus, quibus, ad exercendam apud vos praedicationis apostolicae firmitatem, opportunitatem nobis provenisse divinitus nuntiastis. Unde indesinenter Domino nostro agimus gratias, qui ad tam praeclara remedia et tempus vobis et animum dedit. Et nos quidem desuper ista agnovimus ordinari, postquam ei detulit divina majestas imperium, qui se ad componendam Ecclesiarum pacem indicat ordinatum. Ergo restat ut universi episcopi partis Orientalis, juxta libelli seriem, ad correctionis pervenisse se testentur effectum. Patet venerandae via concordiae: nota (notata) sunt optatae remedia sanitatis. Sacerdotes qui catholicam pacem desiderant, professionem [Col. 0440C] catholicam non recusent; non enim opus est partibus errorem corrigi, sed radicitus amputari. Insistite igitur, sicut coepistis, ut merces apud Deum vestra, quae de boni operis inchoatione habet initium, de perfectione consequatur effectum. Animum quidem vestrum talem missa ad nos testantur alloquia, ut ad plenitudinem boni propositi non multum indigeatis hortatu: nostri tamen desiderii ea quae spem dedit ratio (oratio) amplius accendit ardorem; et avidius gaudia impleri cupimus, quae instare jam divinitus arbitramur. Hinc est quod beatum Petrum apostolum quotidie suppliciter obsecramus, ut vobis, per quos integrari membra sua sancta jam sperat Ecclesia, et effectum Deus celerem, et salutem tribuat longiorem. Nos quidem vestris animis obsequentes [Col. 0440D] viros direximus, ad solidandam sub apostolicae dispositionis ordinatione concordiam. Vestrum est, ut sicut nos bonae intentioni deesse noluimus, ita eos apud nos optatum referre faciatis effectum. Munus vestrum veneranda sacraria susceperunt; quod amplius beato Petro apostolo facietis acceptius, si per vos optatam Ecclesiae receperint unitatem (anno Domini 519).



EPISTOLA XXXVIII. AD CELEREM ET PATRICIUM CLARISSIMOS AULICOS. Legatos in causa pacis coadjuvandos.

Hormisda Celeri et Patricio a pari.

Quamvis pro loci nostri consideratione de causa [Col. 0441A] fidei catholicae minime tacere possimus, tamen ad hanc partem serenissimus princeps magnopere directis affatibus nostrum incitavit studium, pro cujus legatos voluntate direximus. Et quia hujusmodi causa filiorum Ecclesiae sublevari debeat auxilio, salutantes vos cultu atque honorificentia competenti, poscimus ut pro ecclesiastica pace allegationes eorum qui directi sunt apud animos serenissimi principis adjuvetis: siquidem vestrae celsitudinis laborem non parva retributio subsequitur, cum omnipotenti Deo nos gratias persolvere de vestris operibus feceritis (anno Domini 519).



EPISTOLA XXXIX. AD PRAEFECTUM PRAETORIO THESSALONICENSEM. Eadem quae in superiori.

[Col. 0441B] Hormisda praefecto praetorio Thessalonicensi et caeteris illustribus a pari.

Licet pro causa ecclesiastica nunquam sollicitudo nostra cessaverit, tamen imperatoris serenissimi sacris affatibus promptius incitati, legatos cum coelestis misericordiae favore direximus; quorum officio bona, quae de principis mente praesumimus, impleantur. Et ideo salutantes amplitudinem vestram, cultu et honore quo dignum est, poscimus ut pro redintegratione fidei vestrum commodetis studium, nec tantis fidelium tardari vota temporibus permittatis: quia non est dubium celsitudinem vestram fructum tantae laudis acquirere, si per eam quae ab omnibus bonis optantur, Dei nostri misericordia operante, proveniant (anno Domini 519).



EPISTOLA XL. AD ANASTASIUM ET PALMATIAM CLARISSIMAS FEMINAS SENATORIAS, QUAE TEMPORE PERSECUTIONIS ANASTASII PRO FIDE CATHOLICA INCONCUSSAE STETERANT. Eadem quae in superiori.
[Col. 0441C]

Hormisda Anastasiae et Palmatiae a pari.

Bonae voluntatis studium divinae semper comitatur prosperitatis effectus. Dei nostri providentia temporis facultas oblata est, in qua pro fidei vestrae praemio debeatis anniti. De superna primitus misericordia, deinceps de conscientia clementissimi principis praesumentes, legatos pro religionis catholicae causa direximus, per quos amplitudinem vestram debitae venerationis salutamus officio; postulantes ut pro ecclesiasticae redintegratione concordiae vestrum laborem [Col. 0441D] atque operam non negetis, quatenus cum, repulsis remotisque iis quos apostolicae sedis damnavit auctoritas, ad unam, quae recta est, communionem plebs Christiana redierit, beatum Petrum apostolum, pro cujus fide nitimur, in vestris possitis habere actibus adjutorem (anno Domini 519).





EXEMPLUM SUGGESTIONIS SECUNDAE GERMANI ET JOANNIS, EPISCOPI, FELICIS ET DIOSCORI DIACONORUM, ET BLANDI PRESBYTERI. Quanto cum honore Scampi fuerint accepti. (C)

In civitate Aulonitana quo ordine cum Dei adjutorio pervenimus, et quomodo sumus suscepti ab episcopo civitatis ipsius, et quid est actum, vel quale responsum dederunt, et quia haec promisit, ut cum metropolitano suo faceret libellum, in alia epistola [Col. 0442A] beatitudini vestrae significavimus: quod in Scampina civitate factum est vestris orationibus tacere non permisimus. Antequam nos ingrederemur in civitatem ipsam, venerabilis Trojus (Troilus) episcopus cum suo clero vel plebe in occursum nobis egressus est. Et quomodo Deus in ipsa die benedictus est, et quae festivitas per ipsius pietatem est subsecuta, ad notitiam apostolatus vestri referimus. Nobis praesentibus, vel suo clero et nobilibus viris ipsius civitatis, libellum subscripsit, porrexit: suscepimus, et praesente omni clero vel plebe, in gradu suo a servo vestro Petro notario sanctae Ecclesiae Romanae est relectus. Erat conventus in basilica Sancti Petri. Confitemur beatitudini vestrae, tantam devotionem, tantas Deo laudes, tantas lacrymas, tanta gaudia difficile [Col. 0442B] in alio populo vidimus. Prope omnes cum cereis viri cum mulieribus, milites cum crucibus in civitate nos susceperunt. Celebratae sunt missae, nullius nomen obnoxium religionis est recitatum, nisi tantum beatitudinis vestrae. Noster episcopus venerabilis Germanus missam celebravit. Et promiserunt nec postea recitari, nisi quos sedes apostolica suscepit. Quanta a nobis operata sunt, Deus propitius in vobis conservet. Istam epistolam ante triginta milliaria a Lignido fecimus, sperantes ipsa die in eadem civitate cum Dei adjutorio pervenire. Et quomodo ad nos pervenit Scampinus episcopus, speramus et ipsius civitatis Lignidi episcopum similia facere. Quod si factum fuerit, data occasione rescribemus. Scampis nobis positis, post missas, hora coenatoria, Stephanus [Col. 0442C] et Leontius vv. cc. ab imperatore missi in occursum nobis venerunt, adhuc nescientes nos in partibus Graeciarum positos, quia talia mandata fuerunt comiti Stephano data, ut ad partes Italiae transirent in occursum nostrum. Est Stephanus iste, qui modo dicitur, de parentela filii vestri magistri militum Vitaliani. Hi nobis nuntiaverunt Patricium senatorem proscriptum et in exsilium missum. Pro qua tamen causa, nisi quomodo ad nos pervenerit, non possumus dicere, quia non est de talibus rebus facile deliberare. Dicitur tamen et apocrisiarios Thessalonicensis Ecclesiae teneri, apud quos dicunt epistolas inventas; pro qua causa, nescimus: cum ipsis et Philumenum, Demetrium, Magistrianum, et alias personas, quarum nomina ignoramus. Ista sunt, quomodo [Col. 0442D] praediximus, quae audivimus. De causa tamen ecclesiastica cum Dei misericordia prospera nuntiantur. Cosmatem tamen medicum pro qua causa in Italia venit, penitus intelligere non potuimus, nisi hoc, quia fortiter quaeritur, de quo debetis esse solliciti, ut sciatis, pro qua causa ibidem venit.





ITEM TERTIA SUGGESTIO LEGATORUM SUPRANOMINATORUM. Lignidum pervenisse, et juxta ejus mandata omnia peracta. (C)

In alia epistola significavimus beatitudini vestrae de Scampina civitate de venerabili Trojo episcopo, quo ordine libellum dedit, et qualis festivitas est celebrata in ipsa civitate. Cum Dei misericordia venimus Lignidum, [Col. 0443A] Theodoritus episcopus venerabilis vir ipsius civitatis similiter libellum dedit, qui libellus in Ecclesia est relectus, et omnia secundum constitutionem vestram sunt facta. Rogate Deum; sperate ab apostolis ejus beatissimo Petro et Paulo, ut Deus, qui initia talia donavit orationibus vestris, similiter sequantur [sic] et prospera, ut tempora coronae vestrae incorrectione Ecclesiarum semper praedicentur. Quam epistolam ad apostolatum vestrum direximus die nonarum Martiarum.





EXEMPLUM RELATIONIS ANDREAE EPISCOPI PRAEVALITANI. Continet simulationem episcoporum in synodo Epiri novi, et quae Scampis et Lignidi in adventu legatorum acta sunt. (C)

[Col. 0443B] Domino semper meo beatissimo, et apostolica sede intima veneratione praeferendo, atque angelicis meritis coaequando patri patrum papae Hormisdae Andreas.

Commendans me humillime vestigiis vestris piissimis, indico propter synodum Epiri novi, quoniam finxerunt anathematizare intra semetipsos aliquas personas. Hoc tantummodo ingenio usi sunt, ut os in sua malitia caperent: quibus restitit divina Trinitas per vestras sanctas preces; et cum deprehensi fuissent in sua malitia, nunquam potuimus archiepiscopo suadere ut ad viam veritatis et ad vestra praecepta verteretur. Sed modo cum advenerunt beatissimi atque sanctissimi domini episcopi vel diaconi directi a sancta corona vestra, occurrerunt illis Scampinus [Col. 0443C] episcopus vir beatissimus Trojus cum omni gaudio et luminaribus: et, porrecto libello secundum vestram praeceptionem, statim recepti sunt in pace Christi, et missas celebravere cum episcopo in Scampina civitate. Et videntes Lignidonenses quod fecit Scampinus, simili modo et ipsi secuti sunt. Nunc dum istas litteras ordinaremus, supervenit Magistrianus de urbe Constantinopolitana, qui nuntiavit quia Deo propitio precibus sanctis vestris et Constantinopolitani miserunt anathema Acacio, et cum pace Pascha celebraverunt. Jam quod sequatur, vestra intercessio apud Deum laboret, ut ad perfectum servi sedis apostolicae inveniamur. Epistolas vero quas destinaverunt ad meam humilitatem supra memorati viri beatissimi episcopi pietati vestrae junctas transmisi. Accepta [Col. 0443D] die quo supra.





[* 1Kb] EXEMPLUM LIBELLI JOANNIS EPISCOPI CONSTANTINOPOLITANI. Catholicam fidem profitetur. Haereticos omnes et praecipue Acacium detestatur. (C)

Domino meo per omnia sanctissimo et beatissimo fratri et comministro Hormisdae Joannes episcopus in Domino salutem.

Redditis mihi litteris vestrae sanctitatis, in Christo frater carissime, per Gratum clarissimum comitem, et nunc per Germanum et Joannem reverendissimos episcopos, Felicem et Dioscorum sanctissimos diaconos, et Blandum presbyterum, laetatus sum de spirituali [Col. 0444A] caritate vestrae sanctitatis, quod unitatem sanctissimarum Dei Ecclesiarum secundum veterem Patrum requiris traditionem, et laceratores rationabilis gregis Christi animo repulsare (amore pulsare) festinas. Certus igitur scito, per omnia sanctissime, quia, secundum quod vobis scripsi, una tecum cum veritate sentiens, omnes a te repudiatos haereticos renuo et ego, pacem diligens. Sanctissimas enim Dei Ecclesias, id est superioris vestrae et novellae istius Romae unam esse accipio illam sedem apostoli Petri, et istius Augustae civitatis unam esse definio. Omnibus actis a sanctis illis quatuor synodis, id est Nicaena, Constantinopolitana, Ephesina, et Chalcedonensi, de confirmatione fidei et statu Ecclesiae assentior, et nihil titubare de bene judicatis patior: [Col. 0444B] sed et conantes aut [** 1Kb] enixos (scissos) usque ad unum apicem placitorum perturbare, lapsos esse a sancta Dei generali et apostolica Ecclesia scio, et tuis verbis recte dictis evidenter utens, per praesentia scripta haec dico: Prima salus est, rectae fidei regulam custodire, et a Patrum traditione nullatenus deviare; quia non potest Domini nostri Jesu Christi praetermitti sententia, dicentis: Tu es Petrus, et super hanc petram aedificabo Ecclesiam meam (Matth. XVI). Haec quae dicta sunt rerum probantur effectibus: quia in sede apostolica inviolabilis semper catholica custoditur religio. De hac igitur fide non cadere cupientes, et Patrum sequentes in omnibus constituta, anathematizamus omnes haereses, praecipue vero Nestorium haereticum, qui, quondam Constantinopolitanae urbis [Col. 0444C] episcopus, damnatus in concilio Ephesino a beato Coelestino papa urbis Romae, et a venerabili viro Cyrillo episcopo Alexandrinae civitatis: et una cum illo anathematizamus Eutychetem et Dioscorum Alexandrinae civitatis episcopum, damnatos in sancta synodo Chalcedonensi, quam venerantes sequimur et amplectimur, quae sequens sanctam synodum Nicaenam, apostolicam fidem praedicavit: his conjungentes Timotheum parricidam, Aelurum cognominatum, anathematizamus, et hujus discipulum et sequacem in omnibus Petrum Alexandrinum similiter condemnantes. Anathematizamus similiter Acacium quondam Constantinopolitanae urbis episcopum complicem eorum, et sequacem factum, nec non et perseverantes eorum communioni et participationi: quorum enim [Col. 0444D] quis communionem complectitur, eorum et similem adjudicationem in condemnatione consequitur. Simili modo et Petrum Antiochenum condemnantes, anathematizamus cum sequacibus suis, et in omnibus suis (omnibus supradictis). Unde probamus et amplectimur epistolas omnes B. Leonis papae urbis Romae, quas conscripsit de recta fide. Quapropter, sicut praediximus, sequentes in omnibus sedem apostolicam, et praedicamus omnia quae ab ipsa decreta sunt, et propterea spero in una communione vobiscum, quam apostolica sedes praedicat, me futurum, in qua est integra Christianae religionis et perfecta soliditas. Promittentes in sequenti tempore [Col. 0445A] sequestratos a communione Ecclesiae catholicae, id est in omnibus non consentientes sedi apostolicae, eorum nomina inter sacra non recitanda esse mysteria. Quod si in aliquo a professione mea dubitare tentavero, his quos condemnavi, per condemnationem propriam consortem me esse profiteor. Huic vero professioni subscripsi mea manu, et direxi per scripta tibi Hormisdae sancto et beatissimo fratri et papae magnae Romae, per suprascriptos Germanum et Joannem venerabiles episcopos, et Felicem et Dioscorum diaconos, et Blandum presbyterum. Et alia manu: Joannes misericordia Dei episcopus Constantinopolitanae novellae Romae hac mea professione consentiens, omnibus supradictis subscripsi sanus in Domino. Data mense Martio die 27 (28), indictione duodecima, [Col. 0445B] (consulibus domino Justino imperatore Augusto et Eraclio [Eutharico] v. c. aera DLVII), consensu domini Justini imperatoris Augusti, Eutharico viro clarissimo consule (anno Domini 519).





ITEM SUGGESTIO GERMANI ET JOANNIS EPISCOPORUM, FELICIS ET DIOSCORI, DIACONORUM, ET BLANDI PRESBYTERI. Quanto cum honore ab imperatore sint accepti: a Joanne episcopo fidei (Ed. Rom. addit libellum) subscriptum, et Acacio caeterisque sectatoribus damnatis, pacem Ecclesiae redditam. (C)

Non miramur apostolatus vestri precibus cuncta nobis prospera successisse, scientes quod amplius nostro ministerio vestra pro nobis elaboret oratio. Ita enim totus se ecclesiastici negotii tulit eventus. [Col. 0445C] ut dubitari non possit beati Petri per singula provenisse miraculum; primum quod tantum in ipsis qui dignitate funguntur invenimus religionis ardorem, ut Vitalianus, Pompeius et Justinianus nobis occurrerent in decem millibus, et de adventu nostro cum vestra gratiarum actione gloriari non arbitrarentur indignum. Deinde quod tanta fuit etiam in plebe devotio, ut pars maxima populorum cum cereis simul et laudibus vestris nostrum praestolaretur adventum. Sub hac itaque celebritate secunda feria hebdomadae majoris Constantinopolim sospites hilaresque convenimus: posteroque die piissimo principi praesentati, tanto ejus relevati sumus affectu, ut si alia minime praecederent. sola nobis ad solatium piissimi principis gratia suffecisset: sed orationibus vestris majora [Col. 0445D] secuta sunt. Nam eo die sub senatus cuncti praesentia episcopi quoque quatuor adfuerunt, quos Joannes Constantinopolitanus antistes pro partis suae defensione transmiserat, quibus apostolicae sedis libellum ostendimus, omniaque in eo recta canonicaque esse probavimus. Postremo quinta feria, hoc est, in coena Domini ad palatium in generali conventu venit episcopus, et perlecto libello consentiens, cum summa devotione subscripsit. Quis explicet quanta illic principis pariter ac senatus laetitia fuerit, quas ibi lacrymas gaudia pepererint, quas voces vel in laudem principis, vel in sedis vestrae, totius coetus et cleri favor emisit? Explicari haec relatione non possunt, sed [Col. 0446A] considerationi vestrae portitorique relinquimus quod eloqui non valemus. A palatio in ecclesiam summa cum celebritate pervenimus, ut fidei animorumque concordiam [(a) 1Kb] solemnis quoque celebritas roboraret. Vix credi potest quis fletus laetantium, quae immensitas fuerit exundatioque populorum: ipsa suam laetitiam turba mirabitur: nec dubitari poterat manum adfuisse coelestem, quae talem mundo contulit unitatem. Acacii praevaricatoris anathematizati nomen de diptychis ecclesiasticis, sed et caeterorum episcoporum, qui eum in communione secuti sunt, sub nostro conspectu significamus erasos. Anastasii quoque ac Zenonis nomina similiter ab altaris recitatione submota: pax est orationibus vestris Christianorum mentibus reddita: una totius et Ecclesiae [Col. 0446B] anima, una laetitia: solus luget humani generis inimicus, vestrae precis expugnatione collisus. Orate ut Antiochenam quoque similis felicitas illustret Ecclesiam, de cujus antistite adhuc tractatus nutare conspicitur; quoniam inter diversa vota populorum de personae electione non constat. Credimus tamen quod precibus beatitudinis vestrae de ipsa quoque velociter ordinatio digna proveniat, ut coepta pax temporibus vestris per omnem mundum pariter dirigatur, et cunctis in apostolicam partibus communionem fidem que convenientibus perfecte, sicut pridem fuerat, omnibus membris capiti suo connectatur Ecclesia.





SUGGESTIO DIOSCORI DIACONI PER PULIONEM (Pollianem) SUBDIACONUM. Nuntiat quae Thessalonicae et Constantinopoli acta fuerant. (C)
[Col. 0446C]

Ineffabilis Dei omnipotentis misericordia, et pietas ejus, quam super humanum genus clementer effundit, humanis viribus aestimari non potest, nec sermonibus explicari; sed sufficit ejus tantum consilia devotis sensibus admirari, et scire omnia bona de ejus tantum gratiae pendere remediis. Est ista quotidiana probatio: audacter tamen praesumo dicere, domine meus beatissime papa, quia praesens causa praeterita cuncta transcendit, quam Deus vestris temporibus et meritis reservavit. Quid in Aulone sit actum, quid Scampis, quid Lignidi fuerit subsecutum, anteriore significatione suggessi. Ad Thessalonicam pervenimus; quas intentiones (contentiones) habuerimus cum episcopo Thessalonicensi, et quae dicta fuerint vel etiam [Col. 0446D] constituta, harum portitoris viva insinuatione discetis. Quod tamen non oportet praeterire silentio, insinuare non differo. Post multa certamina praefatus episcopus ratione convictus libellum subscribere voluit: sed quia episcopi qui sub ejus sunt ordinatione constituti omnes non aderant, in praesenti hoc convenit, hoc promisit, ut post dies sanctos, uno ex nobis a sede Constantinopolitanae urbis directo, episcopis congregatis, qui in ejus sunt dioecesi constituti, libellum subscriberent: quod cum Dei adjutorio credimus esse complendum. Haec sunt Thessalonicae constituta. Vestris orationibus commendati ad Constantinopolitanam pervenimus civitatem feria secunda hebdomadis authenticae. Decimo ab urbe praedicta [Col. 0447A] milliario sublimes et magnifici viri nobis occurrerunt, inter quos sunt magister militum Vitalianus, Pompeius et Justinianus, et alii senatores, cunctique (multique) catholicae fidei ardore ac desiderio redintegrandae pacis ardebant. Quid plura? Cum summis pene omnium gaudiis ingredimur civitatem. Alia die, quae est tertia feria, piissimi principis praesentamur aspectibus: cunctus illic aderat senatus, in quo conventu erant et episcopi quatuor, quos episcopus Constantinopolitanus pro sua persona direxerat. Obtulimus beatitudinis vestrae litteras, quas clementissimus princeps cum grandi reverentia suscepit. Dicta sunt quae ante examinationem causae oportuit intimare: mox causa coepta est. Hortabatur nos clementissimus imperator, hoc dicens: Videte civitatis hujus [Col. 0447B] episcopum, et invicem vobis pacifico ordine reddite rationem. Nos e contra respondimus: Quid imus ad episcopum certamina facere? dominus noster beatissimus papa Hormisda, qui nos direxit, non nobis praecepit certare: sed prae manibus habemus libellum quem omnes episcopi volentes sedi apostolicae reconciliari fecerunt; si praecipit pietas vestra, legatur; et si est in ipso quod ignoretur, aut verum esse non credatur, dicant, et tunc ostendemus nihil extra judicium ecclesiasticum in eodem libello esse conscriptum; aut si illi possunt docere quia non convenit religioni catholicae, tunc nobis incumbit probare. Relectus est libellus sub conspectu principis et senatus. Nos statim subjunximus: Dicant praesentes quatuor episcopi qui adsunt pro persona Constantinopolitani [Col. 0447C] episcopi si haec quae in libello leguntur gestis ecclesiasticis minime continentur? Responderunt omnia vera esse. Post quae nos subjunximus: Domine imperator, et nobis grandem laborem episcopi abstulerunt, et sibi convenientem rem fecerunt dicere veritatem. Mox clementissimus imperator his qui aderant dixit episcopis: Et si vera sunt, quare non facitis? Similiter et aliquanti de ordine senatorio dixerunt: Nos laici sumus; dicitis haec vera esse: facite, et nos sequemur. Intermissa quarta feria episcopus Constantinopolitanus in palatio suscepit a nobis libellum, et imprimis quasi tentavit epistolam potius facere quam libellum. Sed non post multa certamina hoc convenit, prooemium modicum facere, et subjungere mox libellum, quemadmodum vestra [Col. 0447D] beatitudo dictavit. Subscriptio ab eodem facta est, libello conveniens, similiter et datarum, cujus exemplaria et Graece et Latine apostolatui vestro direximus. Post factum libellum nomen Acacii de diptychis est deletum, similiter et Phravitae, Euphemii, Macedonii et Timothei: et non solum hoc in ipsa sola ecclesia, in qua episcopus manet, verum etiam per omnes ecclesias cum grandi diligentia, Deo adjutore, suggerimus fuisse factum. Similiter deleta sunt de diptychis Zenonis et Anastasii nomina. Episcopi diversarum civitatum, quanti inventi sunt, libellum similiter obtulerunt: et cum grandi cautela suggerimus custoditum, ne quis nobiscum communicaret [Col. 0448A] episcopus, qui libellum primitus non dedisset. Pari modo et omnes archimandritae fecerunt: apud quos archimandritas et certamina nos habuisse suggerimus, dicentibus illis: Sufficit quia archiepiscopus noster fecit; nos factum ejus sequimur. Quid amplius? Post multa certamina, ipsi quoque ratione convicti, libellos modis omnibus obtulerunt. Post haec omnia, Deo juvante, in ecclesiam processimus: et qualia gaudia facta sint unitatis, et quemadmodum Deus benedictus sit, quae laudes quoque beato Petro apostolo, et vobis relatae sunt, ipsius actionis consideratione perspicitis, quod mea lingua non valet explicare. Nihil est subsecutum secundum vota inimicorum, non seditio, non effusio sanguinis, non tumultus, quod veluti terrentes inimici antea praedicebant. [Col. 0448B] Ipsi quoque ecclesiastici Constantinopolitani admirantes, et Deo gratias referentes, dicunt nunquam se meminisse ullis temporibus tantam populi multitudinem communicasse. His adimpletis etiam clementissimus imperator ad beatitudinem vestram sua scripta subjunxit, ordinem rei gestae significans, similiter et vir reverendissimus Joannes Constantinopolitanae civitatis antistes. Noveris etiam et sacra generalia esse edita, atque credimus Deo propitio et vestris sanctis orationibus per universas provincias quantocius destinari. Haec Constantinopoli gesta sunt, et nunc de Antiochena Ecclesia tractatur; et ideo adhuc laboratur, quia nondum persona congrua est electa. Oret ergo beatitudo vestra intentius, ut Deus, qui vestris precibus exoratus Constantinopolitanam [Col. 0448C] Ecclesiam apostolicae sedi restituit, ipse et dignam personam donet in Antiochia ordinandam, et assiduas adunet Ecclesias. Rescribite episcopo Constantinopolitano. Si videtur beatitudini vestrae facite mentionem damnationum Severi et illorum quos nominastis in epistola illa quam scripsistis ad secundam Syriam per Joannem et Sergium monachos, hoc ipsum det ad imperatorem rescribentes. Si feceritis, videtur mihi necessarium esse.





[* 1Kb] EPISTOLA JUSTINI AD HORMISDAM. Joannem episcopum catholicam fidem amplexum haereticos anathematizasse, atque nomen Acacii, cum aliorum schismaticorum nominibus, e sacris tabulis expunctum esse. (C)

Victor Justinus, pius, felix, inclytus, triumphator [Col. 0448D] semper Augustus, Hormisdae sanctissimo (sacratissimo) ac beatissimo archiepiscopo et patriarchae (almae urbis Romae).

Scias effectum nobis, pater religiossime, et quod diu summis studiis quaerebatur, noveris patefactum, et antequam advenerint qui a vobis destinati sunt: quod Joannes vir beatissimus antistes novae vestrae (nostrae) Romae una cum clero ejus vobiscum sentiunt, nullis variantes ambiguitatibus, nullis divisi discordiis; scias libellum ab eo subscriptum, quem offerendum indicaveras, sanctissimorum Patrum concilio congruentem. Omnes concurrunt alacri opere ad suscipienda vota tam vestra quam Constantinopolitanae [Col. 0449A] sedis, quos veritatis coruscus fulgor illuminat; omnes accelerant libentissime, quos oblectat via dilucida; sequuntur scita Patrum sanctissima, leges probatissimas: et conciliis quorumdam firmatis qui rectum tenebant tramitem, aliorum correctis qui vagabantur incerti, in eo res colligitur, ut unitatem individuae Trinitatis ipsi quoque unitate colant mentium. Negatum est inter divina mysteria memoriam in posterum fieri (pro tenore libelli quem diximus) Acacii praevaricatoris quondam hujus (regiae) urbis episcopi, nec non aliorum sacerdotum, qui vel primi contra constituta venerunt apostolica, vel successores erroris facti sunt, nulla usque ad ultimum diem suum poenitentia correcti. Et quoniam omnes nostrae regiones admonendae (religionis admonendi) [Col. 0449B] sunt, ut exemplum imitentur civitatis regiae, destinanda ubique principalia praecepta duximus, tanto flagramus religionis officio, tanto affectamus studio pacem catholicae fidei pro remuneranda coelitus pace nostrae reipublicae, pro conciliando subjectis meis superno praesidio. Quid autem (enim) gratius reperiri potest? quid justius? quid illustrius? quam quos idem regnum continet, ejusdemque fidei cultus irradiat, eos non diversa contendere, sed collectis in eodem sensibus, instituta venerari non humana mente lata, sed divini prudentia Spiritus? Oret igitur vestrae religionis sanctitas, ut quod pervigili studio pro concordia Ecclesiarum catholicae fidei procuratur divini muneris opitulatio, jugi perpetuitate servari annuat.

[Col. 0449C] Datum X cal. Maii Constantinopoli [* 1Kb] .





EXEMPLUM RELATIONIS EPISCOPI CONSTANTINOPOLITANI AD HORMISDAM. Ecclesiae pacem initam esse nuntiat, ideoque plurimum eum gaudere monet. (C)

Domino meo per omnia sancto et Deo amabili fratri et comministro Hormisdae Joannes in Domino salutem.

Quando Deus propria mirabilia in suis operatur, tunc oportet ea quae divinis litteris continentur ipsius Scripturae vocibus fiducialiter exclamare: Quis loquetur potentias Domini aut auditas faciet omnes laudes ejus in omni tempore (Psal. CV)? Ecce enim talem pium principem Romanae reipublicae suscitavit, quali multo ante et catholica indigebat Ecclesia, [Col. 0449D] et omne genus hominum videre cupiebat. Ideoque ita etiam cornu (coronam) gratiae super eum coelitus declinavit, ut affluenter in sacrum ejus caput misericordia funderetur: omnique annuntiationis ejus tempore cum magna voce Deum omnium principem glorificaverunt, quoniam talem verticem meis manibus tali corona decoravit. Is vero maximus imperator primam suorum certaminum palmam, devicto inimico, evidenter ostendit; secundum virtutis ejus meritum, adunationem sanctissimis Ecclesiis sapientissime comparavit: regnum ejus tertium bonum, dissipata conjunxit et pacem mundi sapientissime [Col. 0450A] procuravit. Idcirco in omnibus Deo magno gratias referens cuncta sapientissime gubernanti, annuntiare tibi pacem pacis filio nuntiavi, in omnibus Deo amantissime; ut illud gaudium salias, quo David quidem secundum legem in arcae Dei revocatione figuraliter exsultabat (II Reg. VIII), apostoli vero per gratiam veraciter laetabantur. Gaude itaque in Domino gaudium tuae conveniens sanctitati, et scribe ea quae vestrum benignum animum decent, homo Dei: nam quae fuerant divisa conjuncta sunt, et dispersa collecta sunt; et quae longe erant sibi invicem adunata sunt; et, sicut oportet dicere et olim scripsi, utrasque Ecclesias, tam senioris quam novae Romae, unam esse evidenter intelligens, et utriusque earum unam sedem recte esse diffiniens, indivisibilem adunationem, [Col. 0450B] et utriusque nostrorum consonam confirmationem cum judicii integritate cognosco. Unde rogo Deum semper eam inseparabilem permanere orationibus sanctorum apostolorum et tuae precibus sanctitatis, per quas donari nobis et universo mundo clementissimum et Christianissimum principem Justinum, et piissimam ejus conjugem, nostram autem filiam Euphemiam, in pace multis temporibus comprecatur, per omnia beatissime frater. Gavisi igitur de praesentia reverendissimorum episcoporum, nec non et clericorum vestrorum, gratias agimus, quoniam secundum petitionem nostram tales pacificos viros et vestrae dignos sedis apostolicae destinastis, regulam Patrum sine confusione servantes, fidemque indivisam custodientes. Quorum amplectentes in omnibus [Col. 0450C] mentem, cuncta per eos ad satisfactionem vestrae egimus sanctitatis. Omnem in Christo fraternitatem, quae cum vestra est sanctitate, ego quoque et mei plurimum salutamus [** 1Kb] .





EXEMPLUM EPISTOLAE JUSTINIANI AD HORMISDAM, CUI DE PROSTRATA PERFIDIA ET INITA PACE CONGRATULATUR. Cum jam Ecclesia pace fruatur, pro imperatore ad Deum preces fundendae. (C)

Domino meo sanctissimo Hormisdae primo archipontifici et papae urbis Romae Justinianus comes salutem.

Venerandae sanctitatis vestrae praedicatio regularum, quae Christo Deo pro Ecclesiarum pace et pro plebis concordia jugiter supplicat, quidquid nunc per [Col. 0450D] beatissimos suos sacerdotes annuit peragendum, propitia divinitate cuncta effectui sociata sunt, nulla prorsus quorumdam valente discordia. Igitur vestris sacris orationibus ac praeceptionibus orthodoxorum fide muniti, supplices petimus ut hi pro sanctissimo Augusto nostro, totius fidei fautore, proque ejus republica, pro nobis quoque mandatorum vestrorum custodibus, aeterno Regi consueti impetrabiles preces offerre dignemini, nosque vobis fideliter supplices vestris salutiferis rescriptionibus visitare (anno Domini 519).





EXEMPLUM EPISTOLAE POMPEII AD HORMISDAM. De prostrata perfidia, et pace Orientalis Ecclesiae inita, pontifici congratulatur. (C)
[Col. 0451A]

Domino meo beatissimo et apostolico patri Hormisdae archiepiscopo universalis Ecclesiae Pompeius.

Sanctis beatitudinis vestrae precibus omnipotentis Dei pietas exorata tantae nobis fidei principem condonare dignata est, ut religiosissimis clementiae ejus meritis redintegratio pacis ecclesiasticae, quae votis omnium fidelium poscebatur, jure videatur esse collata; in cujus regis proventu solidissima principatus sui fundamenta sancti Spiritus operatione constituit, quae tantum robur obtinent stabilitatis invictae, quantum actionis excellentia unica et admirabilis aestimatur. [Col. 0451B] Et ideo reverendam vestri pontificatus beatitudinem cultu reciprocantis alloquii salutantes, quaesumus ut magis magisque pro clementissimi atque invictissimi domini nostri principis prosperitate orare dignemini, quatenus ineffabilis omnipotentis Dei pietas sua dona, in quibus etiam fructus vestrae agricolationis exuberat, justis gratiae opitulatione custodiat: nobis quoque filiis vestris spirituali vobis conglutinatis affectu, quos hujus operis maxime semper sollicitudo perstrinxit, suffragatrix intercessio sanctimoniae pontificalis assistat (anno Domini 519).





EXEMPLUM EPISTOLAE JULIANAE ANICIAE AD HORMISDAM. Praesentia legatorum omnes Ecclesiae dissensiones compositas esse nuntiat; hos non nisi firmata pace discedere permittendum. (C)
[Col. 0451C]

Domino beatissimo patri Hormisdae Juliana Anicia.

Precibus vestrae beatitudinis, adventu legatorum principalis sedis apostolicae elisis erroribus haereticorum, in unitatem fidei catholicae convenimus congregati simul ad ubera materna Ecclesiae in die sanctae resurrectionis. Quapropter stylo venerationis alloquentes sanctitatem vestram, admonemus ut intimetis, destinatis a vobis reverendissimis viris, nullo modo abscedere, antequam, sicut praevideritis, ut oportet, firmentur ea quae bene disposita sunt ab eis: ut, amputatis omnibus reliquiis transacti erroris, impendiis vestrae beatitudinis roborata unitas ad effectum perpetuum deducatur (anno Domini 519).





EXEMPLUM EPISTOLAE ANASTASIAE AD HORMISDAM Ut pro piissimi imperatoris salute preces ad Deum fundat, precatur. (C)
[Col. 0451D]

Domino sancto et beatissimo patri patrum Hormisdae archiepiscopo universalis Ecclesiae Anastasia.

Divini luminis illuxisse nobis gratiam merito profitemur, apost latus vestri reverentiam in sancto corde nostri tenere memoriam paginali assertione noscentes; veraci namque spe confidimus supernae misericordiae propitiationem de pontificali intercessione subsistere, domine beatissime et apostolico honore suscipiende pater. Pervigiles vestrarum orationum excubiae, et miranda victoriosissimi principis fides splendore catholico semper irradians, diu [Col. 0452A] exspectatam sacrosanctis Ecclesiis concordiam pacis restituit, quam omnibus triumphis suis solidissime firmatis invictum jure exsultat praecoluisse vexillum. Ideoque illibata vestrae paternitatis sanctimonia pro incolumitate atque prosperitate praedicti domini nostri Augusti vota precesque omnipotenti Deo offerre indesinenti continuatione persistat, ut ineffabilem tantorum bonorum gratiam, quam ipse piis ejus sensibus inspiravit, ad futurae quoque beatitudinis profectum conservare dignetur. Domino etiam jugali filio vestro, et mihi peculiari cultrici vestrae, cum sobole, quam nobis Dominus donare dignatus est, a vestro pontificatu oratio benigniter impendatur, cujus suffragio divini favoris protectio nobis clementer aspiret (anno Domini 519).





EXEMPLUM EPISTOLAE THEODORITI EPISCOPI LIGNIDENSIS AD HORMISDAM PAPAM. Gratulatur pontifici de unione Ecclesiarum. (C)
[Col. 0452B]

Domino sancto beato praedicabili et adorando apotolico patri Hormisdae papae urbis Romae humilis famulus tuus Theodoritus.

Meae quidem exiguitatis non esse tam magna praesumere, et ad vestrum pium sanctum apostolatum pusilli sermone praesentes parvulas destinare paginas. Sed quia, pro insita vobis humanitate, pio propitiationis animo omnia nutu Divinitatis protegere consuevistis, lucidum diem et totius festivitatis repletum omni reddidistis mundo, et vestris praedicandis precibus ad pristinum veritatis (unitatis) revocastis statum, et in unum concordare vel subjugare vestris [Col. 0452C] praedicabilibus et adorandis meritis annuistis. Ideoque etsi meis obrutus iniquitatibus, et ab eis undique oppressus, ex ipsius [F. ipsis] recreatus infernis, recurrente ad religiosa vestigia vestra famulo tuo viro religioso Pulione (Pollione), usurpavi me tam per cum, quam etiam his parvulis et exiguis chartis, vestris praedicandis et adorandis praesentare vestigiis, divinum omnibus viribus exhortans favorem, et clara voce cum omnibus omnino canens: Gloria in excelsis Deo, et in terra pax hominibus bonae voluntatis (Luc. II), qui pro sua incomprehensibili pietate vestris mirificis operibus omnia illuminavit et liberavit, et lucidum et totius festivitatis repletum diem in toto orbe vestris Deo dignis precibus praestitit, et ab omni iniquitate eripuit, et omnem nodum colligationis [Col. 0452D] absolvit, et omnem semitam aperuit. Hanc itaque gratulationis repletam pio vestro pronius offerens apostolatui, deprecor uti pro meae flebilitatis exiguitate vestris piis precibus memores esse dignemini, domine sancte beate apostolice pater. Accepta XIII calendas Julii, domino Eutharico viro clarissimo consule (anno Domini 519).



EPISTOLA XLI. AD GERMANUM CAETEROSQUE LEGATOS. De eorum incolumitate et rebus gestis certior fieri cupit.

Hormisda Germano et (ad. Joanni) episcopis, Felici et Dioscoro diaconis, et Blando presbytero.

Opinionum diversitas diu nos facit de prosperitate vestra vel de susceptae actionis qualitate sollici os: [Col. 0453A] praecipue cum nihil certum tam diuturno tempore restrae dilectionis potuissemus rescriptione cognoscere. Nos tamen reperta latoris occasione haec ipsa significare maluimus. Quapropter salutantes cum Dei omnipotentis auxilio incolumes nos esse cognoscite, quod et de vobis audire desideramus. Sed ut de omnibus quae gesta sunt nostram plenius possitis instruere notionem, a quibus personis, vel in quibus locis bene, sicut credimus, suscepti fueritis, vel ubi, aut sub qua festivitate resurrectionis dominicae caritas vestra tenuerit diem. Et quid deinceps egeritis, per omnia rescriptis currentibus declarate, quatenus vestram [F. nostram] cogitationem de vestra et actuum prosperita e relevare possitis, et si quid instructioni quam suscepistis causae defuerit, subjungere cum Dei [Col. 0453B] nostri solatio valeamus. Data VII calendas Maias Eutharico viro clarissimo consule (anno Domini 519).



EPISTOLA XLII. AD EOSDEM LEGATOS. Dolet illos non scribere: se Paulinum ad imperatorem misisse ait.

Hormisda quibus supra.

Animus noster diuturna redditur exspectatione sollicitus: praecipue ad tantum principem destinati, sub celeritate nos certiores debuissetis efficere. Nam ante diem Ascensionis dominicae litteras vestras credebamus nos posse suscipere. Idcirco tam vestrae sospitatis indicia, quam profectum causae, quam peragendam cum Dei nostri juvamine suscepistis, desideramus agnoscere. Paulinum Ecclesiae Romanae defensorem [Col. 0453C] cum scriptis praesentibus destinare curavimus, tam principi litteras, quam singulis, quibus oportuit, dirigentes. Quapropter Deum nostrum congruis precibus oramus, ut ipse salutem vestram sua propitiatione custodiat, et causae qualem desideramus concedere dignetur effectum. Qui [F. quia] nihil majus inter titulos optimi imperatoris ascribitur, quam si eum Ecclesia Graeca, praesens et futura, praedicare mereatur pacis auctorem. Data III calendas Maias, Eutharico viro clarissimo consule (anno Domini 519).



EPISTOLA XLIII. AD EOSDEM LEGATOS De his quae agant vult se moneri: Stephanum commendat.

[Col. 0453D] Hormisda legatis nostris quibus supra.

Necesse est ut vel de injunctae actionis statu vel de vestrae dilectionis cogitemus absentia, et pro his rebus sollicitudo nostra non patitur scribendi quaslibet occasiones omittere. Antehac per Magistrianum, qui in Symmachi patricii remeavit obsequium, litteras caritati vestrae direximus, hortantes ut nos de universis quae in causa ecclesiastica gesta sunt vel geruntur non omitteretis instruere, quod et facere pro nostrae cogitationis revelatione debetis. Nostri enim voti est ut labori vestro Deus omnipotens desideratum concedere dignetur effectum. Stephanum negotiatorem per quem vobis nostra contradentur [Col. 0454A] alloquia, in quo ratio poposcerit, competentibus solatiis adjuvate, quia hunc semper nostrum fuisse recolitis. Data eodem die (anno Domini 519).



[* 1Kb] EPISTOLA XLIV. AD JUSTINUM AUGUSTUM. Gratulatur cum ejus opera Constantinopoli pax vigeat, hoc ipsum Antiochiae et Alexandriae faciendum curet.

Hormisda episcopus Justino Augusto.

Lectis clementiae vestrae paginis, quae restitutam fidei concordiam nuntiabant, in divinae laudis canticum mens totius Ecclesiae laeta prorupit, quo canitur: Gloria in excelsis Deo, et in terra pax hominibus bonae voluntatis (Luc. II). Hujus igitur fiducia hymni dignam fidelibus meritis gloriam felicitatemque [Col. 0454B] praesumite. Neque enim te ita Deo placitum principem ad imperii verticem humanus tantum consensus evexit, te sibi divinus favor ante formaverat. Tradidit enim tibi Orientis imperium ut ejus operum fieres instrumentum; atque ideo ut hoc in te propheticum dictum jure conveniat efficiatis: Constitues eos principes super omnem terram; memores erunt nominis tui, Domine, in omni progenie et generatione (Psal. XLIV). Etenim cum tibi sit Christianam pacem servare propositum, quis te dubitet a Christo esse dilectum (delectum)? Haec prima sunt vestri fundamenta principatus, Deum placasse justitia, et ascivisse vobis excellentissimae majestatis auxilia, dum adversarios ejus velut proprios comprimitis inimicos. Haec nimirum maxima reipublicae [Col. 0454C] fundamenta sunt, hoc solidum invictumque robur. Neque enim humanis ictibus potest esse pervium quod est divinae gratiae firmitate vallatum. Testis est huic prophetica Scriptura; ait enim: Elegi David servum meum, oleo sancto meo unxi eum: manus enim mea auxiliabitur ei, et brachium meum confortabit eum (Psal. LXXXVIII). Contra autem frustra arma, frustra sibi copias quaerit, quem gratia superna destituit. Etenim veraciter scriptum est: Nisi Dominus custodierit civitatem, in vanum vigilant qui custodiunt eam (Psal. CXXVI). Bellabis tu quidem divino tutus auxilio, excellentissime princeps, et tuae reipublicae jugo ferocissimarum gentium colla submittes; sed nulla victoria potest esse praestantior, quam quod humani generis hostem post quaesita tam longi temporis firmamenta [Col. 0454D] subvertis. Enimvero caeterorum natura praeliorum distincta gentibus, regionibus terminata, cruore polluta; haec omne genus humanum palma complectitur, hunc omnibus regionibus imputabis (importabis) triumphum; et quod divinae proximum pietati est, qui paulo ante ductu diaboli grassabantur, nunc ad propriae salutis effectum sine sanguinis effusione vincuntur. Durabit igitur hujus Christianae victoriae per aevum triumphus. Neque enim poterunt labe temporis aboleri, quae in sempiterna fidei stabilitate fundata sunt. Permanebit longe lateque vestrorum fama factorum, et sicut divinis designatur eloquiis, in omnem terram exivit sonus eorum, et in fines [Col. 0455A] terrae verba eorum (Psal. XVIII). Et caeteris quidem bellis agros, urbes, oppida et, quod supremum est, subjectorum libertatem tueris, quae, mortalium usibus comparata, simili quadam mortalitate solvenda sunt. In hoc certamine vita ipsa defenditur, et quodammodo pro sempiternae beatitudinis arce pugnatur. Quocirca continuam tanti operis apparatus clementiae vestrae intentionem requirit. Facite ut nullum prorsus receptaculum eo quo rursus immanissimus hostis emergat inveniat; cunctis eum nudate praesidiis, et si quid usquam vestigiorum ejus reliquum est, id omne elementi remedio purgate: omne nequitiae germen funditus eruatur; adversa Deo stirps ad vivum usque resecetur, ne minus compressa (quod absit) iniquitatis radix venenata latius [Col. 0455B] iterum virgulta diffundat. Quorsum haec? Quia superest adhuc vobis Alexandrinae atque Antiochenae et aliarum Ecclesiarum nullo modo negligenda correctio, in qua si suam curam clementia vestra immiserit, spes est quo auctore bona cuncta credimus incipi, eodem celeriter auxiliatore compleri. Commendamus praeterea legatos ab apostolica sede directos, et apud vestram fidem religionemque deponimus; quos ita perfectis omnibus pietas vestra dimittat, ut divinis vestrisque beneficiis ad apostolicam sedem plenam referant de Ecclesiarum omnium pace laetitiam. Quae scripta per Paulinum Romanae Ecclesiae defensorem famulum vestrae pietatis ingerenda transmisimus. Data VII idus Julii, Eutharico viro clarissimo consule (anno Domini 519).



EPISTOLA XLV. AD JOANNEM EPISCOPUM CONSTANTINOPOLITANUM. Laudat Joannem ad unitatem Ecclesiae rediisse; hortatur ut Alexandrinae et Antiochenae Ecclesiae unionem procurent, legatosque ei commendat.
[Col. 0455C]

Hormisda Joanni episcopo Constantinopolitano.

Consideranti mihi tuae scripta caritatis, in quibus cum sede beati apostoli Petri unam tibi esse fidem professus es; prophetica libet exclamare licentia: Ecce quam bonum et quam jucundum habitare fratres in unum (Psal. XXXII). Neque enim refert quam longinquis locorum spatiis dividamur, quando jam Deo auctore una fidei cohabitatione conjungimur; nunc enim misericordia procurante divina in unius corporis vultum dissipata olim Christi membra conveniunt, et ab iniquissimis direpta latronibus annuntiata [Col. 0455D] a propheticis vocibus Domini nostri redintegratur haereditas, et vere in hujus petrae fide, id est apostolorum principis firmitate, Orientalis Ecclesiae fundamenta solidantur, quae, cum facta tuis litteris indicentur, tempestiva exsultatione dicendum est: Quam speciosi pedes evangelizantium pacem, evangelizantium bona (Rom. X). Gratias igitur excellentissimae Trinitati, quae consentientis in Christum Ecclesiae ac reipublicae dedit esse rectores: enimvero rerum salus est, quotiens in fidei catholicae veritate sacerdotes ac principes mens una connectit. Hoc firmum pacis vinculum est, haec coelitus dimissa societas; neque fas est enim in quo vident concordari praepositos, aliud sentire subjectos. An dubium est [Col. 0456A] cuncta haec providentiam disposuisse divinam? Primum eum principem esse delectum, qui cum se hominum suscepisse videret imperium, non se oblitus est Deo esse subjectum. Dehinc quod talem fraternitatem tuam Ecclesiae suae praesulem dedit, quem non esset ambiguum cum sede nostra, id est apostolica, certam mansuramque fidei subiturum esse concordiam. Etenim libello a nobis fidei libenter accepto, cum redintegrationis in Christo fueris avidus, nunquam in praedestinatione divina fuisse a nobis cognosceris alienus. Itaque, dilectissime frater, Dei nostri sponte currentibus instate beneficiis, sparsi olim gregis plenius membra colligite, et custodite collecta. Memento nunc clementer assignatae a Christo navis esse te rectorem: fac cogites diabolicae contumaciae [Col. 0456B] spiritus, quietem itineris et curam turbantes; nec te latent fluctus tempestatis incertae, quos evigili mente prospicias, et erecta in Deum ratione compenses. Nulla tibi commissi negotii negligentia clavum dominicae ratis extorqueat. Illud unicum recti itineris signum fixis semper obtutibus intuere, quo certius perflantis diaboli turbata contemnas, et ad promissi portus tranquilla pervenias. Haec est Christiani palaestra certaminis, tali Christi militiae sempiternae vitae palma proponitur. Haec tibi rectissime cogitanti non deerit suo militi praesidium ducis; et quanto hostium multiplicantur insidiae, tanto summi gratia rectoris adversantis venena misericordiae suae facit esse materiam, sicut sermo apostolicae veritatis asseruit, dicens: Ubi abundavit iniquitas, superabundavit [Col. 0456C] et gratia (Rom. V). Tu tantum divinis rectissimisque inhaerens institutis, ecclesiasticam fovendo concordiam, veluti quodam pacificae voluntatis signatus indicio, illius esse discipulus approberis qui ait: Pacem meam do vobis, pacem meam relinquo vobis (Joan. XIV). Hortare etiam, quamquam sponte ad recta tendentem, filium nostrum clementissimum principem Justinum, Christiano saeculo divinitus comparatum, ea perficere quae regalibus litteris dignatus est polliceri, ut missis ad eos edictis quos ab Ecclesiae matris uberibus etiam nunc devius error abducit, diabolicam fraudem et auctoritate religionis et moderata potestate compescat imperii, eamque sibi contra communem totius humanitatis hostem maximam ducat esse victoriam, si supernae auxilio Divinitatis [Col. 0456D] vetusti serpentis venena compresserit. De Antiochenae quoque atque Alexandrinae Ecclesiarum statu non supersedeas esse sollicitus, et clementissimo subinde supplicato ut in his quoque pacem religiosa ordinatione restituat, quatenus bonis coeptis plenae cumulum perfectionis adjungat. Frustra enim bonum opus incipitur, si non in totum perfectio subsequatur. Commendamus praeterea legatos a sede apostolica destinatos, quos ita faciat ad nos tua dilectio remeare, ut nobis plenam referre queant de restituta universis Ecclesiis pace laetitiam. Data VII idus Julii (anno Domini 519), Euthayrico v. c. consule.



EPISTOLA XLVI. AD JUSTINIANUM. Commendat eum, quod Justino adjumento fuerit in pace Ecclesiae reddenda, ad quam perfecte ineundam hortatur.
[Col. 0457A]

Hormisda illustri viro Justiniano.

Benedicimus ineffabile Divinitatis auxilium, quia de Ecclesiarum pace universitatis desiderium sub tranquillitate agnovimus fuisse completum. Quod quidem non praeter opinionem nostram contigit fieri: quia religiosissimi Augusti praesumpti genere spem semper gessimus de quiete, et quod credidimus faciendum sub principe Christiano de adunatione, erat in votum. Quare habebit gloriosus imperator de hac causa triumphorum titulos, non quibus se oblivio [Col. 0457B] mortalitatis interserat, sed quos Divinitatis gratia super perpetuitate confirmet: et vobis quoque coelestis remunerationis non deerit praemium, qui adjuvistis boni principis institutum, atque obsequio convenienti desiderio horrorem segregationis fecistis excludi. Benedictus Dominus Deus noster, qui visitavit et fecit redemptionem plebis suae (Luc. I). Superest nunc ut, quia vobis hujusmodi officium certum est providentia Divinitatis injunctum, accingatis, ut ait, lumbos, et pacificae adhortationis viribus persequamini, a quibus pacem non videtis agnosci, maxime quia gratiae gloriae vestrae detrahitur, si quid in hac causa fuerit minus impletum. Circumspicite omnia fide qua vivitis, et diligentia qua vigetis occurrite omnibus incursibus quibus religionis Christianae reverentiam [Col. 0457C] videtis esse vexatam, ut instantiae vestrae bene possimus cum exsultatione dicere: Reminiscentur, et convertentur ad Dominum omnes fines terrae (Psal. XXI). Quae cum ita sint, vos qui Ecclesiae catholicae tranquillitati fecistis initium, procurare decet effectum: non deerit Salvatoris nostri favor in perfectione, qui vobis hoc opus inspiravit incipere. Data consule suprascripto (anno Domini 519.) [1Kb]

Hormisda.

Cum necesse fuerit scripta domino filio nostro clementissimo principi destinari, amplitudinem vestram silentio praeterire nequivimus. Et ideo salutationis honorificentiam praeloquentes eos qui in rem [Col. 0457D] destinati sunt commendamus, postulantes ut domino nostro auctore sub vestra dispositione celeriter ut (leg. ad) destinata perveniant, ut sacratissimus et religiosissimus imperator meritorum suorum gloriam possit sine dilatione cognoscere.



EPISTOLA XLVII. AD POMPEIUM. Laudat Pompeium quod se pacis studiosum ostenderit: hortatur ad operam navandam, ut perfecta Ecclesiae tranquillitas reddatur.

Hormisda Pompeio.

Ita devotionis nostrae animum gaudio concordiae fatemur impletum, ut nulla credamus verba sufficere quibus fidei vestrae puritatem valeamus explere. [Col. 0458A] Magna profecto memoria felicitatis transibitis ad posteros, quia vos in facienda pace sollicitudine certum est fuisse constrictos. Habetis apud Divinitatem meritum, cujus religioni persolvitis affectum. Operati quidem estis generalitatis desideria, sed et vestra pariter completa sunt vota; et cum animae vestrae paraveritis praemium, universitas sibi gaudet beneficium impensum. Quapropter debita honorificentia salutantes hortamur, et petimus, ut vivacitate qua quietis ecclesiasticae coepistis initium, procuretis effectum; et quocunque contentionis alicujus videritis remansisse vestigia, curetis modis omnibus insequenda. Adeste Ecclesiarum Dei plenissimae tranquillitati, insistite labori, quem fidei vestrae munere Domino curastis offerre. Facitis enim, ut majore a [Col. 0458B] vobis fiducia exigamus plenitudinem, quos gratulamur desideratae dulcissimae adunationis initia votiva fundasse. Data consule suprascripto (anno Domini 519).



EPISTOLA XLVIII. AD JULIANAM ANICIAM. Eadem quae in superiore

Hormisda Julianae Aniciae.

Litteris amplitudinis vestrae perceptis, gratias Deo nostro de catholicae fidei redintegratione persolvimus; optantes ut ipse vestris sensibus, pro religione sua, quod concessit longa aetate conservare dignetur studium: ut sicut personam vestram imperialis sanguinis vena nobilitat, ita conscientiae bonorum meritorum luce praefulgeat. Unde salutantes cultu atque [Col. 0458C] honorificentia competenti, poscimus ut in eo quo coepistis permanere proposito debeatis, et dare operam, ut ad effectum conatus tantae causae perveniat, ne aliquod in posterum semen hujus mali remaneat, unde posthac sub qualibet occasione inimicus quilibet fidei revirescat (anno Domini 519).



EPISTOLA XLIX. AD ANASTASIAM. Eadem quae in superiori

Hormisda Anastasiae.

Postquam Deus noster Ecclesiae suae membra in pacem pristinam redeuntis solidavit, diu vos desiderasse certamina . . . Quod provenisse gaudentes, et [Col. 0458D] nos quidem indesinenter divinam clementiam deprecamur ut, sicut has regni primitias gratanter accepit, ita fidem boni principis omni semper adjuvet prosperitatis affectu, et tam ipsum quam vos omnes in sacrosancto religionis amore custodiat, ut quorum fides errorem pessimae dissensionis abjecit, et tu ita in terris floreas, ut aeternae salutis remuneratio subsequatur. Nunc igitur vos quoque vota nobis conjungite, et omnibus a Deo viribus implorate: ut hujus correctionis exemplum omnes sequantur Ecclesiae, ut nihil sibi diabolus remansisse gaudeat, quem in totum pene nostra concordia gratulatur exclusum (anno Domini 519).



EPISTOLA L. AD GRATUM. Gratum salutat, ab eoque certior fieri de ejus salute postulat.
[Col. 0459A]

[(a) 1Kb] Hormisda Grato viro sublimi

Contristavit nos amplitudinis vestrae silentium, quia inter quaslibet occupationes nostri esse non debuistis immemores. Et ideo ne quod in vobis reprehendimus incurrere videamur, necesse fuit operam styli praesentis assumere, per quam nobilitatem tuam honorifice salutamus, postulantes ut sollicitudinem nostram de bono vestrae prosperitatis non desinatis efficere certiorem, quia incolumitatis vestrae bona quibuslibet indiciis Deo nostro cupimus propitiante cognoscere.



EPISTOLA LI. AD OMNES EPISCOPOS HISPANIAE. Joannis Constantinopolitani episcopi professionem dirigit, propter orientales episcopos (clericos), qui eorum communionem poposcerint.
[Col. 0459B]

Dilectissimis fratribus universis episcopis per Hispaniam constitutis Hormisda.

Inter ea quae notitiae nostrae Joannes frater et coepiscopus noster studio ecclesiasticae utilitatis ingessit, hoc quoque pro affectu catholicae fidei et apostolicae sedis veneratione consuluit, quo ordine ex clero Graecorum venientibus tribui deberet sancta communio, propter causam scilicet Acacii, a praedecessoribus nostris pro haereticorum communione damnati, in qua, qui se ab ejus contagione non dividunt, a nostra communione habeantur excepti. Laudo [Col. 0459C] propositum viri hoc zelo circa fidem et apostolica instituta ferventis, ut nec per ignorantiam quidem quemquam coeno erroris alieni pateretur immergi. Digna haec cura fidelibus, ut sollicito studio semper invigilent, et inculpatos se ab omni perversitate conservent. Ipsa est enim fidei innocentia, ut praevideat, ne vel casu possit errare (praevidere vel cavere possit errores). Satisfacientes igitur et laudabilibus desideriis memorati viri, et memores nostri (sicut oportet) officii, documenta quaeque de Ecclesiae scriniis assumentes, ad concilium vestrum pro generalitatis instructione direximus, ut ex illis plenius quae sunt acta discentes, ab omni vos errantium communione (contagione) separetis. Neque enim est personalis [Col. 0459D] odii causa in impios transgressores dicta (Deo inspirante) sententia, in qua quidem causa nequaquam (neque) a praedicatione cessavimus, et principi supplicando, et sacerdotes et populos admonendo, ut transgressores absoluti, ad rectam se fidem et affectu Dei et judicii timore converterent. Sed obstinatio miseranda eo perduxerat illos, ut nullis modis mortifera venena vincantur, sed mala semina fixis in deterius pullulent radicibus. Ergo, dilectissimi fratres, ad omnia competenter instructi, servate vos et Ecclesiam Dei apostoli exhortatione compuncti (Act. XX). Nos autem libellum misimus, sub quo si quis communionem vestram de Orientalibus clericis poposcerit, [Col. 0460A] ad eam possit admitti, secundum quam et de Thraciae et Scythiae, Illyricique partibus, vel Epiri veteris, sed et secundum quod (quam) de Syria multos jam constat esse susceptos, gaudentes ad recta confluere, et devia declinasse. Unde pro subreptione mandamus, ut omnis cura et sollicitudo omnis invigilet, et ut jam nullus sit ignorantiae locus, nullus utatur simplicitatis excusatione praeterita (praeteritis). Scienti peccare necessaria confessio est. Necesse (Et necesse) est ut errorem sibi scribat, qui monstratur institisse pravo itineri. Bonifacius notarius sanctae Ecclesiae Romanae ex scrinio editi exemplaria libelli exsequitur

Prima salus est, rectae fidei regulam custodire et a constitutis Patrum nullatenus deviare. Et quia non [Col. 0460B] potest Domini nostri Jesu Christi praetermitti sententia dicentis: Tu es Petrus et super hanc petram aedificabo Ecclesiam meam (Matth. XVI), etc., haec quae dicta sunt rerum probantur effectibus, quia in sede apostolica extra maculam semper est catholica servata religio. De qua spe et fide minime separari cupientes, et Patrum sequentes constituta, anathematizamus omnes haereses, et praecipue Nestorium haereticum, qui quondam Constantinopolitanae fuit urbis episcopus, damnatus in concilio Ephesino a beato Coelestino papa urbis Romae, et a venerabili viro Cyrillo Alexandrinae civitatis antistite. Similiter et anathematizamus Eutychen et Dioscorum Alexandrinum in sancta synodo, quam sequimur et amplectimur, Chalcedonensi damnatos, quae secuta sanctum concilium [Col. 0460C] Nicaenum fidem apostolicam praedicavit. Detestamur et Timotheum parricidam, Aelurum cognomento, discipulum quoque ipsius, et sequacem in omnibus Petrum Alexandrinum condemnamus. Et etiam anathematizamus Acacium Constantinopolitanum quondam episcopum ab apostolica sede damnatum, eorum complicem et sequacem, vel qui in eorum communione aut societate permanserint. Qui Acacius quorum se communioni miscuit, ipsorum similem habere meruit in damnatione sententiam. Petrum nihilominus Antiochenum damnamus cum sequacibus suis et omnibus suprascriptis. Suscipimus autem et probamus epistolas beati Leonis papae universas, quas de religione Christiana conscripsit, sicut praediximus, sequentes in omnibus apostolicam [Col. 0460D] sedem, et praedicantes ejus omnia constituta. Et per omnia spero, ut in una communione vobiscum, quam sedes apostolica praedicat, esse merear, in qua est integra et vera Christianae religionis et perfecta soliditas: promittens in sequenti tempore sequestratos a communione Ecclesiae catholicae, id est non consentientes sedi apostolicae, eorum nomina inter sacra non recitanda esse mysteria. Quod si in aliquo a mea professione deviare tentavero, his quos damnavi complicem me mea (hac) sententia esse profiteor. Hanc autem professionem meam ego manu mea subscripsi, et tibi Hormisdae sancto ac venerabili papae urbis Romae direxi.



EPISTOLA LII. AD GERMANUM CAETEROSQUE LEGATOS. Monet ut cum imperatore ejusque conjuge agant, ut omnes Ecclesiae, praecipue vero Alexandrina et Antiochena, ad apostolicae sedis communionem revocentur.
[Col. 0461A]

Hormisda Germano et Joanni episcopis, Felici et Dioscoro diaconis, et Blando presbytero.

De his quae acta caritatis vestrae relatio comprehendit, gratias Deo nostro referimus, qui laborem vestrum juvare dignatus est, et hortamur ut clementissimo principi et piissimae Augustae conjugi ejus officiis imminere competentibus debeatis, et agere, auxiliante Christo nostro universis sub ecclesiastica observatione dispositis, ut omnes Ecclesiae, quae in qualibet mundi parte sunt positae, ad communionem [Col. 0461B] sedis apostolicae revocentur. De Alexandrina vero atque Antiochena Ecclesiis laborate ut nostrae fidei sub observatione rationabili connectantur, quia tantae rei perfectio, tam clementissimo principi, quam vobis, gratiam divinae propitiationis acquirit. Data Eutharico viro clarissimo consule (anno Domini 519).



EPISTOLA LIII. AD DIOSCORUM DIACONUM. Ut cogitet quomodo ii qui Chalcedonense concilium scripto damnaverant, et ad Ecclesiam redire cupiebant, recipiendi sint. Thomam, Nicostratum et Joannem episcopos ei commendat.

Hormisda Dioscoro diacono.

De laboris tui, quem cum Dei omnipotentis juvamine suscepisti, pro ea parte quae acta est, gratulamur [Col. 0461C] effectu; et indicamus ut quemadmodum revocandi sunt hi qui ex scripto Chalcedonensis concilii constituta damnaverunt debeas cogitare. Forsitan tales non schismatici, sed magis haeretici videantur. An certe una sit causa tam eorum qui sermonibus quam eorum qui convincuntur scripto damnasse, quia per hanc distantiam filius noster vir illustris Albinus religiosus videtur facere quaestionem, et cogita utrum et scribentes contra Chalcedonense concilium, per illum generalem libellum tantum suscipi debeant, an certe aliquid amplius addicere. De Alexandrina et Antiochena Ecclesiis solatio Dei nostri adjutus enitere, ut omnibus recte dispositis communioni catholicae socientur. Thomae quoque et Nicostrati fratrum et coepiscoporum nostrorum observatio [Col. 0461D] nos longa contristat; et miramur cur apud catholicum principem rectae fidei laborare videantur episcopi, quorum desideria tua debebit caritas sublevare, agendo quatenus optata consequendo moeror converti possit in gaudium. Joannes Nicopolitanus episcopus per Ammonium diaconum nobis scripsit, quod ei aliqui malevoli apud principem nituntur generare calumniam: quem dilectioni tuae commendamus, hortantes, ut elabores ne ejus quieti inimicorum possit nocere subreptio. Quem Ammonium diaconum ad nos venientem in sedis apostolicae nolumus communione suscipere, tandiu donec, habito cum Sergio diacono tractatu, quid ordinari debuerit [Col. 0462A] quaereremus, et hoc deliberatio nostra de supradicto diacono probabilis invenit, ut per testimonium libelli communioni catholicae jungeretur; quem libellum solemniter oblatum, et nostrae offerentem communioni significamus adjunctum. Data consule suprascripto (anno Domini 519).



EPISTOLA LIV. AD EUMDEM. Laudat ejus de firmanda pace sollicitudinem. Ad imperatorem se litteras daturum, ut eum Alexandrinae Ecclesiae praeficiendum curet. Thomam et alios ei commendat, et hortatur ne pro reditus festinatione quidquam indispositum relinquat.

Hormisda Dioscoro diacono.

De laboris tui quidem, quem Dei omnipotentis juvamine suscepisti, pro ea parte quae acta est, gratulamur [Col. 0462B] effectu; indicantes omnibus Italiae populis quae auctore Deo [* 1Kb] (per te acta sunt placuisse; et gratias Deo) nostro sine cessatione persolvimus, qui te fecit agnoscere, quia non pro odio, sed pro causae magis fueris amplitudine destinatus. Unde quoniam supplicem et puram cogitationem nostram per te misericordia divinae propitiationis adjuvit, necesse est ut de industriae vel fatigationis tuae praemio et vicissitudine cogitemus. Nam sequenti tempore scribere domino et filio nostro imperatori disponimus ut te Alexandrinum episcopum debeat ordinare. Justum est enim ut ea doctrina et moderatione tua corrigatur Ecclesia, in qua praecipue ab ipsis aetatis tuae principiis militasti; nam displicuit nobis quod caritatem tuam amplissimus imperator Antiochenae praeponere [Col. 0462C] nitebatur Ecclesiae. Melius enim in solo patriae tanti accipies sacerdotii dignitatem, ut Aegyptios populos doceas, quam inter Syros, novos et incognitos homines, in alia orbis parte progenitus errare videaris. Thomae quoque et Nicostrati fratrum et coepiscoporum nostrorum observatio longa nos contristat, et miramur cur apud catholicum principem rectae fidei laborare videantur episcopi, quorum desideria tua debebit caritas sublevare, agendo quatenus optata consequendo moeror converti possit in gaudium. Joannes Nicopolitanus episcopus per Ammonium diaconum nobis scripsit, quod ei aliqui malevoli apud principem nituntur generare calumniam: quem dilectioni tuae commendamus, hortantes, ut elabores ne ejus quieti inimicorum possit nocere subreptio. [Col. 0462D] Quem Ammonium diaconum ad nos venientem in sedis apostolicae noluimus communione suscipere, tandiu donec, habito cum Sergio diacono tractatu, quid ordinari debuerit quaereremus; et hoc deliberatio nostra de supradicto diacono probabilis invenit, ut per testimonium libelli communioni catholicae jungeretur; quo libello solemniter oblato nostrae offerentem communioni significamus adjunctum. Paulinum Ecclesiae Romanae defensorem commendamus et hortamur, ut nihil indispositum pro festinatione vestri reditus relinquatis: quia melius cuncta sub prolixitate temporis cum Dei nostri juvamine disponuntur, et gratius est, ut sub mora omnium Ecclesiarum [Col. 0463A] ordinetur status, quam cum per festinationem aliquid imperfectum remaneat, unde iterum et labor nobis generetur et nostris afferatur ordinationibus difficultas. Data supradicto consule (anno Domini 519).



EPISTOLA LV. AD THOMAM ET NICOSTRATUM. Se de eorum salute esse sollicitum. Joanni et Dioscoro per litteras eos commendasse.

Hormisda Thomae et Nicostrato episcopis.

Animum nostrum pro negotio vestro otiosum aut desidem non putetis, nam non aliter de vestra fatigatione quam de propria cogitamus. Mena siquidem Ecclesiae nostrae notario insinuante, cognovimus caritatem vestram adhuc observationum molestias sustinere: [Col. 0463B] et ideo in istis adversitatibus Deus omnipotens dignetur praestare remedium, tam ad Joannem fratrem et coepiscopum nostrum scripta direximus, quam dilectissimo filio nostro Dioscoro diacono per litteras nostras injunximus, ut domino et filio nostro Justino principi necessitatem et causam nostrae dilectionis insinuet, et instanter agat, quatenus desideriis vestris dominus noster congruum dignetur praestare effectum: cum quo Dioscoro diacono debet loqui vestra fraternitas, quia necesse est ut intentioni vestrae, vel intuitu catholicae communionis vel consideratione nostrae adhortationis, studeat. Data quo supra consule (anno Domini 519).



EPISTOLA LVI. AD JOANNEM ET DIOSCORUM LEGATOS. Thomam et Nicostratum Constantinopoli congruo honore dolet non fuisse receptos.
[Col. 0463C]

Hormisda Joanni episcopo et Dioscoro diacono.

Reperimus Thomatem et Nicostratum fratres et coepiscopos nostros Constantinopolim non ita susceptos sicuti nostra fuere desideria, et ipsi semper optabant: non solum enim loca eis debita dicuntur ablata, sed a communione quoque eos cognovimus fuisse suspensos. Quod quam acerbe ferat animus noster, etiam fraternitatem et dilectionem tuam credimus aestimare: et ideo quantam diligentiam causae videtis magnitudinem poscere, tantam vos efficaciam debetis sine mora praestare; et agere, ne nos magis, apud quos fuerunt, videamur esse contempti, cum illis, contra quam desiderium commune [Col. 0463D] habuit, sollicitudinis molestia fuerit indecenter injecta, in tantum ut nec de facultatibus eorum (quae cis dicuntur invasae a fratre et coepiscopo nostro Joanne) dicatur aliquod ordinatum, nec litteras nostras, quas per eos misimus, fuisse susceptas. De quibus omnibus ita vos agere desideramus instanter, ut ad nos caritas vestra de effectu hujus causae valeat sub celeritate rescribere. Data quo supra consule. (anno Domini 519).



EPISTOLA LVII. AD JUSTINUM AUGUSTUM. Ut suis sedibus Heliam, Thomatem et Nicostratum restituendos curet

Hormisda Justo Augusto.

[Col. 0464A] Gloriosis clementiae vestrae laboribus ecclesiasticae palma concordiae et orbis pacati votiva tranquillitas generali praedicatione respondent. Quae res nostrum parcum reddit ac retinet ad agendas gratias sermonis officium. Illud tamen, quod pro vobis indesinenter Domino nostro preces effundimus, non taceamus, quia in votis infinitus affectus est, finitum esse potest in praedicatione judicium. Verum inter haec pietatis vestrae beneficia, uno [F. una] nos, quae etiam vehementer afficit, cura non deserit, quod Heliam, Thomatem, atque Nicostratum fratres et coepiscopos meos, qui primi ecclesiasticam festina secuti sunt devotione concordiam, non solum magni frustratur palma principii, verum etiam mali miseria comitatur exempli. Quare clementiam vestram, mixto etiam [Col. 0464B] precibus fletu, deposcimus, ne gaudia nostra, quae de haereticorum quotidie conversione praestatis, praefatorum abjectio intoleranda conturbet, quia non sola personarum nos causa sollicitat, quibus et boni facti simul sufficere gloria posset et meriti: sed quod venerabilium constituta canonum contemnuntur, et quod non parvam eorum abjectio apostolicae sedis tangit injuriam, nec Christianitatis vestrae sinceritas qua et magnum patrocinium veteribus constitutis impenditis, et sedis apostolicae principatum acta noviter veneratione sancitis, uno inexpugnabilem relinquat posteris negotio quaestionem.



EPISTOLA LVIII. AD EUPHEMIAM AUGUSTAM Perpetuas pro Euphemiae et ejus viri salute ad Deum se preces effundere. Thomam et alios commendat.
[Col. 0464C]

Hormisda Euphemiae Augustae.

Orare nos et pro vestra incolumitate Deo nostro vota persolvere, cum catholicorum etiam coetu sine cessatione pontificum, non vestrae studium exorationis invitat, sed devotum atque persistens in ecclesiastica stimulat reconciliatione propositum. Quis enim ab haeretica segregatus conspiratione se teneat, quis aliis in sua utatur deprecatione principiis, nisi ut vobis serenissimoque principi jugali vestro et vita sit longior, et ad prosperitatis augmentum gratia divina proximior, qui initia felicis imperii plectendi exsecrationibus consecrastis erroris, et amicam diabolo pacifica expulistis intentione discordiam? Unde nunc decet vos laudabilibus coeptis insistere, et per totum [Col. 0464D] orbem perfectam spargere medicinam; quia Christo major numerus gregis oblatus mercedem confidenter exigit largiorem; inter quae curae vestrae sit ut nullum Satanas jamdudum prostratus vulnus efficiat, sed communionis unitas magnum sit justitiae impetrandae suffragium. Quaesumus namque ut tandem de venerabilibus fratribus et coepiscopis nostris, Helia, Thomate atque Nicostrato, quod sacratissimorum canonum dictat auctoritas vobis decernentibus impleatur, ne videantur, ut auctores alicujus mali, quod primi ad unitatem sedis apostolicae festinarunt, in communi omnium gaudio soli meruisse percelli, et in facto laudabili victam personali odio cessisse justitiam. Nostris ergo precibus apud clementissi [Col. 0465A] mum Augustum vestras adjungite, ut fructum, quem illis Patrum regulae tribui et conservari praecipiunt, inimica tergiversatio auferre non possit.



EPISTOLA LIX. AD JUSTINIANUM. Justiniani studium erga ecclesiasticam pacem laudat, eique Heliam, Thomatem et Nicostratum episcopos commendat.

Hormisda Justiniano viro illustri.

Studium vestrum erga ecclesiasticam pacem et damnatos haereticae contentionis errores, ipsis rerum effectibus approbamus; cujus vos operis magna immensaque sine dubio merces exspectat. Hinc est quod quidquid pro canonum firmitate et pro apostolicae sedis reverentia necessarium duxerimus, magnitudini [Col. 0465B] vestrae secura peragendum protinus praesumptione mandamus, quia cum magno vos gaudio pro causis talibus sperata suscipere, multiplicia hujusmodi exempla testantur. Quare omissis in longa circuitione principiis, ad rem ipsam praesentis paginae verba convertimus. Moeret Ecclesia, et magno votivae unitatis exordio frui praestita non potest pro unius causae afflictione laetitia: hanc ut nobis sollicitudinem beneficia vestra submoveant, non parvis precibus exoramus. Angit nos enim et praesens dolor, et futurorum occasio procurata certaminum, per quam et venerabilium Patrum regulae negliguntur, et apostolicae sedis putatur auctoritas posse contemni. Nam cum divino clementissimique principis beneficio, sed et vestro simul adnixu hi soli credantur esse pontifices, [Col. 0465C] et jure Ecclesias continere, qui ad communionem nostram damnatis erroribus redire consentiunt; Heliae, Thomati atque Nicostrato fratribus et coepiscopis nostris, qui bonum causae etiam sub adverso imperatore dedere principium non solum nihil ad provectum bona studia profuerunt, verum etiam collatae sibi a domino obtinere nequeunt officia dignitatis, et extorres a commissis sibi gregibus subire coguntur miserias damnatorum. Quapropter quaesumus et per divinam vos misericordiam obtestamur ut eorum causae (quae justa est) summum patrocinium et probatae vivacitatis impendatis affectum, piissimi principis haerendo vestigiis, quatenus eos tandem suis Ecclesiis et pietatis intuitu et justitiae contemplatione restituat; quia in illorum contumeliam [Col. 0465D] ab inimicis asseritur optatum nostrae communionis displicuisse consortium.



EPISTOLA LX. AD GERMANUM VIRUM ILLUSTREM. Eadem quae in superiori.

Hormisda Germano viro illustrissimo.

Excubantibus vobis probabili pro ecclesiastica pace proposito, et tanto fidei calore ferventibus gratiarum actio sola non sufficit; quia nec vos humanae laudis praerogativa sollicitat, sed divinae exspectatio retributionis inflammat. Quod igitur maxime debemus exsolvimus, et Deum nostrum, cujus vos causis impenditis, pro incolumitate vestra quotidie deprecamur, rogantes ut studium vestrum in omni pro ecclesiasticae [Col. 0466A] unitatis affectu parte sic ferveat, ut nullus boni relinquatur locus officii, ubi non paternis regulis vestrae patrocinium defensionis assistat. Praecipue tamen Heliae, Thomae atque Nicostrati fratrum et coepiscoporum nostrorum causa nos commovet, qui primo mundo [sic] necessariam secuti concordiam, Ecclesiarum suarum privatione perculsi, cum venerabilium quoque canonum contumelia deprimuntur, fitque illis propriae reconciliationis gloria causa difficilis, quasi ipsi magis pertinaci mente restiterint, et aliis ad sedis apostolicae redeuntibus unitatem ipsi Ecclesiae magis membra discerpserint; quod quam nobis durum sit, quamque clementissimi temporibus imperatoris indignum, prudentiam vestram convenit aestimare, et tandem praestare remedium, quo et illorum [Col. 0466B] labores, et nostram grato possit solamine auferre moestitiam. [1Kb]

Justinus Augustus Hormisdae.

Illustrem virum episcopum R. grato suscepimus animo non pro honore tantum qui debetur sacerdotibus, verum etiam pro affectu vestrae sanctitudinis. Nam quicunque tuo comprobatus judicio fuerit est apud nos etiam judicatus probatissimus. De opera tamen et favore qui sacrosanctis inferendus est Ecclesiis tunc demum opportunius statuetur cum legati quos nuper ad regem magnificum Trasamundum destinasse noscimur reversi propitia Divinitate responsum nobis detulerint. Vestra autem beatitudo supremum [Col. 0466C] nobis praesidium indefessis orationibus postulare dignetur. Data XV cal. Decembris Constantinopoli domino Justino perpetuo Augusto. Accepta XI cal. Junii Rustico cos.



EPISTOLA LXI. AD HELIAM, THOMAM ET NICOSTRATUM. Ad imperatorem et alios se pro illorum causa scripsisse significat.

Hormisda Heliae, Thomae et Nicostrato episcopis.

Quanto mens nostra doloris vestri participatione fatigetur supervacuum est apud probantes mutuam caritatem verbis astruere: sed ille qui et nostrum animum et vestros labores scrutator praescius intuetur, moerorem nostrum vestra in gaudium prosperitate convertat. Verum ne unquam pro vestro negotio [Col. 0466D] sub allegatione justissima et blanda intercessione cessemus, noveritis nos tam ad clementissimum principem, quam ad praecellentissimam Augustam, nec non ad illustres et magnificos viros Justinianum atque Germanum filios nostros litteras destinasse, vestrum specialiter negotium continentes, quas viro sublimi Eulogio ita tradidimus, ut in vestro primum ponat arbitrio utrum per vos eas eligatis offerre, an per ipsum potius perlatorem tam principi porrigantur quam caeteris, quas designavimus supra, personis.



EPISTOLA LXII AD LEGATOS. De iis quae Thessalonicae ab Eutychianis gesta per famam audiverat, Dorotheum et Aristidem Romam venire compellendos.
[Col. 0467A]

Hormisda Germano et Joanni episcopis, Felici et Dioscoro diaconis, et Blando presbytero.

Cum nos ecclesiasticae prosperitatis gaudia sublevarent, et prope plenum laboris vestri fructum quotidie carperemus, repente nos inimica universi, quae repente successerat, fama confundit: cujus opinionis ordinem, etsi vobis necdum referentibus suspicamur incertum, pro ipsius rei tamen magnitudine credimus non tacendum. Itaque perlatum est fratrem et coepiscopum nostrum Joannem, dum ad Thessalonicam pro suscipiendis tantum libellis qui promittebantur accederet, ita plebis irrationabili seditione concussum, ut exstincto primum eo qui hospitium venienti praebuerat, [Col. 0467B] ipse quoque non dissimili caede mactatus, et vix sacrosancti fontis reverentia vindicatus evaserit: cujus seditionis initium, sub interrogationis dolosae commento ab Aristide presbytero narratur exortum. Verum nos, si haec manifesta sunt, adeo de plebe non querimur. Erit in potestate venerandi principis, temporis sui et catholici sacerdotis injuriam, qua jubeat resecare censura. Sed quod ad nos attinet, cura pervigili per vos (Deo propitio) desideramus impleri, quia nullum volumus, aut non reddita ratione converti, aut sic rectam viam fidei profiteri, ut sibi a principe aliquid sine doctrinae remedio causetur imponi. Haec igitur suggestione vestrae supplicationis peragite, ut Thessalonicensis episcopus, qui sub interrogationis obtentu ecclesiasticam pacem protracto [Col. 0467C] in longum nititur dissipare negotio, quoniam a vobis suscipere noluit a principe ad urbem directus, ab apostolica percipiat sede doctrinam, et quidquid sibi dubium putet, huc veniens praesenti a nobis inquisitione condiscat: sic enim probare potest se catholicae professionis servare cautelam, non malitiose concepta vindicare certamina. Sciat nos paratos esse, et bene inquirentes instruere, et errantes ad fidei rectum tramitem scientia duce revocare: quia si dubitans paratam non vult experiri doctrinam, nec rursus in simplicitate cordis quae pacis et religionis causa jubentur admittere, in aperto est qua mente vel Dei nostri praeceptis obsistat, vel orthodoxi principis exempla contemnat. In hac ergo parte totus suggestionis vestrae actus immineat, quia nec illi alia possunt [Col. 0467D] ratione salvari, et incitatae plebis sub hoc melius moderamine causa sedatur; cum quo etiam Aristidem presbyterum clementissimus princeps ad nos venire praecipiat, quia, sicut praefati sumus, omnes quorum pax ecclesiastica ambiguitate dividitur, simul ad communionem nostram, depulsa mali erroris aegritudine, catholicae scientiae cupimus sentire medicinam. Praeterea mox ut praesentia vos contigerit scripta suscipere, debebitis ad nos de vestris aliquem destinare cum relatione quae universa contineat, unde his quae gesta sunt vel geruntur sollicitudinem nostram relevare debeatis. Datarium quoque litteris vestris adjungite, ne vobis portitoris tarditas possit [Col. 0468A] ascribi. Data III idus Octobris, Eutharico viro clarissimo consule (anno Domini 519).





SUGGESTIO GERMANI EPISCOPI, FELICIS ET DIOSCORI DIACONORUM, ET BLANDI PRESBYTERI. Quae Thessalonicae a Dorotheo contra Joannem episcopum acta fuerint. (C)

Magna misericordia Dei est, et inaestimabilia ejus judicia, qui nihil occultum dimittit, ut probetur uniuscujusque conscientia. Dorotheus Thessalonicensis episcopus non novus apparuit, nec ad praesens factus, sed se demonstravit quem olim vera praedicabat opinio. Iste semper in malis desideriis suis involutus, data occasione exercuit quod contra fidem catholicam semper parturiebat scelus. In aliis litteris [Col. 0468B] significavimus beatitudini vestrae quo ordine transeuntes Thessalonica libellos non potuimus suscipere. Erat tamen constitutum post ordinationem sanctae Ecclesiae Constantinopolitanae unum ex nobis ad ipsum dirigere, quia hoc sperabat praedictus, ut unus ex nobis post susceptos libellos cum ipso missas celebraret, quasi testimonio habens in generalitate se ad unitatem sedis apostolicae esse conjunctum. Etsi tarde, factum est tamen: et venerabilem Joannem episcopum ad ipsum dirigentes, directus est cum ipso ex communi electione Epiphanius presbyter. Germanus venerabilis et illustris episcopus erat cum eis, et Licinius comes scholae ex ordinatione clementissimi imperatoris. Qui Licinius tamen cum prius pro alia causa esset Thessalonicam directus, congregata [Col. 0468C] synodo de paroecia Ecclesiae Thessalonicensis, ibi est inventus, exspectans secundum promissionem unum ex nobis. Voluerunt ipso praesente libellos facere et subscribere: quod factum est; signavit ipsos libellos praedictus vir, et veniens Constantinopolim, factum nuntiavit. Dicebatur nobis ab apocrisiario Dorothei: Jubete dirigere qui libellos suscipiat. Deliberatum est, sicut praediximus, venerabilem Joannem episcopum ambulare, ut haberet testimonium subscriptionis illorum. Rogavimus piissimum imperatorem ut comes Licinius ambularet cum eo: quod et factum est. Et quia pervenerunt in civitatem, nuntiatum est Dorotheo per comitem Licinium praesentiam adesse nostrorum. Qui direxit Aristidem presbyterum cum aliis duobus episcopis, quos solos sciebat [Col. 0468D] adversarios esse negotii, ut nostros videret: cum quibus voluerunt facere primum certamen de libellis, dicentes: Sunt capitula quae debent emendari. Dixerunt nostri non esse in potestate ipsorum hoc facere: si vultis facere, Deo gratias; si non vultis facere, venimus, salutavimus vos, perambulavimus. Discesserunt post ista verba. Ad aliam diem convenerunt, iterum ista loquentes; et antequam propositionem verborum fecissent, ibi non est intentio generata, non injuria secuta est: subito populus insanus irruit super ipsum, et duos pueros occiderunt episcopi, caput etiam fregerunt episcopo in duabus partibus, et renes ejus dissipaverunt, et nisi misericordia Dei, et defensio Sancti Marci basilicae eruisset [Col. 0469A] eos de manibus eorum, ibi perierant: liberati sunt tamen, quomodo dicitur, quia manus publica supervenit, quae eos eruere potuit. Ista et istorum concinnamenta Dorothei malitia fabricavit, qui ante biduum quam pervenirent nostri Thessalonicam super duo millia baptizavit: [* 1Kb] sacramenta tanta erogavit in populo, quae possint ipsis ad tempora sufficere, significans plebi quia fides recta mutatur. Ista quomodo non habuerant excitare populum? Ista quem non invitabant ad seditionem? Post hoc ipsum libellum quem fecerat cum episcopis ante populum scidit, dicens: Ego istud usque ad mortem meam nunquam facio, nec facientibus consentio. Occiderunt et hominem (Joannem) venerabilem catholicum, qui nos venientes susceperat in domo sua, qui semper separatus [Col. 0469B] fuit a communione Dorothei propter synodum Chalcedonensem: in quo talem mortem exercuerunt, qualem illi qui sanctum Proterium occiderunt. Ista ad clementissimum imperatorem pervenerunt, et prope in tota civitate catholicus luctus est propter talia quae contigerunt scelera. Promittit sancta clementia vindicare et citare Dorotheum, quia nos contestati sumus pietatem ejus, dicentes: Nulla ratione Dorotheum inter episcopos aut in communione sedis apostolicae potest beatissimus papa recipere, et contra qui voluerint eum in sua communione recipere, scire se esse reos auctoritate ecclesiastica. Ista ad notitiam beatitudinis vestrae festinavimus referre, ut nihil vos lateat, quod in istis partibus agitur. Accepta IV calendas Decembris, Eutharico consule [Col. 0469C] (anno Domini 519).



EPISTOLA LXIII. AD LEGATOS. Dolet Joannem occisum: et Dorotheo ab episcopatu remoto, alium, Aristide excepto, in ejus locum substitui praecipit. Thomam et Nicostratum suis Ecclesiis restituendos. Monachos Scythas Romae usque ad legatorum adventum detineri.

Hormisda Germano et Joanni episcopis et Blando presbytero.

Graviter nos Joannis catholici afflixit interitus, quem haeretici Dorothei vasania perhibetis exstinctum. Nam eumdem Dorotheum Constantinopolim jussu principis didicimus evocatum. Adversus quem domino et filio nostro clementissimo principi debetis insistere, ne in eamdem civitatem denuo revertatur: [Col. 0469D] sed, episcopatus, quem nunquam bene gessit, honore deposito, ab eodem loco ac Ecclesia longius relegetur, vel certe huc ad urbem sub prosecutione congrua dirigatur. Ad hanc etiam partem evigilare debetis, ne in locum ejus Aristides totius mali incentor et conscius quibuslibet subreptionibus ordinetur: nam nulli prodest mutari personam, si ejusdem forma nequitiae perseveret: sed talem virum debetis eligere, ut de judicio vestro cuncta catholicorum congregatio gratuletur. Iis igitur observatis, pro Thomae et Nicostrati fratrum et coepiscoporum nostrorum personis [Col. 0470A] intentio dilectionis vestrae vehementer debet incumbere. Nam quid prodest Ecclesiam redintegrasse, si ab ejus corpore sacerdotes videamus extraneos, quos in nostram communionem vos caute aut rationabiliter non ignorastis esse susceptos? Unde non leviter nos res ista contristat, si ab his qui sedis apostolicae praedicationem sequuntur, negligantur qui in ejus fide et consensu recepti sunt. Idcirco, sicut hortati sumus, pro eorum communione atque loco, serenissimo principi vehementer insistere: nam in eadem causa domino et filio nostro clementissimo principi et viro illustri Justiniano filio nostro scripta direximus, hortantes eum ut cum vestra, quantum ad Ecclesiarum suarum receptionem pertinet, debeant caritate tractare. De eo vos articulo nostrae admonitionis [Col. 0470B] suspicamur non immemores. Diximus enim quemadmodum, exclusis occupatoribus, hi, de quibus loquimur, ad proprias revertantur Ecclesias, ut illi alibi (si tamen rectae sunt fidei) ordinentur. De personis Scytharum monachorum Justinianus vir illustris nobis scripsit, quarum exemplaria litterarum fraternitati vestrae direximus, qui cum nollent sustinere vestrae dilectionis adventum, et observationum moras se dicerent ferre non posse, tentaverunt clam de urbe discedere; quos tum nos faciemus sollicitius custodiri, ea quae de vobis contraria dixerunt volentes agnoscere, ut cum reversi, Deo propitio, fueritis, eorum error rationabilibus adhortationibus corrigatur. Data III nonas Decembris, Eutharico viro clarissimo consule (anno Domini 519).



EPISTOLA LXIV. AD JOANNEM MELICITANUM (MILITANAE ECCLESIAE) EPISCOPUM. [** 1Kb] Constantinopolitanam Ecclesiam ad sedis apostolicae communionem rediisse
[Col. 0470C]

Hormisda Joanni episcopo Melicitano [1 1Kb] (Nilecopolitano).

Vota nostra caritatem tuam latere nolumus, ne qui particeps fuit sollicitudinis, gaudiorum fructu reddatur extorris. Et ideo Constantinopolitanam Ecclesiam ad communionem nostram rediisse, Domino propitiante, tradentibus significamus alloquiis; et mandatorum, quae legatis nostris dedimus, in omnibus seriem fuisse completam. De qua parte, ut ad dilectionem tuam plenius perfectum gaudium perveniret, [Col. 0470D] libelli Joannis fratris et consacerdotis nostri episcopi Constantinopolitani, et Justini clementissimi principis Orientis sacrarum litterarum exemplaria pariter credidimus destinanda; indicantes nihilominus per Orientis partes plurimos episcopos sic fecisse. Superest ut a nobis competentibus precibus Divinitas exorata concedat quatenus de aliarum quoque Ecclesiarum redintegratione gratulemur. Ea vero quae significare curavimus in eorum sacerdotum qui fraternitati tuae vicini sunt curabis perferre notitiam, ut et ipsi de effectu tantae rei gratias nobiscum coelestis [Col. 0471A] misericordiae beneficiis referre non cessent. Deus te incolumem custodiat, frater carissime.



EPISTOLA LXV. AD EPISCOPOS HISPANIAE (BAETICAE PROVINCIAE). Gratulatur de pace Orientalis Ecclesiae.

Fratribus dilectissimis universis episcopis per Baeticam provinciam constitutis Hormisda episcopus.

[* 1Kb] Quid tam dulce sollicito quam quod (quum) mihi de vobis innotescunt illa quae cupio? Quid tam religiosis conveniens institutis quam ut inter sacerdotes pacem, quam eos necesse est aliis pro officio annuntiare, conservent? Plena, fateor, gratulatione suscepi, quod votiva mihi caritate (quae inter vos est) Ecclesiarum et pace litteris indicastis. Sponte mihi, quidquid [Col. 0471B] hortari poteram, quidquid monere, delatum est. Confirmet hoc Deus, quod operatus est in nobis (Psal. LXVII): et quae praecepit pro animarum salute facienda, haec ipse qui praecepit, pro ea qua nos redemit pietate faciat. Et his tam bonis nuntiis nos quoque religiosorum vicem reddimus nuntiorum. Quidquid cum Orientalibus, quos ad Ecclesiae corpus unitatemque revocatus dudum Dei nostri ope litteris significavimus destinatis, denuo, cum aptum fuerit, repetitis vobiscum participabimus indiciis. Mox post nostrorum reditum (pro nostro edicto) ab Orientalibus missa legatio est. Certa speravit, certa consuluit. Sed facimus de his quae fuerant dicenda compendium, ipsi potius, ad instruendam notitiam vestram, quae a nobis sunt responsa dirigentes, ne quid sibi sub spatio prolixiore [Col. 0471C] terrarum aut opinio vindicet, aut error assumat, cum ad rerum fidem ipsam teneri sufficit veritatem. Quod autem ad continentiam vestrarum pertinet litterarum, oportuit quidem desideria plenius expedire, ut aestimatis omnibus responsum rationi congruum redderetur. Sed quia privilegiorum veterum et statutorum paternorum indidistis iisdem litteris mentionem, ad Sallustium fratrem et coepiscopum nostrum sub hac parte rescripsimus, vobis quoque strictim quae dicta sunt illis latius indicantes, ne privilegia nobis (a nobis) indulta convellerent, et nihil tam conveniens fidei judicare, quam ut in honore suo a Patribus decreta serventur. Deus autem vos incolumes custodiat, fratres carissimi (anno Domini 519)





SUGGESTIO DIOSCORI DIACONI. Paulum Antiochiae episcopum ordinatum. Scythas monachos tumultus excitasse, dicentes unum de Trinitate fuisse crucifixum. (C)
[Col. 0471D]

Verum est nulla esse gaudia magnopere spiritualia, a quibus ex toto tribulatio possit esse separata. Gaudemus de unitate Constantinopolitanae Ecclesiae, quae facta est cum sede apostolica: laetamur quotidie diversorum episcoporum libellos nobis satisfactionis offerri. Modicum in Ephesina civitate contigit scandalum, ubi contempta est et injuriata synodus Chalcedonensis. Est invocatus clementissimus imperator hoc corrigere, quod et sperat cum Dei adjutorio [Col. 0472A] fieri. Nunc, etsi post labores, etsi post intentiones plures, Antiochena Ecclesia ordinata est; electus est quidam Paulus nomine presbyter Constantinopolitanae Ecclesiae, quem huic honori aptissimum imperatoris testimonio comprobatum voluerunt et tentaverunt hic ordinare. Ego jussionis vestrae non immemor contradixi, dicens: Jussit dominus noster beatissimus papa, secundum antiquam consuetudinem, ibi eum episcopum ordinari. Hoc obtinuit quod praecepistis. Orate ut Deus precibus apostoli Petri et ipsam civitatem cum pace faciat electum suscipere sacerdotem. Et quia ista aguntur, et in his quotidie proficit Ecclesia, insidiator antiquus suscitavit monachos de Scythia, qui de domo magistri militum Vitaliani sunt, omnium Christianorum votis adversarii, quorum inquietudo [Col. 0472B] non parvas moras generavit unitati Ecclesiarum, et magnopere de praedictae Ecclesiae Antiochenae ordinatione. Isti monachi, inter quos est Leontius, qui se dicit esse parentem magistri militum, Romam festinant, sperantes aliqua capitula a beatitudine vestra confirmari. Est in ipsis inter caetera ubi volunt dicere unum de Trinitate crucifixum: quod est nec in sanctis synodis dictum, nec in epistolis sancti papae Leonis, nec in consuetudine ecclesiastica. Quod si permittuntur fieri, mihi videtur dissensiones et scandala non mediocria nasci inter Ecclesias. Istud Anastasius imperator magnopere catholicis imponere festinavit: istud et Eutychetis discipuli in synodo Chalcedonensi proposuerunt. Quia quotiescunque Patres de Dei Filio Domino nostro [Col. 0472C] Jesu Christo disputaverunt, Filium Dei Verbum, consubstantialem Patris, homousion Patri dixerunt. Iste autem sermo ideo nunquam est in synodis a Patribus introductus, quia procul dubio catholicae fidei minime poterat convenire. Cujus sermonis si subtiliter attendatur intentio, ad quantas haereses pateat, et quae mala per eum possint disputationibus ecclesiasticis introduci, quoniam longum est per praesentes insinuare, praeterimus. Unde sanum mihi videtur et utile, et ad pacem Ecclesiarum conveniens, nihil aliud responsum dari, nisi: Sufficit sanctum Chalcedonense concilium, in quo et aliae synodi continentur: sufficiunt epistolae papae Leonis, quas synodus confirmavit: novitatem in Ecclesia introducere nec volumus, nec debemus. Est in propositione eorum callida [Col. 0472D] et haec dicere. Nos synodum Chalcedonensem suscepimus: hoc speramus, ut jubeatis nobis eam exponere, quia non sufficit sic quomodo est exposita contra haeresim Nestorianam: non quasi non intelligentes, nisi conantes per subtilitatem ad hoc nos adducere, ut disputetur de synodo Chalcedonensi. Quod si factum fuerit, dubia et infirma ostenditur, et haereticorum omnium patuit errori. Inter alia si post synodum Chalcedonensem, si post epistolas papae Leonis, si post libellos quos dederunt et dant episcopi, et per ipsos satisfecerunt sedi apostolicae, iterum aliquid novum addatur, sic mihi videtur, quia quidquid factum est destruitur. Data III calendas Junias, Constantinopoli.





SUGGESTIO GERMANI ET JOANNIS EPISCOPORUM, FELICIS ET DIOSCORI DIACONORUM, ET BLANDI PRESBYTERI. Eadem quae in superiori. (C)
[Col. 0473A]

Cum Dei misericordia, quo ordine et qua cautela communicavimus in Ecclesia Constantinopolitana, jam aliis litteris per servum vestrum Pollionem directis vestra beatitudo cognovit. Et similiter in aliis litteris non semel, sed secundo, qualia aemuli homines religionis tentant significare curavimus: ut nihil sit actum, aut cogitatum faciendum, quod lateat beatitudinem vestram. Stat nobiscum cum Dei adjutorio quidquid in Constantinopolitana Ecclesia est ordinatum. Non titubant gaudia spiritualia, quae celebrarunt et celebrant catholici. Causa Antiochenae Ecclesiae [Col. 0473B] ordinationis non solum nobis labores fecit, sed grandes tribulationes: quia homines festinantes impedimentum facere generali unitati, diversis modis diversa impedimenta fecerunt. Nostra erat propositio de his qui se suspenderant de anathemate in praedicta Ecclesia ordinare sacerdotem. Non proposuerunt ante oculos suos futurum judicium palam dicentes: Omnes qui sedi apostolicae communicabant Nestoriani sunt: et magis illis non debere credere, qui modo videntur ad communionem sedis apostolicae revocati. Post multas afflictiones, et pene in tres menses a Patribus protracta certamina, piissimus imperator sua auctoritate Paulum nomine presbyterum de Ecclesia Constantinopolitana elegit episcopum fieri in Ecclesia Antiochena, dicens inter alia et hoc testimonium [Col. 0473C] de ipso, quia duobus annis in Antiochia positus non mediocriter resistebat Severo haeretico: similia et omnes catholici consonabant. Et omnia ista de persona praedicti imperator se promisit ad vestram beatitudinem relaturum. Harum tamen tribulationum provisores et socii et unitati Ecclesiarum impedimento monachi de Scythia fuerunt, qui postea hic defecerunt (hinc discesserunt), assignati ab omnibus nihil pacificum cogitare, ad beatitudinem vestram cucurrerunt, sperantes subrepere, et per litteras vestrae sedis suas intentionis confirmare. Isti de sua provincia episcopos accusant, inter quos est Paternus Tomitanae civitatis antistes. Petitiones obtulerunt, et coacti piissimi principis et domini Vitaliani magistri militum jussione, frequenter ad audientiam [Col. 0473D] causae convenimus, non quasi volentes nos in his negotiis occupare: quia nobis sunt ante oculos beatitudinis vestrae praecepta, quibus praecepistis ut causae tantum cui veneramus intenti nullis aliis negotiis misceremur, sed sperantes posse intentione eorum pacari, ad hoc descendimus. Et quia nobis diu laborantibus, et illis nullam suscipientibus rationem, nihil proficiebat in eo quo tenebamus, clementissimus imperator in conventu publico, ubi et nos interfuimus, Paternum praedictum episcopum, et magnificum virum Vitalianum reduxit ad gratiam: accusatores quoque ejus suo praecepit episcopo supplicare. Monachi vero cum similiter ad concordiam quaererentur, fuga lapsi maluerunt de civitate discedere, [Col. 0474A] quam ad concordiam pervinere. Praedicti monachi ad Italiam venientes, aliquanta capitula proponere habent, inter quae et unum de Trinitate crucifixum continetur, sperantes ita confirmari ex auctoritate beatitudinis vestrae, sicut et in aliis litteris significavimus, et modo hoc dicimus, ut nulla novitas a sede apostolica scribatur: quia et nos ante imperatorem, et ante senatum haec indicavimus, dicentes: Extra synodos quatuor, extra epistolas papae Leonis, nec dicimus nec admittimus quidquid non continetur in praedictis synodis, aut quod non est scriptum a papa Leone non suscipimus: quia si voluerit dominus noster qualemvis novitatem scribere, pejus erit istud initium (vitium) quam illud quod factum est per Eutychetem. Sufficere debet [Col. 0474B] Ecclesiae quod per sexaginta annos ab Eutychete usque modo sustinuit. Nobis quod visum est scripsimus: in vestra potestate est deliberare quod vobis Deus imperaverit: quoniam haec illi nituntur asserere, eo modo sibi satisfacere cupientes, ita ut profiteamur et dicamus unum de Trinitate passum esse; quod nec Patres nec synodi dixerunt. Ista ideo per singula exposuimus, ne illorum subtilitas glorietur in nostra simplicitate propter istas novas suas intentiones. Vitaliano magnifico viro subrepserunt, ut et talia vindicare pro talibus rebus, et contra nos quaecunque potuit impedimenta afferret; cujus immutationem omnis nobiscum deflet Ecclesia. Quapropter rogamus, ut consueta cautela, et qua solet dominus noster vigilantia, cogitetis, et quomodo suspendendi sunt, [Col. 0474C] qui a nobis taliter recesserunt, et a nostra communione fuerunt sejuncti; et quid eis respondeatur, vel quomodo eorum capitula repellantur; quia eos omnes Constantinopolitana catholica exhorret Ecclesia. Data III calendas Julias, Constantinopoli.





SUGGESTIO LEGATORUM AD HORMISDAM PAPAM. Reliquias S. Laurentii et sanctuaria apostolorum Justiniano concedi petunt, qui illa in basilica Apostolorum collocare cupiebat. (C)

Filius vester magnificus vir Justinianus, res convenientes fidei suae faciens, basilicam sanctorum Apostolorum, in qua desiderat et beati Laurentii martyris reliquias esse, constituit, sperat per parvitatem nostram, ut praedictorum sanctorum reliquias [Col. 0474D] celeriter concedatis. Habuit quidem petitio praedicti viri secundum morem Graecorum, et nos contra consuetudinem sedis apostolicae exposuimus. Accepit rationem. Et quia talis est fervor fidei ejus, qui meretur quidquid de apostolica sede depoposcerit, et talis est qui sperat unde et salus animae et fidei effectus accrescat, talibus desideriis postulata competit non negare. Unde si et beatitudini vestrae videretur, sanctuaria beatorum apostolorum Petri et Pauli, secundum morem, ei largiri praecipite; et si fieri potest, ad secundam cataractam ipsa sanctuaria deponere, vestrum est deliberare. Petit et de catenis sanctorum apostolorum, si possibile est, et de craticula beati Laurentii martyris. Ista sunt desideria [Col. 0475A] praedicti viri: in hoc fides ipsius est incitata. Propter hoc in urbem vestram virum spectabilem Eulogium magistrianum direxit, hoc sibi satisfacere judicans, si de ipso fonte, de quo per omnem terram sanctuaria apostolorum sunt data, inde et ipse reliquias suscipere mereatur. Et bene facitis causam ecclesiasticam magnopere in contestatione Dei tali homini commendare, cujus sinceritas et integritas circa religionem catholicam nota est omnibus hominibus. Hic voluerunt capsellas argenteas facere et dirigere; sed postea cogitaverunt ut et hoc quoque a vestra sede pro benedictione suscipiat. Singulas tamen capsellas per singulorum apostolorum reliquias fieri debere suggerimus. Data III calendas Julias, Constantinopoli.





EXEMPLUM EPISTOLAE JUSTINIANI AD HORMISDAM. Dissensiones a monachis Scythis excitatas ab eo compescendas. Apostolorum reliquias se cupere. (C)
[Col. 0475B]

Domino sancto meritis beatissimo et apostolico domino patri papae Hormisdae Justinianus vir clarissimus.

Propitia Divinitate, quae semper Ecclesiam catholicam per incrementa fidei instituit, unitas sanctarum Ecclesiarum per doctrinam et auctoritatem apostolatus vestri provenit. Sed quoniam comperimus quosdam nomine monachos, quibus magis discordia in studio est quam caritas et pax Dei, cupientes quaedam perturbare, ad angelum vestrum hinc discedentes iter arripuisse: quos beatitudo vestra, praesentibus [Col. 0475C] scriptis causam livoris eorum cognoscens, ita ut merentur, suscipere et a se longe pellere dignetur: quoniam vaniloquia ipsorum festinantium novitates introducere in Ecclesia, quod neque quatuor synodi venerabiles, neque sancti Leonis papae epistolae continere noscuntur, in omni loco turbas excitare videntur. Quamobrem etiam et a viris reverendissimis episcopis et diaconibus directis ab apostolatu vestro ad nos angelus vester destinare dignetur, et ipsos digna correctione perculsos, ut superius dictum est, pellere jubeat. Ergo haec petimus ut (sicut supradictum est) ipsas hujusmodi litteras per eumdem portitorem ad nos dirigere magnopere festinet. Sunt autem nomina eorum, Achilles, Joannes, Leontius et Mauritius (Maxentius). Haec nostra est maxima sollicitudinis [Col. 0475D] causa, ne unitas, quam vester labor oratioque perfecit, per inquietos homines dissipetur, sperantes in Domino Deo, quia si quid est quod adhuc a totius orbis pace dissentiat, hoc quoque orationibus vestris apostolicae sedis communioni societur. Praesumentes autem de beatitudinis vestrae benevolentia, paternam dilectionem nimium petimus, quatenus reliquiis sanctorum apostolorum tam nos quam basilicam eorum hic in domo nostra sub nomine praedictorum venerabilium constructam illustrare et illuminare large dignemini; cognoscentes quod nullum nobis majus beneficium nec munus praestare potestis, domine beatissime pater, quam si hanc nostram petitionem adimpleveritis. Subito autem iter arripiente [Col. 0476A] praedicto agente in rebus, etiam duo pallia serica ad ornamentum altaris sanctorum apostolorum direximus, quae suscipientes, efficacissimis precibus vestris, nostri jubete jugiter facere memoriam.





EXEMPLUM EPISTOLAE JUSTINIANI PER FRATREM PROEMPTORIS AD HORMISDAM PAPAM. Petit ut expedito monachorum negotio Joannem et Leontium ad se remittat. (C)

Quidquid est cautius, quidquid firmius, ut pro sancta fide et concordia sacrarum Ecclesiarum geratur, optamus. Unde ad beatitudinem vestram et frater noster gloriosissimus Vitalianus per Paulinum virum sublimem defensorem vestrae Ecclesiae rescripsit, et nos per eumdem significare curavimus illa [Col. 0476B] debere beatitudinem vestram perficere, quae pacem et concordiam sanctis concedant Ecclesiis. Subinde tamen, qui certius responsum ad sanctitatem vestram referat, cum litteris piissimi nostri imperatoris destinavimus. Nam quanta quaestio in partibus nostris orta est, potest etiam antelatus vir religiosus defensor sanctitatem vestram instruere. Unde petimus ut, si est possibile, celerrimo dato responso et satisfactis religiosis monachis, Joannem et Leontium ad nos remittatis: nisi enim precibus et diligentia vestra ista quaestio soluta fuerit, veremur ne non possit Ecclesiarum sanctarum pax provenire. Ergo cognoscentes quia et merces et periculum hujus rei vobis servatur, diligenter tractate, et firmissimum responsum per antelatos religiosos monachos, si est possibile, [Col. 0476C] antequam legatus noster ad beatitudinem vestram perveniat, nobis remittite; in hoc enim solo omnis pendet intentio.





EXEMPLUM EPISTOLAE JUSTINIANI AD HORMISDAM. An dicendum sit unum de Trinitate fuisse crucifixum. (C)

Ut plenissima fidei perfectio doctrina beatitudinis vestrae nobis proveniat, iterum Eulogium virum strenuum agentem in rebus juxta alias causas, etiam hanc propter direximus, per quem valde petimus ut per omnia responso apostolatus vestri circumspecto et cautissimo in confessione catholicae fidei confirmetur. Post semel enim divina misericordia donatam Ecclesiae catholicae unitatem, quidam asserunt Christum Filium Dei Dominum nostrum pro nostra salute [Col. 0476D] carne crucifixum unum de Trinitate debere praedicari: quod si suscipiendum sit, paterna provisione reverentia vestra cautissimo suo rescripto, quid sequi, quidve super hoc evitare debeamus, nos certiorare dignetur: quoniam verba videntur facere dissensionem: nam sensus inter catholicos omnes unus esse probatur. Imponite igitur vobis semel susceptum laborem, sancte ac venerabilis Pater, etiam in hoc praedecessores vestros sequentes, quorum memoriam et amplectimini, et consortio pontificatus ornatis, et de hac intentione liberos nos properate reddere et securos. Hoc enim credimus esse catholicum, quod vestro religioso responso nobis fuerit intimatum. Quia vero dictum est Scythicos monachos hac ratione [Col. 0477A] ad sedem vestram accessisse pro traditione Patrum et ordine regularum, praebito eis responso, nihil formidante, ad nos cum vestris litteris jubete remittere. Quarum etiam exemplaria consignata praedicto viro strenuo Eulogio dari praecipite. Haec enim omnia ideo petimus vos disponere cautius, ut ne locus mendacio vel insidiis detur: quoniam summo cum desiderio fidem catholicam amplectentes, vestra doctrina unitatem universo orbi petimus condonare.



EPISTOLA LXVI. AD JUSTINIANUM. Monachos Scythas ante legatorum adventum Roma non discessuros. Apostolorum sanctuaria transmittit.

Hormisda Justiniano viro illustri.

Ita magnificentiae vestrae animum vigere novimus [Col. 0477B] religionis affectu, ut beneficium a vobis in perfectione pacis Ecclesiae velitis magis exigi quam rogari, judicantes meritis excellentiae vestrae proficere, quod vos generalitatis desiderio contingit offerre. Unde et nos a vobis praesumpte quaerimus tanquam debitum quod meritis vestris novimus esse profuturum: et ideo, domine fili, sub omni caritate salutantes, speramus ut immineatis operi quod Domino adjuvante fundastis, memores divini testimonii: Qui perseveraverit usque in finem, hic salvus erit (Matth. X). Praeterea monachos, quos venisse Romam significastis litteris vestris, ad propria mox voluimus reverti. Sed quia sub testificatione potentiae divinae dicebant per insidias in itinere paratas vitae sustinere se posse discrimen, volentes redire Constantinopolim, passi [Col. 0477C] non sumus violenter expelli. Quapropter necesse habuimus venientibus legatis nostris inquirere qua revera faciente causa inter eos fuerit commota discordia. Beatissimorum vero apostolorum Petri et Pauli sanctuaria, sicut religiosissimo quaesistis affectu, per harum portitorem sub omni veneratione transmisimus; optantes orationibus eorum ut mentis vestrae oblatio et desideria gratiae sint Divinitatis accepta. Petimus itaque ut tam de his quae geruntur pro concordia quam etiam de incolumitatis vestrae bono nuntietis sollicitudini nostrae gaudium, currente pagina litterarum. Data IV nonas Septembris, Eutharico viro clarissimo consule (anno Domini 120).



EPISTOLA LXVII. AD EUMDEM Scythas monachos ante legatorum adventum Roma non discessuros.
[Col. 0477D]

Hormisda Justiniano illustri.

Eulogio viro clarissimo filio nostro deferente, litteras celsitudinis vestrae suscepimus, eoque remeante, debitum persolventes salutationis officium, significamus Scythas monachos allegasse plurima quae nos relinquere indiscussa non possumus: sed legatorum nostrorum Deo juvante festinemus adventum: pro qua re eos in Urbe credimus retinendos, a qua nec ipsi ordinatione dissentiunt. Amplitudinem vestram tamen retinere confidimus, quod de ipsis nobis praeterito tempore litteris destinatis scripserint. In quorum [Col. 0478A] allegationibus cum legatis remeantibus competenter fuerimus instructi, si quid reprehensione dignum cognitio nostra repererit, necesse est ut circa eos teneamus ecclesiasticam disciplinam. Victorem praeterea, qui diaconi habere perhibetur officium, cujus fidem hi ipsi monachi vehementer accusant, vel alios qui perversas forsitan objiciunt quaestiones, ordinatione domini filii nostri clementissimi imperatoris ad urbem vobis suggerentibus dirigantur [sic], ut universas allegationes de quibus contendunt nos possimus agnoscere.





SUGGESTIO DIOSCORI DIACONI AD HORMISDAM PAPAM. Ab haereticorum se consortio carere. Victorem diaconum catholicam fidem professum. Scythas monachos Chalcedonense concilium damnasse. Suam fidem exponit, quam pontificis judicio submittit. (C)
[Col. 0478B]

Per Eulogium [(a) 1Kb] virum sublimem litteras beatitudinis vestrae suscepimus, in quibus significastis intentionem monachorum Scytharum, et quomodo visum fuerit apostolatui vestro episcopo Constantinopolitano causam delegare, ut ipse inter eos, et qui ab eis impetuntur audiret: mihi quidem non displicuerat, quia ubi conscientia cum Dei adjutorio nulla formidine terretur, a nullo debet declinare; imo magis festinare, ut per examen quod verum est omnibus manifestetur. Significastis mihi ab illis contestationem datam, ut non mihi haeretici jungerentur. Quos dicunt haereticos ego ignoro, nisi illos forte qui synodum Chalcedonensem suscipiunt, quos ego catholicos [Col. 0478C] dico. Victor diaconus dicitur: quidam cum isto, antequam nos Constantinopolim ingrederemur, habuerunt intentionem (contentionem) de uno de Trinitate crucifixo, et de Christo composito, et de aliis capitulis [(b) 1Kb] nobis hic positis: obtulerunt contra ipsum libellum tam nobis quam episcopo Constantinopolitano. Convenimus in domum episcopi, ut inter eos intentionem, quae vertebatur, agnosceremus. Praedictus episcopus synodum Chalcedonensem protulit: legit ante omnes omnia quae sunt in eodem concilio constituta, dicens.: Praeter ista nihil mihi aliud dicatur. Qui sequitur ista potest inter catholicos esse. Victor respondit: Suscipio similiter et epistolas papae Leonis, et sancti Cyrilli epistolas synodales, quae sunt in Chalcedonensi concilio allegatae: [Col. 0478D] et manu subscribo, et sacramentis confirmo ista me suscipere, et praeter ista nihil aliud praedicare: etsi inventus fuero aliquando extra ista aliud praedicans, nullam circa me peto misericordiam. Scythae e contra inchoaverunt dicere: Addatur et unus de Trinitate. Nos e contra diximus: Quod non est in quatuor conciliis definitum, nec in epistolis beati papae Leonis, nos nec dicere possumus nec addere. Displicuit hoc dictum. Victor autem utrum sincero animo haec diceret an dolose, quis nosse potest nisi qui corda cognoscit? Verba ista nos audivimus; Dei est animum judicare. Postea sine nobis magnificus vir Vitalianus magister militum inter se et episcopum Constantinopolitanum [Col. 0479A] vocaverunt praedictum Victorem, locuti sunt cum eo: quid definierint inter se, nescimus. Postea nec Victor ad nos venit, nec est causa dicta. Isti tamen Scythae (sciat beatitudo vestra) omnes qui accipiunt synodum Chalcedonensem Nestorianos dicunt, dicentes: Non sufficit synodus contra Nestorium, et sic debere synodum suscipere quo modo ipsi exposuerint: qui homines quales sunt, et quales intentiones habent, et quid volunt in fide catholica introducere, cum Dei adjutorio manifestatum est omnibus catholicis: nec indiget causa meo labore, quam pro sua misericordia Deus produxit ad lucem. Ego quod a Patribus didici, quod semper Ecclesia catholica servavit, non tacui, non abscondi. Unus est Deus, de quo Moyses loquitur, dicens: Audi, Israel, [Col. 0479B] Dominus Deus tuus, Deus unus est (Deut. VI); et in alio loco ait: Dominus solus docebat eos. Unius substantiae credimus Trinitatem, quomodo praedixi unam deitatem; tres personas, quia nec plures deos dicimus, credentes unum Deum esse, id est Patrem, et Filium, et Spiritum sanctum, nec tres personas negamus, ne Sabellii dogma videamur sequi. Verum est personam Filii, id est Verbi Dei, consubstantialem Patri, et ipsa caro facta est; ipsa in utero Mariae habitavit; ipsa naturam humanam suscepit sine peccato; ipse Filius Dei homo factus natus est de virgine Maria; propter quod eam Dei genitricem dicimus et credimus, quia unitas divinitatis et humanitatis, quae fieri coepta est ex quo Mariae angelus Gabriel annuntiavit dicens: Ave, Maria, gratia plena, [Col. 0479C] Spiritus sanctus superveniet in te (Luc. I), etc., non tantum in utero non est divisa, sed nec in partu, nec in nutrimentis, nec in passione, nec in sepulcro, nec in resurrectione, nec in coelo separata est: quia unus est Filius Dei Dominus noster Jesus Christus, non in personis divisus, non in naturis separatus, neque in potentia diversus. Idem est namque et sustinens passionem, quia omnes homines, aut dividens quemadmodum Nestorius, aut negans quomodo Eutyches, aut minus incarnationem credens quomodo Apollinaris, aut phantasiam introducens quomodo Manes, a tide catholica sunt incisi; homines operarii iniquitatis, et hostes doctrinae apostolorum. Ista didici, ista audivi a majoribus nostris: et si forte extra ista quid debeamus sequi ignoro, exponente beatitudine [Col. 0479D] vestra necesse est me sequi. Maxentius tamen, qui sub abbatis vocabulo dixit se congregationem habere, si interrogetur, aut cum quibus monachis vixit, aut in quo monasterio, aut sub quo abbate monachus factus est, dicere non potest. Similiter et si de Achille dicere voluero, rem facio supervacuam: cui sufficit semper latere propter conscientiam suam ab omnibus catholicis damnatam. Data idibus Octobris Eutharico consule (anno Domini 519). Accepta XV calendas Decembris, Rustico viro clarissimo consule (anno Domini 520).





EPISTOLA JUSTINI AD HORMISDAM. Preces de fide quaestiones continentes sibi oblatas, eas Dioscorum non probasse. Se aliquem ad pontificem destinaturum ut quaestiones terminet. (C)
[Col. 0480A]

Justinus Augustus Hormisdae papae.

Quanto flagramus studio pro colligendis concordia sacratissimis Ecclesiis, jamdudum nos palam fecisse dignoscitur: qui et ineunte nostro imperio sanctitudinem vestram admonendam duximus, quo certos dirigeret, ut interventu eorum remedium aliquod his rebus inveniri possit. Et antequam advenerint qui destinati sunt, cuncta praeparavimus, quo facilius transigerentur quae per hanc florentissimam urbem disponenda fuerant. Verum quoniam preces nostro numini porrectae sunt ex diversis Eois provinciis, certa quaedam disserentibus pro fide catholica, secretaque suae mentis declarantibus, quae apud se pro [Col. 0480B] individua Trinitate constituta testantur, quaeque firmiter sese recepturos ostenditur (ostendunt): hisque relectis, Dioscorus aliqua asseruit non convenienti ordine inserta fuisse: merito duximus aperienda vobis ea quae sumus edocti. Non multo itaque post a nobis quidam destinabitur ad certiorem faciendam beatitudinem tuam super omnibus, et insinuandas vobis supplicationes quae nobis oblatae sunt, et responsum pietatis vestrae referendum, quo possint resecari tandem dubitationes incongruae. Securi igitur de nostro concilio, sollicitis orationibus placare nobis Divinitatem summam dignemini. Data XIV calendas Februarii, Constantinopoli, Vitaliano et Rustico consulibus (anno Domini 520).





RELATIO JOANNIS EPISCOPI CONSTANTINOPOLITANI. Instantem dominicae passionis diem recte celebrari XIII calendas Maias. (C)
[Col. 0480C]

Domino per omnia amabili Deo, sanctissimoque fratri comministratori Hormisdae, in Domino salutem.

Quemadmodum puro corde et caritate spirituali apud nosmetipsos habemus te, frater carissime, et quemadmodum te per omnia ducimus venerandum, ex operibus his satisfactum esse vestrae reverentiae judicamus, dominicae obsequentes voci manifeste clamanti: Quae vultis ut faciant vobis homines: sic et vos facite eis (Matth. VII), et apostolicam doctrinam amplectentes docentem: Vos invicem honore praevenientes (Rom. XII). Haec operibus ostendere festinamus, [Col. 0480D] vinculum insolubile spirituali caritate ad unitionem (adunationem) sanctarum Ecclesiarum continentes, quo nec contrariorum spirituum ictibus, nec fluctuationibus malorum principis, vel veritatis inimici titubare possimus, auxiliante nobis sancta et consubstantiali Trinitate, intercessione gloriosae et verae Dei genitricis Mariae: per quae praecipue nobis, domine atque sanctissime, immobilem permanere oramus nostrarum vestrarumque sanctarum Ecclesiarum statum, nihilominus et inseparabilem custodire fidei unitionem: potens est enim Deus victoriae palmam sperantibus in eum sine certamine condonare. Instantis autem dominicae passionis numerum, qui vestris continetur litteris, ex repositis apud nos diei paschalis [Col. 0481A] annalibus recte habere significamus [* 1Kb] (et ante quidem scientes), et nunc scrupulosius requirentes, sine dubitatione mundi festivitatem incolumes nos celebrare XIII calendarum Maiarum die optamus: qui est proprie nonus decimus dies futuri mensis Aprilis. Orate igitur, et circa nostram memoriam nullam oblivionem vester animus, sanctissime, habere dignetur. Omnem quae cum vestra est sanctitate in Christo fraternitatem ego quoque et mei plurimum salutamus. Alia manu: Incolumis in Domino ora pro nobis, amabilis Dei et sanctissime frater. Data Constantinopoli, XIV calendas Februarii, Vitaliano et Rustico vv. cc. consulibus (anno Domini 520).





SUGGESTIO GERMANI EPISCOPI, FELICIS ET DIOSCORI DIACONORUM, ET BLANDI PRESBYTERI. Dorotheum Heracleam fuisse perductum, nec imperatorem permisisse ut Romam duceretur: inde autem a quibus fuerit dimissus ignorari. De paschali die Orientalem Ecclesiam cum Romana convenire. (C)
[Col. 0481B]

Reverenda vestri apostolatus alloquia per filios vestros Leonem atque Eulogium desiderabili hilaritate suscepimus; quorum prius praeceptum, cur quae Thessalonicae contigerunt non insinuavimus, arguebat. Sed longe ante ejus adventum, occasione comparata, curavimus significare quaecunque vel rumore venientium, vel eorum qui pertulerant scriptis, quorum exempla subter adjunximus, vel piissimi principis narratione comperimus. Secuta est vindictae promissio: adeo ut Dorotheus Thessalonicensis episcopus ad Heracleam deduceretur civitatem, donec [Col. 0481C] causa terminum reperiret. Inter haec, secundum ea quae praecepistis, auctoritatem apostolatus vestri principi insinuare curavimus, ut ad percipiendam doctrinam catholicae puritatis Romam praefatus Dorotheus una cum Aristide mitteretur. Qui respondit causam non esse pro qua Romam delegarentur audiendi, ubi sine accusatorum controversia se possent liberius excusare. Sed repente, dum haec geruntur, ab Heracliensi, quantum agnovimus, in qua tenebatur, dimissus est civitate: quam ob causam, vel qua ratione, aut conditione, vel quibus agentibus ignoramus. De paschali die vestra beatitudo cognoscat concordare Orientalium cum apostolica sede sententiam, ut XIII calendarum Maiarum die festivitas celebranda speretur, sicut Joannis quoque Constantinopolitani [Col. 0481D] antistitis relatione clarebit. Superest ut orationis beatitudinis vestrae adminiculo celeriter, sicut cupimus, vestris mereamur praesentari vestigiis.





INDICULUS QUI DIRECTUS EST A JOANNE, EPISCOPO, VEL AB EPIPHANIO PRESBYTERO DE THESSALONICA. Thessalonicensium crimina narrantur. (C)

Si pro peccatis nostris isti qui hinc adducti sunt episcopi Constantinopolim fuerint ingressi, non dicamus quod imperatorem visuri sunt modis omnibus, sed quod et suis locis restituentur. Tantas enim pecunias secum detulerunt, ut non homines, sed possint angelos excaecare. Si ergo (quod absit) ingressi [Col. 0482A] fuerint, tanta falsa per nostram absentiam dicturi sunt, quanta potest diabolus invenire. Nam si hic in conspectu nostro plura tentaverunt, et domino nobiscum stante confusi sunt, quanta facient per absentiam nostri? Ut ergo eorum possit dissipari malignitas, jubete nobis praesentibus, si ad audientiam pro peccatis ventum fuerit, ut constet apud homines nos immerito mortuos esse, et illos patrocinio pecuniae laborare. Nos enim eos in omnibus in conspectu senatus convincere possumus, quod haeretici perfecti sunt; tunc demum eorum potest monstrari fallacia. Item dicendum: Si haeretici non sunt, quomodo ante duas hebdomadas quam nos venissemus statuerunt omnes in unum episcopi ne quis missas foras civitatem teneret. Sed hinc omnes, ut et multitudo [Col. 0482B] esset futurae seditioni congregata, et doceri possit secundum errores eorum. Qui postquam senserunt nos venisse publicaverunt, festinandum esse cum parvulis, ne persecutione veniente pagani morerentur infantes: et tunc velut ad alterum Pascha tantos baptizaverunt, ut consuetam festivitatem superarent. Item dicendum: Si haeretici non sunt, quomodo tanta sacramenta confecerunt, ut canistra plena omnibus erogarent, ne imminente (sicut dicebant) persecutione communicare non possent? Item si haeretici non sunt, postea quare accusati sunt gestis a Candido, viro sublimi, vicario magistri militum praetorianorum in judicio praefectorum? Et si maturum periculum cognoscent adfuturum, quare denuo, tanquam damnandi, velint subvenire iterum parvulis [Col. 0482C] cupientes; tanta rursum et confutati exercuerunt baptismata, ut vere cunctis se haereticos ostendissent: ad quam rem satis et magnifica potestas praefectorum gravissime indignata est. Item si haeretici non sunt, quomodo cum in baptisterio absconditi essemus, consilium inter se habitum per noctem, veluti de periculo liberare nos volentes, in navi mittere voluerunt, ut hac occasione mari praecipites darentur? Cumque nos respondissemus per Demetrium et Andream diaconos: Omnes nos apud vos esse cognoscunt; quomodo per noctem navigare possumus; sed si vos vere pro nostra salute consuluistis, crastina die secrete quinque vel sex senatores, qui periculum substantiae vel salutis suae metuunt, una cum magistris militum et vicario Candido comite jubete advocare; cognoscant et ipsi ubi transferimur, et facimus [Col. 0482D] quod jubent; sin autem soli secretim, hoc non facimus; tunc illi non invenientes effectum, ad horam tacuerunt, et alia die iterum seditionem populi commoverunt: unde vix, Deo volente evasimus.





SUGGESTIO DIOSCORI DIACONI AD HORMISDAM PAPAM. Epiphanium in locum Joannis Constantinopolitani suffectum. (C)

Erat optabile et voto nostro conveniens consonantia praeteritis annuntiare, scilicet pontificem Constantinopolitanae Ecclesiae Joannem esse superstitem, et confessionem libello editam; cujus merita non est dubium Deo placere, qui inter catholicos et [Col. 0483A] communicatores sedis apostolicae meruit ad aliam ex hac vita discedere. In cujus locum Epiphanius quidam presbyter quondam syncellus ejus successit, cujus initia bona videntur: nam rationabilia loquitur, et promittit Patrum se regulas servaturum, pacem unitatemque ordinatam non dissipare, sed magis augere. Ista sunt quae promittit. Quid tamen opere possit implere, adhuc ignoramus. Has siquidem litteras, quarta post ordinationem ejusdem die, reperta occasione transmisimus: necdum cum eo communicavimus; non quasi resistentes, sed quia adhuc ab eo non sumus invitati. Superest ut beatitudinis vestrae insistat oratio, quatenus divinae gratiae adjutorio talis erumpat, per quem de perfecta possimus unitate gaudere. Accepta VII idus Aprilis, Rustico viro clarissimo [Col. 0483B] consule (anno Domini 520).





RELATIO SYNODI CONSTANTINOPOLITANAE DE ORDINATIONE EPIPHANI EPISCOPI. Epiphanium episcopum electum significat. (C)

Domino nostro sancto ac beatissimo patri patrum archiepiscopo et patriarchae Hormisdae Theophilus, Basiliscus, Isaias, Anastasius, Paternus, Martianus et caetera, sancta synodus quae in Constantinopolitana est civitate congregata.

Innumerabilem et ininvestigatam magni Dei et Salvatoris nostri Jesu Christi sapientiam, quantum hominibus datur intelligi, considerantes, caritatem ejus immensam juste miramur, et cum magna clamamus voce: Quis loquetur potentias Domini, auditas faciet [Col. 0483C] omnes laudes ejus (Psal. CV)? Ecce enim per bonam voluntatem sanctae et unius essentiae Trinitatis, et intercessione gloriosae Mariae virginis, studio quoque et vigilantia Christianissimi et fidelissimi imperatoris et piissimae reginae, olim quae fuerant membra divisa, per Spiritus sancti gratiam ad unitatem et caritatem perfectam sunt redacta: et sicut Moyses et Aaron duces Dei vere culturae Israeliticae nominati, nunc ita et nos gaudentes clamamus: Cantemus Domino: gloriose enim honorificatus est. Adjutor et protector factus est mihi in salutem (Exod. XV). Et haec sentire et praedicare cum fiducia sumus edocti. Considerantes autem caritatem et Deo amabilem vestrae beatitudinis vitam etiam ex his qui a vobis sunt destinati reverendissimi legati, similiter et pacem sanctarum [Col. 0483D] Dei Ecclesiarum tam senioris quam novellae Romae, cui nos ipsi participes fuisse monstramur, bono pastori et principi omnium Christo Deo nostro consuete gratias referimus. Nam post obitum sanctae recordationis quondam archiepiscopi et patriarchae Joannis Constantinopolitanae civitatis, Deus, qui propriam sanctam Ecclesiam in petra rectae fidei incorrupta fundavit, et portas inferni non praevalere ei decrevit (Matth. XVI), dedit nobis sanctum pastorem et patriarcham Epiphanium, virtutibus, et correctionibus, et meditatione divinarum florentem Scripturarum, rectam quoque tenentem fidem, et orbatorum paternam regentem sollicitudinem: et, quid amplius [Col. 0484A] dicam? omnem praeconiorum fontem transcendentem. His ergo virtutibus pollens, non immerito proprias et creditas sibimet maximas Ecclesiae curas sapienter et honorifice gessisse dignoscitur, habens in mente illud quod a sacri cantici auctore relatum est: Os meum loquetur sapientiam, et meditatio cordis mei prudentiam (Psal. LXXXVIII). Unde secundum rectam et probabilem fidelissimi et Christianissimi nostri principis, et piissimae reginae, et gloriosissimorum communis reipublicae procerum sententiam, nostra quoque etiam omnium in hac urbe habitantium testificatione, judicium Pauli mirabilis communis Ecclesiae doctoris non est in eo fraudatum, qui irreprehensibilem debere esse episcopum denuntiat (I Tim. III): ita et nostrum pontificem virtutibus [Col. 0484B] undique coronatum esse videmus. Igitur ecclesiasticam legem implentes, apostolatui vestro salutationis debitum persolventes officium, speramus ut amplius caritatis vinculum et paternum affectum circa nos caritas vestra custodire dignetur, et sapienti gubernatione et humilitate, quae Christianum decet, et mansuetudine, quae ad rationabilis traditi vobis ovilis salutem pertinet, peragatis, commune lucrum existimantes, quod per vos et vestrum germanum et comministratorem, nostrum autem dominum et patriarcham, pacem totius orbis Ecclesiarum esse provisam. Frater enim a fratre adjuvari spiritualiter, murus est inexpugnabilis, et civitas munita, ex divinis est accipere Scripturis. Nam [(a) 1Kb] in intercessionibus vestrae beatitudinis generalis tranquillitas Ecclesiis [Col. 0484C] orthodoxorum fuerit redonata, gloria quidem in excelsis Deo omnium Salvatori per angelos cum laetitia referetur, pax vero in terra confirmabitur: bona autem voluntas fidelibus (in fidelibus) communis Domini et Salvatoris nostri Jesu Christi servis fundetur. Adjicient igitur nostris supplicationibus, quod minus dictum est, Joannes sanctissimus episcopus Claudiopolitanae civitatis noster comministrator; et Heraclianus reverendissimus presbyter Sanctae Majoris ecclesiae et cohabitator praedicti sanctissimi archiepiscopi et patriarchae Epiphanii, et Constantinus vir reverendissimus diaconus ejusdem sanctae ecclesiae, qui probationem suae rectae fidei, et bonae voluntatis olim his, qui a vestra apostolica sede fuerant directi, dedisse cognoscuntur: digni autem et vestrae [Col. 0484D] sanctitatis, et administratione [F. administrationis pacis, et gratiae Domini nostri Jesu Christi Dei nostri, et unitionis sanctarum Ecclesiarum monstrabuntur. Quos speramuslaetantes in Domino, et pacem desideratam nuntiantes, ad nos citius vestris Deo amabilibus correctionibus edoctos remeare dignemini. Omnem in Christo fraternitatem nos quoque et qui nobiscum sunt plurimum salutamus (anno Domini 519).


SUSCRIPTIONES.
    Theophilus misericordia Dei episcopus Heracliensis civitatis, metropolitanus subscribens in synodalibus, saluto vos in Domino, domine.
    [Col. 0485A] Basiliscus misericordia Dei episcopus, qui [1 1Kb] Zicinentium metropolitanus ut supra.
    Stephanus misericordia Dei episcopus Nicomediensium metropolitanus ut supra.
    Isaias misericordia Dei episcopus Rhodiae civitatis metropolitanus ut supra.
    Anastasius misericordia Dei episcopus Nicaeensius metropolitanus ut supra.
    Joannes misericordia Dei episcopus Claudiopolitanae civitatis provinciae Isauriae ut supra.
    Paternus misericordia Dei episcopus provinciae Scythiae metropolitanus ut supra.
    Martianus misericordia Dei episcopus Chalcedonensis civitatis metropolitanus ut supra.
    Patricius misericordia Dei episcopus Eudoxiopolitanae [Col. 0485B] civitatis metropolitanus ut supra.
    Polydeucius misericordia Dei episcopus Antiochenae civitatis metropolitanus ut supra.
    Eulogius misericordia Dei episcopus Melitenae civitatis metropolitanus ut supra.
    Stephanus misericordia Dei episcopus [(a) 1Kb] Philomediensis civitatis provinciae Pisidiae ut supra.
    Christodorus misericordia Dei episcopus Methymnensis civitatis ut supra.
    Palmantius minimus episcopus Oenandae civitatis provinciae Lyciae ut supra.
    Joannes misericordia Dei episcopus Attaliensis civitatis ut supra.
    Joannes misericordia Dei episcopus Olympinae civitatis provinciae Lyciae ut supra.
    [Col. 0485C] Martianus minimus episcopus Martianae civitatis provinciae Lyciae ut supra.
    Phocas minimus episcopus Dardanae civitatis provinciae Hellesponti ut supra.
    Zoticus misericordia Dei episcopus Carpatiensis civitatis provinciae Insularum ut supra.
    Sabbatius misericordia Dei episcopus Stratoniciae civitatis provinciae Lydiae ut supra.







EPISTOLA JUSTINIANI AD HORMISDAM. Eliam Ecclesiae suae non posse restitui vivente eo qui in illius locum suffectus fuerat. Thomam et Nicostratum pace firmata suis sedibus se restituturum. (C)

Justinianus Augustus Hormisdae papae.

Cum in animo nobis sit, pater religiosissime, ut in [Col. 0485D] omni re nostra inter se concurrant consilia, tum et in Elia viro reverendissimo episcopo id constituendum credimus, legatis admonentibus vestris, quod inter varias utrasque rationes expeditius esse perspectum est. Nam et in praesenti pontificem Caesariensium urbis favor tutatur omnium, quem ob instituta pulcherrima non solum incolae validissime retinendum arbitrantur, sed prope cunctus Oriens sine dubio veneratur, et qui prior in eodem fuit sacerdotio, injuria esse remotum queritur. Visum est itaque convenire ut nec faciamus impetum contra infinitarum vota multitudinum, aut homo integritate nobilis [Col. 0486A] sede dejiciatur, qua se dignum exhibet, nec anteriori spem prorsus adimi patiamur, repetendi locum denuo, quo se spoliatum sine causa confirmat; sed in re dubia temperantius versemur, ita ut interim quidem hic idem Elias vir reverendissimus episcopus in quiete permaneat; verum postquam successor ejus vitam deposuerit, tum demum ad sedem revertatur, quia destitit adhibendis prius omnibus quae ad impetrandam reditionis licentiam sacratissimarum regularum postulant definita, interponendo etiam consensu tam tuae sedis apostolicae, quam florentissimae hujus urbis, nec non aliarum quarum hoc interest. De Thoma etiam et Nicostrato viris religiosissimis episcopis omnia mancipabuntur effectui. Postquam caeterae etiam vobis copulatae fuerint; sed et ad unitatem [Col. 0486B] venerabiles Ecclesiae, quae praecedente superno praesidio statuenda duxerimus pro sacratissimarum regularum itidem ordine. Quoniam itaque vestrae quoque sanctitudini deliberationem nostram oportuerat declarare, ut ex hac etiam patefiat desiderium in quo omnem operam intendimus ad compescendas atque temperandas controversias, et optatam inter omnes concordiam prorogandam, praesentes quoque litteras duximus destinandas, moventes praecipue ut pro incolumi statu reipublicae numen supernum vestris exoretur precibus. Data VII idus Junias, Constantinopoli, Vitaliano et Rustico consulibus (anno Domini 519).





EPISTOLA JUSTINI AD HORMISDAM. Diligentia legatorum Constantinopoli et aliis civitatibus pacem restitutam. In damnandis episcoporum nominibus mitius agendum. (C)
[Col. 0486C]

Justinus Augustus Hormisdae papae per legato Germanum et Joannem episcopos, Felicem et Dioscorum diaconos, et Blandum presbyterum.

Summa quidem habenda vobis est gratia, quod alacrem operam non dubitatis impendere ad colligendas adunandasque venerabiles ecclesias, verum in ea praelucet maxime perfecta solertia, quod homines adoptatis qui voto benevolo tuae sanctitudinis sincero et integro possint animo deservire. Germanus siquidem reverendissimus episcopus, nec non Felix, et Dioscorus, et Blandus viri religiosissimi tanta semet praebuerunt attentos industria, ac in tanta sapientia versati sunt, ut quantum ad officium eorum pertinet, [Col. 0486D] transactis in plenum et elaboratis omnibus, nihil altercationis superesset ulterius; sed cum ea conditione sit mortalis fragilitas, ut remissius circa se agi desideret, et interrogationibus suis planum praeberi responsum, maxime cum aliqua causa in immensa hominum fuerit multitudine devoluta, factum est ut in hac quidem urbe florentissima quidquid ordinatum est de causa religionis, deque unitate celebranda cum apostolica sede sub temporibus Joannis religiosissimae memoriae, cum in sacerdotio regiae esset hujus urbis, id favente Deo servetur immobile; quin et in aliis compluribus civitatibus probata sit vestra [Col. 0487A] ordinatio atque suscepta. Caetera vero clementiore quodam indigeant moderamine in nominibus antistitum, non eorum qui specialiter numerati sunt in epistola quam sanctitudo tua nobis destinasse noscitur, sed aliorum quorum memoriam maximae civitates diligunt, in quibus floruisse noscuntur superstites. Quapropter legatis quidem tuae sanctitudinis nulla fuit licentia mandati tenorem egrediendi, cum quo directi sunt. Omnis autem finis negotii vestro jam tantum pendet arbitrio, ut solus pacem concludere debeat qui prima rei commovit exordia: sed ea quidem, nec non quaedam, commemorabuntur apertius per legatum nostrum, qui paulo post destinabitur. In praesenti vero redeuntibus viris religiosissimis, tam appellandam vestram reverentiam credidimus, quam [Col. 0487B] commonendam, ut suis orationibus pro nostro utatur imperio, proque incolumi statu reipublicae. Data VII idus Julii, Constantinopoli, Vitaliano et Rustico viris clarissimis consulibus (anno Domini 519).





EPISTOLA EUPHEMIAE AUGUSTAE AD HORMISDAM. Sanctissimi pontificis orationibus se et virum suum commendat. (C)

Euphemia Augusta Hormisdae papae.

Beatitudinis vestrae litteras grato jucundoque suscepimus animo: quem etenim non solum apostolicae sedis auctoritas celebrat, sed vitae quoque commendat integritas, et studiosa rectae fidei solertia, hujus verba quis non libentissimis suscipiet auribus? Igitur poscimus ac monemus ut orationibus vestris nunquam [Col. 0487C] excedat nomen meum, ac praecipue serenissimi conjugis nostri, sed tam utrique nostrorum, quam reipublicae supernum precibus vestris placetur praesidium.





EPISTOLA CELERIS AD HORMISDAM. Legatorum opera Constantinopoli omnes pacifice vivere, quod et in aliis civitatibus brevi futurum sperat. (C)

Domino beatissimo et apostolico patri Hormisdae Celer vir illustris.

Maxima nobis gratulationis causa praestatur, quotiens ad apostolatum vestrum scribendi tempus emerserit. Nunc igitur remeante beatissimo Germano episcopo, vel reverendissimis viris, qui a vobis pro conjungendis sanctis Ecclesiis fuerunt destinati, necessarium duximus sanctitatem vestram debere venerari, [Col. 0487D] indicantes antedictos habuisse quidem studium ut voluntatem vestram plenus sequeretur effectus; sed quia totum corpus erat infirmum, interim caput, quod prius necessarium judicatur, adhibito medicamine vestro sanatum est, et dissensio quae erat inter venerabiles Ecclesias Romanam et Constantinopolitanam unitate interveniente sepulta est, et alia non parva membra similis Divinitatis gratia purgata atque conjuncta. Hanc etiam spem gerimus universi, quod gratia Dei, quae semper sedi vestrae permansit et permanet, hujusmodi vobis inspirationem bonitatis praebeat, et mansuetudine et dispensatione vestra reliquum adhuc corpus, quod habetur infirmum (sicut superius a nobis dictum), vestro medicamine [Col. 0488A] unitate recepta jungatur. Specialiter autem deprecamur pontificium vestrum ut pro nobis benigno patris animo orare jubeatis.





EPISTOLA JULIANAE AD HORMISDAM. Pontificem salutat. (C)

Domino beatissimo atque apostolicae sedis probatissimo pontifici Hormisdae papae patri Juliana Anicia.

Quae prima sunt tuae beatitudinis salutationis obsequia persolvimus, optantes ut hanc paginam tuis venerandis obtutibus Divinitas faciat recenseri, et pro suae Ecclesiae vigore augmenta salutaria vestrae vitae suffragari dignetur, quatenus te pervigili possit contra adversos et rabidos canes status Ecclesiae vindicari. [Col. 0488B] Etenim, venerabilis pater, quod de nostrae fidei integritate curam geris, vicariis gloriosi Petri apostoli ista conveniunt, cui Dominus pascendarum ovium injunxit officium. Cognoscat ergo tua pro nobis sancta sollicitudo, nos firmius tenere rectae fidei firmitatem immobilem: pro qua ne ejus violaretur sanctimonia hactenus repugnavimus. Quod vero tuus apostolatus pro tantae pietatis causa curam ferre praecepit, in quantum potuimus pro nostris viribus non desivimus spiritu lenitatis adversos admonere, et Dei nobis gratia cooperante . . . . . deest reliquum.



EPISTOLA LXVIII. AD LEGATOS SUOS. De eorum salute et rebus gestis certior fieri cupit.

Hormisda legatis suis.

[Col. 0488C] Ita nos incolumitatis et actuum vestrorum cura sollicitat, ut quamvis frequentibus occasionibus non praetermittamus hortari, certiores nos de his quae circa vos aguntur fieri fitteris destinatis. Nam et cum per hominem illustris viri atque magnifici patricii filii nostri Agapiti desideriis vestris congruos miserimus affatus, et nunc quoque anxietatis vestrae credidimus solatium, si ad vos praesentia scripta mitteremus: tantum est ut de actibus atque sospitate vestra, nec non et de mora per quam vos detineri plurimum dolemus, relevetis nos alloquiis sub occasione idonea portitoris. Data IV idus Julias, Rustico viro clarissimo consule (anno Domini 520).



EPISTOLA LXIX. AD EOSDEM. Cum eorum litteras non acceperit, monet ut scribant.
[Col. 0488D]

Hormisda Germano episcopo, Felici et Dioscoro diaconis, et Blando presbytero.

Animos nostros tam diuturnum dilectionis vestrae silentium, ut tantorum temporum contristat absentia, praecipue cum vir magnificus patricius Symmachus, et vir illustris Romanus magister militum filii nostri reditum apud nos caritatis vestrae sine dilatione promiserint, et ignoramus utrum illic causarum qualitas, an certe fraus aliqua simulata sub necessitate detineat; quia nobis sollicitudinem sine cessatione gerentibus, et pene universos homines illarum partium percunctantibus, diversa et dissimilia nuntiantur: et ideo, quoniam vos causas tantae tarditatis [Col. 0489A] melius deprehendere et intelligere potestis atque cognoscere, significare nobis ista, de quibus noster cruciatur animus, debuistis; vel si est causa dilationis idonea, sicut constitutum est, aliquem de vestris ad nos oportuerat destinari, unde ne forsitan per versutias, aut aliquam concinnationem vobis dilatio et impedimenta generentur, sub celeritate nobis scribite, ut sub rationabili ordinatione pro vestra repetitione ad filium nostrum clementissimum imperatorem dirigamus. Ergo tam circa personas quam de causa fidei, pro qua diu moramini, quid geratur instruite, atque plenissime nobis universa rescribite, ut omnibus cognitis, Deo nostro favente, tractemus quemadmodum personis vestris et causae ipsius cujus res agitur possit misericordia subvenire. Data [Col. 0489B] idibus Julii, Rustico viro clarissimo consule (anno Domini 520).





RELATIO POSSESSORIS EPISCOPI AFRI PER JUSTINUM DIACONUM EJUS. Consulit pontificem de Fausti episcopi libro. (C)

Domino beatissimo et ineffabiliter mirabili, et in Christi gratia praeferendo papae Hormisdae Possessor episcopus in Domino aeternam salutem.

Decet et expedit ad capitis recurrere medicamentum, quoties agitur de sanitate membrorum. Qui enim majorem circa subjectos sollicitudinem gerit, aut a quo magis est nutantis fidei stabilitas exspectanda, quam ab ejus sedis praeside, cujus primus a Christo rector audivit: Tu es Petrus, et super hanc petram aedificabo Ecclesiam meam (Matth. XVI)? Arbitror vestram beatitudinem non latere quantis in Constantinopolitana [Col. 0489C] urbe Ecclesia laboret insidiis, et ad morem veteris morbi in saniem vulnus iterum quaerat erumpere, quod obductum creditur cicatrice. Unde cum quorumdam fratrum animus de codice Fausti cujusdam natione [* 1Kb] Galli [** 1Kb] Reginae civitatis episcopi, qui de diversis rebus et frequentius de gratia Dei diserte visus est disputare, in scandalum moveretur, [Col. 0490A] aliis (ut se habent humana studia) in contrarium remittentibus, me crediderunt de hoc ambiguo consulendum. Dixi quidem ea quae a tractatoribus pro captu proprii ingenii disputantur, non ut canonica recipi, aut ad synodalium vicem pro lege servari; sed habere nos certa scilicet, quae veteri lege vel nova conscripta, et generalibus Patrum sunt decreta judiciis ad fundamentum fidei, ac religionis integram firmitatem; haec autem, quae antistites diversi conscripserunt, pro qualitate sui sine praejudicio fidei solere censeri. Sed cum haec (quantum in eorum frequenti postulatione persensimus) magis eis excusatio videretur: vel pro eorum prece, vel pro obsequii occasione reddendi apostolatui vestro, per Justinum diaconum meum praesumpsi apices parvitatis meae [Col. 0490B] ingerere; quibus principaliter orationum vestrarum munimen exposcens, quaeso ut consulentes quid de praefati auctoris dictis videatur, auctoritate apostolicae responsionis agnoscant: maxime quod filii quoque vestri magistri militum Vitalianus et Justinianus praecipue super hac re rescripto beatitudinis vestrae similiter informari desiderant. Codicem quoque tractandum (tractatuum) antehac direxisse memini, continentem beati Pauli apostoli epistolarum explanationes; pro quo rescripto gratulari non merui. Unde simili prece deposco ut praerogativam benedictionis vestrae competenti responsione merear adipisci. Accepta XV calendas Augusti, Rustico viro clarissimo consule.



[a 3Kb] EPISTOLA LXX. AD POSSESSOREM EPISCOPUM. Scythas monachos, suos errores damnare nolentes, ut haereticos ab urbe expulsos. Fausti librum a Romana Ecclesia non recipi.
[Col. 0490C]

Hormisda Possessori episcopo.

Sicut rationi congruit ut consulant ambigentes, ita par est respondere consultos, quia ipse impellit in errorem qui non instruit ignorantem; nec quidquam [Col. 0491A] aptius est studioso religionis, quam imposito (Edit. Rom., inquisitio) veritatis; quando facilius devium vitat, qui iter per quod graditur rogat. Sed priusquam respondendi curam de his quae dilectio tua percunctatur aggrediar, libenter in litteris tuis fidei tuae me fateor invenisse fervorem, cujus calore succensus, redivivam in illis partibus infidelium perversitatem vigere suspiras. Dignissimus dolor, qui dedita Deo corda contristet: nec enim est apud eos lapsus inlamentabilis, quibus est igniculus caritatis; quia unum spiritualium votum est salus inconcussa cunctorum. Sed non est ignota Ecclesiae Dei de hujusmodi procellis aut insueta tempestas: et quamvis rectoris sui gubernaculo inconcussa persistat, variis tamen insurgentium fluctuum laborat vexata turbinibus. Nam [Col. 0491B] unde est psalmidici vox prophetae, qui ipsius Ecclesiae personam spiritu quo impellebatur assumens: Saepe, inquit, expugnaverunt me a juventute mea: etenim non potuerunt mihi? Concutiunt, sed in nihilo praevalebunt: adhuc in area sumus, mixta sunt frumenta cum paleis, gemunt boni consortia malorum, sed superest flamma non necessariis, et parata sunt horrea jam probatis. Ubi terrarum non est ista permixtio? Nos fixis decet instare (insistere) vestigiis: proficiemus inter adversantes [* 1Kb] propriis bonis, si erroribus non involvamur alienis. Probat enim virtutis suae validum robur, qui cum impellitur non movetur.

Ubi non variae tentationis aculei? Quales per hunc fere jugem annum quorumdam Scytharum, qui monachos prae se ferebant specie, non veritate; professione, [Col. 0491C] non opere, subtili tectas calliditate versutias, et sub religionis obtentu famulantia odiis suis venena pertulimus, studentes eos ab interno vulnere medicabilis patientiae moderamine sanare, beati Pauli monita non tacentes: Noli verbis contendere; ad nihil enim utile est, nisi ad subversionem audientium (II Tim. II). Sed quando virus quod viscera penetravit evellitur? Quando corda male sibi credula veritatis obtemperant institutis? Quando induit obedientiae humilitatem opinionibus suis vallata superbia? Quando acquiescunt paci contentionum studiis assueti, sola certamina amantes de religione captare, et mandata negligere? Nunquam apud eos caritas novo commendata praecepto, nunquam pax dominico relicta discessu; una pertinacis cura propositi, rationi velle [Col. 0491D] imperare, non credere; contemptores auctoritatum veterum, novarum cupidi quaestionum; solam putantes scientiae rectam viam, qualibet concepta facilitate sententiam: eousque tumoris elati, ut arbitrium suum utriusque orbis putent inclinandum esse judicium: nec in numero fidelium deputantes sequaces traditionis paternae, si suae viderint cedere nolle sententiae: docti crimina serere, obtrectationum venena componere, integrum Ecclesiae corpus odisse, seditiones instruere, invidiam concitare, et pro obedientia, quae in coenobiis principatum regularis obtinet [Col. 0492A] disciplinae, obstinationem pertinacis amare superbiae.

Non illos potuimus monitis, non mansuetudine, non auctoritate comprimere. In publicum usque prodiere conventum, ad concursionem quietis circa regum etiam statuas inclamantes: et nisi fidelis populi constantia restitisset, per diabolicae semina nefanda zizaniae apud illos dissensionem et discordiam commovissent (I Tim. III), per quos adjutorio Dei de religione eorum est pulsa dissensio. De eis sero probavimus prophetica apostolum voce dixisse, in novissimis diebus instare tempora periculosa, et fore homines sui tantum amatores, habentes formam pietatis, virtutem autem ejus abnegantes; itaque esse vitandos. Haec ideo dilectionis vestrae indicanda sub occasione credidimus, ne, si illuc fuerint forte delati, [Col. 0492B] ignorantes quemadmodum se in urbe Romana tractaverint, sub aliqua verborum simulatione deciperent.

Hi vero, quos vos de Fausti cujusdam [** 1Kb] Galli antistitis, dictis consuluisse, litteris indicastis, id sibi responsum habeant. Neque illum [(a) 1Kb] recipi, neque quemquam, quos in auctoritate Patrum non recipit examen catholicae fidei, aut ecclesiasticae disciplinae ambiguitatem posse gignere, aut religiosis praejudicium comparare. Fixa sunt a Patribus quae fideles sectari debeant instituta: sive interpretatio, sive praedicatio, seu verbum populi aedificatione compositum, si cum fide recta et doctrina sana concordat, admittitur, si discordat, aboletur.

Unum est fundamentum extra quod quaelibet fabrica [Col. 0492C] si consurgit, infirma est, super illud quisquis aedificat, sive vilia, sive pretiosa, consideret. Errat autem a via, qui ab eo quod Patrum electio monstravit exorbitat, nec tamen improbatur diligentia per multa discurrens, sed animus a veritate declinans. Saepe de his necessaria providetur, de quibus ipsi aemuli convincantur, instructio. Nec vitio dari potest nosse quod fugias; atque ideo non legentes incongrua in culpam veniunt, sed sequentes. Quod si ita non esset, nunquam doctor ille gentium acquievisset nuntiare fidelibus: Omnia probate; quod bonum est tenete (I Thess. V). Non abs re est, etsi mundanum, non tamen a ratione discretum miscere sermonem. Fertur quidam nobilis arte pingendi, cum equum penicillo vellet explicare perfectum, asellum [Col. 0492D] sibi [(b) 1Kb] proposuisse pingenti, asserens non ut jumentum imitaretur informe, sed ne in alicujus informis lineamenti similitudinem lapsus incideret.

Non improvide veneranda Patrum sapientia fideli potestati quae essent catholica dogmata definiit; certa librorum etiam veterum in auctoritatem recipienda, sancto Spiritu instruente, praefigens: ne opinioni suae lector indulgens, non quod aedificationi ecclesiasticae conveniret, sed quod voluptas sua concepisset, assereret. Quid ergo calumniantibus opus erat extra constitutos Ecclesiae terminos porrigere quaestiones, et [Col. 0493A] de his quae habentur dicta, quasi dicta non sint, movere certamina, cum Christiana fides canonicis libris, et synodalibus praeceptis, et Patrum regularibus constitutis stabili et inconcusso termino (tramite) limitetur?

De arbitrio tamen libero, et gratia Dei, quod Romana (hoc est catholica) sequatur et asseveret Ecclesia, licet in variis libris beati Augustini, et maxime ad Hilarium et Prosperum, possit cognosci, tamen in scriniis ecclesiasticis expressa capitula continentur, quae si tibi desunt, et necessaria creditis, destinabimus, quanquam qui diligenter apostoli dicta considerat, quid sequi debeat evidenter cognoscat. Data idibus Augusti.



EPISTOLA LXXI. AD EPIPHANIUM CONSTANTINOPOLITANUM EPISCOPUM. Epiphanium episcopum ordinatum nec scripsisse nec legatos misisse nuntiat.
[Col. 0493B]

Hormisda Epiphanio Constantinopolitano episcopo.

Diu nos non nuntiata tuae primordia dignitatis tenuere suspensos, et in ipsa communis gratulatione laetitiae, mirati admodum sumus morem pristinum fuisse neglectum; quia reparata Ecclesiarum, Deo annuente, concordia, plenum fraternae pacis id flagilabat officium: praesertim quod illud sibi non arrogantia personalis, sed regularum observantia vindicabat. Decuerat siquidem, frater carissime, te legatos ad apostolicam sedem inter ipsa tui pontificatus initia destinasse [* 1Kb] , ut et quem tibi debeamus affectum bene cognosceres, et vetustae consuetudinis formam [Col. 0493C] rite compleres. Sed licet his omissis, paginalia tantum sufficere judicasses ex occasione colloquia; nos tamen gratia stipulante (stimulante) compulsi, interim juste constantiam exspectationis abrupimus, reciproca mutuae caritatis verba reddentes; quia et noster animus amoris impatiens, et legatorum nostrorum votiva relatio exclusum quod imperabat causa silentium ad officia benigna traxerunt, quibus ad praesens gaudii nostri signa monstramus, et privatae quodammodo amicitiae votiva persolvimus. Legationem autem tuam et ea qua dudum gratia sustinemus, et fulti veteribus constitutis exigimus, ut quantum gaudii fructum, vel de tui pontificatus honore capiamus, vel quas tibi gratias referri conveniat pro impensis in negotio propagandae unitatis officiis (sicut [Col. 0493D] nostrorum multipliciter astruxit legatorum narratio) evidentius exprimamus.



EPISTOLA LXXII. AD EUMDEM. Queritur Eliam, Thomam et Nicostratum suis sedibus non restitutos: ad Epiphanium spectare ut haec exsecutioni mandentur.

Hormisda Epiphanio episcopo Constantinopolitano.

Oportuerat quidem fraternitatem tuam divini contemplatione judicii, atque caritatis nostrae respectu, Eliam, Thomam atque Nicostratum fratres et coepiscopos nostros, postquam in consortium communionis [Col. 0494A] nostrae recepimus, ad divina [(a) 1Kb] mysteria incunctanter admittere, atque ad Ecclesias suas, a quibus eos discordiae error excluserat, pro pacis nostrae plenitudine revocare; ut unitas, quam post annorum multa curricula per totum orbem suis Deus restauravit Ecclesiis, nulla voluntatum nostrarum distantia laederetur. Sed quia rem tam gratam, et Patrum statutis venerabilibus congruentem quibusdam tarditatibus contigit nunc usque differri, unde etiam ad decessorem fraternitatis tuae nos scripsisse meminimus; hortamur ut laetitiam, quam de damnato praeteritae dissensionis errore percipimus: in nullo iterum discrepantium animorum causa contristet. Etenim nulli videtur vos nobiscum pleno communicare mentis affectu, si eos qui nobiscum communicant a vestro [Col. 0494B] consortio segregatis. Incassum certe videntur pacem recipere qui pacis differunt praecepta complere. Quidquid enim in illorum suscipienda communione moramini, quodammodo de nostra reconciliatione detrahitis. Et providendum est, frater carissime, ne si Ecclesiarum nostrarum tandem desuper indulta concordia ab his exordium sumat exemplis, et religionis veneranda regula, et apostolicae sedis auctoritas imminuta (quod absit) per Orientem potius [(b) 1Kb] divulgata quam restituta videatur.





RELATIO EPIPHANII EPISCOPI CONSTANTINOPOLITANI. De sua electione. Fidem catholicam profitetur, et de omnibus cum Ecclesia Romana sentit. (C)

Sanctissimo ac beatissimo domino fratri et comministratori [Col. 0494C] Hormisdae Epiphanius episcopus in Domino salutem.

Deus qui in alto habitat, et humilia respicit (Psal. CXII), et omnia pro salute hominum affluenter providet, pro sua bonitate et misericordia meam respexit parvitatem, et post obitum sanctae memoriae quondam archiepiscopi et patriarchae Joannis sedem sacerdotalem sanctae Ecclesiae catholicae regiae urbis mihi conferre dignatus est, sententia, et electione Christianissimi et justissimi principis nostri Justini, et piissimae reginae, quae ei ad omne studium communicat divinum, sequentiumque eorum his quibus est bona conversatio, et qui regiis honoribus sunt sublimiores, simul et sacerdotum, et monachorum, et fidelissimae plebis consensus accessit. Quapropter [Col. 0494D] necessarium duxi hoc primum indicium meis [(c) 1Kb] inferre litteris, ut ostendam quam circa vestram apostolicam sedem habeo voluntatem. Est mihi oratio (ratio) magnopere, beatissime, uniri me vobis, et divina amplecti dogmata quae ex beatis et sanctis discipulis et apostolis Dei praecipue summi Petri apostolorum sedi sanctae vestrae sunt tradita, et nihil eis pretiosius existimare. Neque enim extra aliunde veniens sanctae Ecclesiae constituta ignoro, sed nutritus per Dei voluntatem ex teneris unguibus in sancta catholica Ecclesia, parui per tempora sanctissimis sacerdotibus [Col. 0495A] et patriarchis. Nam saepius praepositus his qui per sacratissimum et ineffabile baptisma sua exuunt peccata, et veram unius essentiae Trinitatis docui fidem, quam (sicut praefatus sum) ex discipulis Dei magni et Salvatoris nostri Jesu Christi procedentem omnium sacerdotum et omnium laicorum amplectitur coetus. Divinum enim revera sanctum et a Deo datum symbolum trecentorum decem et octo sanctorum Patrum in Nicaea congregatorum adoro et praedico, et Christiani splendoris manifestum judicium esse annuntio: et quinquaginta et centum sanctorum sacerdotum in hac urbe regia factam venerabilem synodum: similiter et ducentorum Dei amatorum Patrum conventum in Ephesina factum: triginta et sexcentorum reverendissimorum Patrum et sacerdotum [Col. 0495B] synodum factam Chalcedone unam (veram) esse et convenientem, et compaginatam praedictis sanctis conciliis, ipse ego didici, aliosque docere cognovi. In his ergo quatuor synodis sanctis et sacris magnum pietatis praedicatum mysterium, et omnium hominum est reposita salus. Eos enim qui fuerunt vel sunt ejusdem sententiae et suscipio et amplector, et unire me eis diligo. E contra autem eos qui praeter istas quid sentiunt aut praedicant, praeterito tempore aliquid conati sunt, a coetu orthodoxorum extorres esse existimo. Similiter rectas et revera religiosissimas epistolas venerabilis papae Leonis pro recta fide conscriptas circumamplector et suscipio. Habeat igitur hanc sententiam circa me vestrae beatitudinis sancta fraternitas. Vobis enim manifestum feci, et sub [Col. 0495C] me Ecclesiis haec praedico, festinans per omnia eas mihique et vestrae beatitudini vinculo caritatis adunari, quas omnino oportet esse unitas et inviolabiles, et corpus unum communis apostolicae Ecclesiae idemque perpetuo custodire. Quantus enim circa vestram venerabilem fraternitatem in omnibus sit amor jubete perpendere; quia quos vestra apostolica sedes condemnans in sacris diptychis non recitare jussit, eos nec ego inter sacra facio nominari mysteria. Hoc autem et his notum est qui a vobis sunt directi viri reverendissimi, id est Germano sanctissimo et [(a) 1Kb] Joanni episcopis, Felici et Dioscoro diaconibus, et Blando presbytero, qui efficaciter secuti sunt ea quae eis sunt a vobis injuncta. Oret igitur vestra sanctitas tam pro me quam pro subjectis meis sacerdotibus ut [Col. 0495D] perpetue custodiamur, rectam Dei tenentes confessionem; similiter et pro serenissimo principe nostro, et pro Christianissima Augusta, quia eorum salus communis sanctarum ubique est Ecclesiarum profuturum firmamentum. Istam igitur vobis habentibus intentionem nullo modo jam licebit sanctam Dei dilacerari Ecclesiam, per gratiam sancti Spiritus, et intercessiones sanctae gloriosae Dei genitricis virginis Mariae. Omnem quamcunque vestram fraternitatem ego quoque et mei plurimum salutamus. Alia manu: Incolumis in Domino ora pro nobis, Dei amator sanctissime frater. Accepta XV calendas Octobris, Rustico [Col. 0496A] viro clarissimo consule (anno Domini 520).





EXEMPLUM EPISTOLAE JUSTINIANI VIRI ILLUSTRIS AD HORMISDAM PAPAM. Acacio damnato Constantinopoli pacem vigere: cum Orientalibus pacem quoquo modo ineundam: et de sanctissima Trinitate. (C)

Domino N. Jesu Christo favente regnat in saeculo qui sacra religione suum fundat imperium; quoniam bene gubernat humana, cui prius divina placuerint: quod praesentibus evenisse temporibus gratulamur. Filius etenim vester clementissimus imperator aeternitatis beneficio sceptra sortitus, fidei causas arripuit explicandas, et ad tuam sanctitatem missa legatione sedis apostolicae promeruimus sacerdotes, quorum adventu non mediocriter adolevit Ecclesiarum concordia sacrosanctarum, vobis instantibus, ut decebat. [Col. 0496B] Acacii namque, quod dissidium gerebat, nomine stirpitus amputato, pro tenore libellorum quos direxistis, in hac urbe regia multisque civitatibus unitas optata provenit, quam summis inventam laboribus venerari convenit: in perpetuumque custodiri necesse est. Haec quibuslibet argumentis retractari quispiam patietur, quae sempiterna majestas rite composuit? Sed quia prosperos cursus frequenter impedire festinat humani generis inimicus, pars Orientalium non [(b) 1Kb] exilis, nec ferro flammisque compelli potest, ut episcoporum nomina post Acacium defunctorum condemnet: quae difficultas generali concordiae moras nectit. Sanctitas itaque vestra coelitus inspirata, temporum rerumque qualitatem consideret, et condemnatis hujus erroris auctoribus, id est Acacio Constantinopolitano, [Col. 0496C] Petro, et Timotheo Aeluro, et Dioscoro Alexandrinis, Petroque Antiocheno, finire dignetur inveteratum certamen, de caeterorum nominibus quaestione sopita: ut redimatis plebem de sanguine, quam Deus noster regendam commisit, ac non persecutionibus ac cruore, sed patientia sacerdotali populum Domino nostro concilietis: nec, dum volumus animas lucrari, et corpora multorum perdamus et animas. Errores etenim diuturnos lenitate clementiaque convenit emendari, praecipue quia vestrae beatitudinis praedecessores saepissime voluerunt reipublicae nostrae antistites ad suam revocare communionem, si tantummodo taceretur Acacius caeterique praedicti. Non est ergo grave quod suasit vestra sedes ut praestet: illud etiam magis magisque deposcimus, [Col. 0496D] ut tua sanctitas concepta gratia coelesti quae praetendunt Orientales episcopi tractare dignetur, eorumque fidei competentem praebere consensum. Nobis etenim videtur, quoniam Filius Dei vivi Dominus noster Jesus Christus ex virgine Maria natus, quem praedicat summus apostolorum carne passum, recte dicitur unus in Trinitate cum Patre Spirituque sancto regnare: sicut enim videtur ambiguum dicere simpliciter unum de Trinitate, non praemisso nomine Domini nostri Jesu Christi; sic ejus personam in Trinitate cum Patris Spiritusque sancti personis non dubitamus esse: sine Christi namque persona nec [Col. 0497A] credi Trinitas religiose potest, nec adorari fideliter, quemadmodum S. Augustinus ait: An aliqua ex Trinitate persona; et alio loco: Solus in Trinitate corpus accepit; et iterum: Unus trium. Rogamus igitur, reverendissime salutantes, ut futuri judicii memores, causam taliter ordinetis, ne quid dubitationis relinquatur in posterum, quatenus omni scrupulo discordiarum sublato, pacis desideratae per orbem totum vincula renoventur, et venerandarum floreat Ecclesiarum concordia, corporisque unius in pristinum statum membra recolligantur. Ille namque medicus jure laudatur, qui veteres aegritudines ita sanare deproperat, ut ex his nova vulnera non nascantur. Specialiter ergo cognoscat vester apostolatus, compositis eisdem duobus capitulis, universos sacerdotes [Col. 0497B] istius reipublicae libenter amplecti vestram communionem. Accepta XV calendas Octobris, Rustico viro clarissimo consule (anno Domini 520).





RELATIO EPIPHANII EPISCOPI CONSTANTINOPOLITANI. Imperatoris ejusque conjugis, suamque de Ecclesiarum unione animi alacritatem demonstrat. Ponti et Asiae, et maxime Orientis sacerdotes suorum episcoporum nomina damnare volentes in unionem admittendos. Calicem et alia pontifici munera mittit. (C)

Domino per omnia sancto ac beatissimo fratri et comministratori Hormisdae Epiphanius episcopus in Domino salutem.

Quantam habuimus alacritatem nos quoque et piissimus et Christianissimus imperator una cum fidelissima [Col. 0497C] et in omnibus bonis florente conjuge sua circa rectam et puram sanctarum Ecclesiarum unitionem, et quemadmodum cum caritate Dei qua nos decebat destinatos a vobis sanctos episcopos et religiosos suscepimus, et venerandos habuimus clericos, existimamus quidem et ante ex his quae acta sunt satisfactum vestrae beatitudini: credidimus tamen quod si Dominus Salvator Jesus Christus Deus noster idem ipsos reverendissimos comministratores nostros incolumes vestris obtutibus praesentavit, omnia quae excitata sunt vobis sanctissimis manifesta fieri, et laborem, quem potuimus sustinere, per hos ipsos manifestius cognoscetis. Quemadmodum per Dei gratiam et fidelissimorum principum nostrorum, Constantinopolitanae civitatis nostra Ecclesia pacifice est [Col. 0497D] gubernata: et nomina eorum inter sacra non sunt recitata mysteria, quae sedi vestrae profana cognovimus, sed quatuor conciliorum pro recta fide consonantia praedicatur et hoc ipsum omnibus sacrorum diptychorum recitatione manifestum est. Annuntient igitur vobis quia non pauci nobis subjecti sacerdotes, nec rursus sub eorum ordinatione episcoporum parva est subdita multitudo, quae bonum hujus coeptae unitionis amplectitur: vestra etiam sanctitas cognoscat istius se generalis boni et principem et inceptorem nihilominus constitutum. Unde fortiter ad vigilandum beatitudo vestra laudum est stimulis excitanda, ne id quod divina in honorem vestri coeperat ordinare misericordia, non ad plenum ita ut condecet [Col. 0498A] communis unitas pervenire videatur. Diligentius autem de his fidelissimi et piissimi nostri principes de sanctarum Dei Ecclesiarum unitate et concordia gaudentes, ad vestra mandaverunt beatitudinem supplicationes a plurimis sanctis sacerdotibus suscipientes, tam Ponti quam Asiae provinciae, et maxime Orientis, apud quos nomina quondam sacerdotum suorum tacere difficile et impossibile esse videtur, tantaque eorum obstinatio est, ut omnes periculum pro tali facto parati sint sustinere. Igitur praecedentes omnes circa pacis studium necessarium causas considerantes, quia per solam istam humilitatis viam communem omnibus unitionem et salutem invenimus interrogantes sicut dictum est, et satisfacientes vobis ab illis qui a nobis in hoc negotio sunt destinati, [Col. 0498B] causam cum pacifica, qua vos decet, gubernatione dispensetis: nam dum una utraque sit Ecclesia, procul dubio et bona, quae per vigilantiam eveniunt, communis exinde laudis gloria utriusque patriarchalibus sedibus rimatur, ut consuete omnium Dominus et conditor Christus verus Deus noster magnificetur. De his autem omnibus summo vobis supplicentur affectu Joannes sanctissimus episcopus, multos nobiscum sudores in praesenti deponens certamine, et Heraclianus reverendissimus presbyter sanctae nostrae majoris ecclesiae, et cohabitator noster, et Constantinus reverendissimus diaconus ejusdem majoris ecclesiae, per quos et nostra synodalia secundum ecclesiasticas vestrae beatitudinis destinavimus leges. Nunc igitur piissimi nostri imperatoris [Col. 0498C] studium circa sanctarum Ecclesiarum unitionem ostendentis, pacificis ad vestram beatitudinem de his causis utendo litteris, et oblatas sibimet ab Hierosolymitanis et Orientalibus petitiones destinavit. Nos ergo occasionem salutationis invenire volentes, hanc ad vos fecimus epistolam, per quam supplicamus, proponentes vobis sanctissimis hanc vocem divinam: Ecce tempus acceptabile, ecce nunc dies salutis (II Cor. VI). Ecce credidit nobis omnium Dominus talentum, quod augmentatum possit retitui boni operis fructu, et salvari per laudabilem vestram dispensationem tantas quidem sanctas Ecclesias, tantosque eorum sacerdotes, et multitudinem innumerabilem, nunc quidem unitam sanctae Ecclesiae, periclitantem autem et errantem: si vestrae beatitudinis gubernaculum [Col. 0498D] commoretur (commemoretur), et maxime his, qui in sanctis locis habitant Christi Dei nostri, ita ubique sanctis adhaerentes ecclesiis, ut eorum respui non debeat multitudo. Nam omnes per suggestionem eorum ita in obstinationis suae malo perdurant, ut velint ante e vita recedere, quam excogitata relinquere: ut si Deus hos, per vestram beatitudinem adunari praeceperit, vestrae laudis meritum, et praesentibus, et futuris ascribatur temporibus. Oret igitur vestra sanctitas tam pro piissimis et Christianissimis principibus, quam pro nostra parvitate et universali unione, ut gratia sanctae et unius essentiae Trinitatis, et intercessionibus dominae nostrae sanctae et gloriosae virginis et Dei genitricis Mariae, omnia [Col. 0499A] ad unitatem indivisam conveniat, et fundamentum inconcussum catholicae fidei confirmetur, per omnia, sanctissime frater. Indicia autem nostrae secundum Christum Dominum nostrum caritatis per viros reverendissimos destinavimus, ad administrationem divinae culturae, et sanctae apostolicae vestrae Ecclesiae, calicem autem gemmis circumdatum, patenam auream, et alium calicem argenteum, vela serica duo; quae suscipere vestram beatitudinem supplicamus cum illa caritate quam vos habere secundum Deum non dubitamus. Omnem in Christo fraternitatem, quae cum vestra est sanctitate nos quoque et qui nobiscum sunt plurimum salutamus. Accepta pridie calendas Decembris, Rustico viro clarissimo consule (anno Domini 520).





SACRA JUSTINI AUGUSTI. Joannem episcopum ad tractandam Ecclesiae pacem destinatum, quamprimum convaluerit, profecturum. (C)
[Col. 0499B]

Justinus Augustus Hormisdae papae.

Dum beatissimum Germanum episcopum, vel eos qui cum eo a vobis fuerant destinati, de hac dimitteremus regia civitate, hujusmodi illis mandata tradidimus, quod capitula quae ad perfectam unitatem Ecclesiarum pertinebant apostolatui vestro per reverendissimum Joannem episcopum sequenter manifesta faceremus; quae tamen ipsis hic praesentibus fuerant declarata. Sed evenit praefatum Joannem antistitem longa aegritudine detineri. Ne qua igitur vestram reverentiam ingrediatur adversa sententia, [Col. 0499C] quasi vobis promissa nostra desidia quadam ultronea minus ad effectum perducentibus, necessarium esse perspeximus dilationis causam vobis exponere per Eulogium V. S. tribunum et notarium, quem ad praecelsum regem Theodoricum super negotiis quibusdam transmisimus: hoc quoque adjicientes quod dum propitia Domini et Dei nostri majestas eumdem virum religiosissimum Joannem pristinae voluerit reddere sanitati, sicut semel promiseramus, statim illum ad tuam sanctitatem transmittemus. Superest ut sanctitudo tua divinum nobis praesidium orationibus suis dignetur acquirere. Data pridie calendas Septembris, Constantinopoli. Accepta Romae calendis Octobris, Rustico viro clarissimo consule (anno Domini 520).





RELATIO DOROTHEI EPISCOPI THESSALONICENSIS. Objectum sibi crimen refellit. (C)
[Col. 0499D]

Sanctissimo ac beatissimo patri ac comministratori Hormisdae Dorotheus in Domino salutem.

Propositi nostri et orationis est summum studium, per omnia beatissime et ter beate Pater, et scribere frequenter ad vos sanctissimos, et mutua mereri colloquia; et nullo tempore extorrem me ab hujusmodi laetitia esse condecet. Quoniam igitur manifeste cognovi quosdam sanctas aures vestras perturbare, et scio procul dubio vos in omnibus esse perfectos, et quia nihil sine judicio audire possitis, nec ulli penitus vestrum animum commodare, et ut non amplius [Col. 0500A] per taciturnitatem largiri tempus videar illis qui nihil quidem a nobis laesi sunt, sed sine causa et superflue adversus nos armati sunt: Deo tamen et vestrae satisfacio sanctitati, quia pro Joanne viro reverendissimo episcopo, qui paulo ante a vestra venerabili corona directus est, praedestinavi me periculis, et mortem sustinui, et meam pro ejus scio me objecisse animam: et hoc ostenditur gestis: et ex his, qui quanquam per meam absentiam acerrime videantur esse discussi. Et quid longo sermone opus est uti? cum vobis omnia Dominus Deus noster Jesus Christus patefacere et satisfacere possit; quia et quando cognovi vos ad apostolicae sedis praesulatum advocari, commune gaudium totius mundi esse judicavi. Ab illo enim tempore, hoc ipsum scribens [Col. 0500B] ad vos, quantum ad me, quidquid ad honorem et satisfactionem vobis et apostolicae sedi pertinet, nihil praetermisi, sed nec praetermitto. Paulo post autem scietis per venerabiles, annuente Domino Jesu Christo, quia haec ab exordio mihi sunt excogitata, et quando Dominus Deus tempus dedit ad effectum haec sunt perducta. Omnem cum vestra sanctitate in Christo fraternitatem ego quoque et mei plurimum salutamus.



EPISTOLA LXXIII. AD DOROTHEUM THESSALONICENSEM EPISCOPUM. Romam ei veniendum, ut catholicam doctrinam percipiat, et objectum crimen purget.

Hormisda Dorotheo episcopo Thessalonicensi.

Considerantes tuae fraternitatis Ecclesiam ante praetereuntis mala discordiae olim cum sede apostolica [Col. 0500C] praecipua fuisse caritate conjunctam, te nuper pacis redditae esse credebamus auctorem, sed quia quos praevenire debueras, sequi etiam remoraris, non leviter pro fraternitatis tuae dilatae correctionis ingemiscimus tarditate; scribis enim aures nostras cujusdam sceleris atrocitate turbatas. Utinam usque ad nos tantum detestabilis fama percurreret, et non toto orbe Christianis mentibus tam dolendum, tam exsecrabile facinus nuntiaret? ut qui te innocentem nesciunt, a Christianitatis simul credant tramite deviasse. In qua enim mundi parte immanitatis hujus invidia non et catholicas contristat Ecclesias, et haereticorum prava vota laetificat? quae nos a dilectionis tuae conscientia, sicut litteris intimas, ostendi cupimus aliena: quid enim votis nostris magis convenit, [Col. 0500D] nisi ut redire ad pacem catholicam volentes episcopos, a crudelitate et criminibus contingat semper innoxios comprobari. Exspectamus igitur, si non desunt fraternitati tuae veritatis Deo nota praesidia, ut et tanti sceleris a te repellas invidiam, et in reconciliatione fidei tandem eorum qui reversi sunt sequaris exempla. Data IV calendas Novembris, Rustico viro clarissimo consule (anno Domini 520).



EPISTOLA LXXIV. AD JUSTINUM AUGUSTUM. Accepisse ejus litteras, et de ejus fide et pietate nunquam dubitatum.

Hormisda Justino Augusto.

Benedicta Trinitas Deus noster, qui vobis gubernacula [Col. 0501A] commisit mundani imperii, quibus non solum pro jure regni veneratio deberetur, verum etiam pro gloriosi modestia et integritate propositi. Vere enim glorificamus Deum, lectis vestrae pietatis epistolis, quibus promissae legationis moram pro infirmitate ejus, qui dirigendus fuerat excusando, luce clarius reddidisti quam curam fidei et pudoris haberetis, ostendentes rerum summam regentibus non sufficere ad dominationis apicem quam obtinent potestatem, nisi ornamenta morum pretiosiorem faciant principatum. Servet circa vos, clementissime imperator, Deus noster beneficia sua, et respiciens bona vestra, largiatur aeterna. Nec nos tamen momordit ulla suspicio aut implendi tarditatem promissi; nec mutatione credimus evenisse consilii. Nefas [Col. 0501B] enim erat de ejus verbis qualibet sollicitudine dubitari; cujus fidem in magnis rebus datum est tam evidenter agnosci. Redeunte igitur filio nostro spectabili viro Eulogio tribuno et notario cultum debitae salutationis exsolvimus, Deo magno continuis precibus supplicantes, ut qui vestro studio per infideles vulnera impacta curavit, aevo vobis per longiora tempora propagato, unitatem Ecclesiae redditam ex omni quoque faciat parte securam. Data IV calendas Novembris, Rustico viro clarissimo consule (anno Domini 520).





EPISTOLA JUSTINI AD HORMISDAM. Gratum ad pontificem mittit, suadetque ut Asianis et praecipue Orientalibus suorum episcoporum nomina damnare nolentibus Anastasii exemplo indulgeat: ab iisdem preces pro Ecclesiarum unione oblatas transmittit. (C)
[Col. 0501C]

Justinus Augustus Hormisdae papae [(a) 1Kb] .

Quo fuimus semper, et quo sumus studio pro conciliandis sententiis catholicam fidem colentium, ut eodem animo cuncti venerentur numen individuum Trinitatis, palam fecisse dignoscimur: nunc legatum ad vestram beatitudinem ultro ob hoc ipsum dirigentes Gratum virum [(b) 1Kb] sublimem magistrum scrinii, quo remedium tandem reperiatur discordiis varia [(c) 1Kb] cunctantium, nunc prono libentique suscipientes affectu viros religiosissimos, quos interventores unitatis vestra sedes apostolica credidit destinandos. Profecto enim tanquam ipsam pacem, et jucundis eos oculis aspeximus, et extensis manibus duximus amplectendos. [Col. 0501D] Quin etiam omni intentione ordinavimus, ut venerabilis Ecclesia Constantinopolitana, nec non complures aliae vota suscipiant, vestra, non solum in caeteris, sed in auferendis etiam nominibus ex sacris diptychis, quae removenda maxime postulastis. Verum nonnullae fuerunt urbes et Ecclesiae tum Ponticae, tum Asianae, praecipuae Orientales, quarum clerici vel populi omnibus pertentati minis [Col. 0502A] et persuasionibus, tamen nequaquam flexi sunt ut tollant antistitum et repellant nomina quorum apud eos opinio floruit, sed morte vitam duriorem aestimant, si mortuos condemnaverint, quorum gloriabantur vita superstitum. Quid igitur faciamus hujusmodi pertinaciae, quae nec dicto audiens existit, et tormenta in tantum despicit, ut amplum sibi ac festivum judicet, si corpore prius quam religioso desistat consilio? Nobis quidem videtur opus esse mollius agendi et clementius: quae si uno in tua [(d) 1Kb] sanctitate, jam nec in alio poterunt inveniri, nam neque sanguinis et suppliciorum cupidi (quod dictum etiam grave est) libellum suscepimus, neque ut parvo discrimine remaneant imperfecta concordiae desideria, sed ad propagandam quo possumus ordine [Col. 0502B] conjunctionem membrorum Ecclesiae. Utrum itaque praestantius erit minorum gratia in totum esse nobis [(e) 1Kb] adjectas tantas multitudines, an, concessis exiguis et remissis, majora et omni ratione quaerenda corrigi, ut quae non licuit [(f) 1Kb] per omnia, saltem ex necessariis partibus allegentur? Veniam itaque nominum postulamus, non Acacii, non utriusque Petri, non Dioscori, vel Timothei, quorum vocabula ad nos datae tuae sanctitatis epistolae continebant, sed quos in aliis celebravit civitatibus episcopalis reverentia, et hoc exceptis urbibus, ubi vestrae beatitudinis libellus jam in plenum admissus est, nisi hanc quoque partem benevolentia statuerit vestra mitius corrigendam. Verum nec judicio [(g) 1Kb] caret sedis apostolicae, ut non magis venia dicenda sit [Col. 0502C] quam deliberata jam ac perspecta diffinitio. Anastasius quidem religiosissimae memoriae vestrae culmen Ecclesiae palam aperteque constituit, cum hoc idem scriberet negotium praedecessori nostro, satis esse pacem affectantibus, si nomen tantum reticeatur Acacii. Ergo priora vestrae sedis constituta sequitur qui non omnes memorias mortuorum judicat contemnendas, ut indignum habeatur et incongruum, si non placidior omnibus non solum defunctis, sed etiam superstitibus vestra divulgetur in omni fine terrarum lenitas. Et hoc quidem non dubitaverimus ita gratiosum vobis futurum, ut pacifico statim responso laetior mundus reddatur. Retinet autem vestra sanctitas, quod dudum scripsimus, ex Oriente supplicationes nobis esse destinatas, voluntatem [Col. 0502D] ipsorum continentes et arbitrium, in quo sese duraturos ostendunt firmiter, et quo nulla ratione desistendum existimant. Hanc itaque chartulam secundum nostra promissa per Joannem virum reverendissimum episcopum dirigendam vobis in praesenti merito credidimus, ut a vestra sede etiam tenor ejus admissus ad colligendas proficiat et adunandas ubique venerabiles Ecclesias, et Hierosolymitanam [Col. 0503A] praecipue; cui tamen omnes favorem impendunt quasi matri Christiani nominis, ut nemo audeat ab ea sese discernere: consensum itaque propitium tuam sanctitudinem epistolari quoque pagina convenit declarare; ut, cognito omnibus atque patefacto, tenorem ejusdem chartulae a vobis etiam laudari, et tenaciter custodiri laetior mundus existat. Data [(a) 1Kb] idibus Sept. Chalcedone, Rustico viro clarissimo consule. Accepta pridie calendas Decembris, consule suprascripto (anno Domini 520).





EXEMPLUM PRECUM. Ejus opera ad Ecclesiae unitatem admitti rogant. Catholicam fidem profitentur. (C)

Deo amabili ac piissimo imperatori ex Deo Augusto et principi Justino Christianissimo deprecatio [Col. 0503B] et supplicatio ab Hierosolymitanis, et Antiochenis, et secundae Syriae clericis et abbatibus et possessoribus Syriae provinciae.

Haurite aquam cum laetitia ex fontibus salutis (Isai. XII), vociferator [(b) 1Kb] Isaias propheta exclamat, fontes salutis [(c) 1Kb] evangelicae veritatis praedicationes manifeste ostendens, ex quibus beati Apostoli et eorum qui per ordinem fuerunt discipuli et sapientes Ecclesiae doctores, salutarem aquam fidei haurientes, omnem sanctam Dei Ecclesiam irrigaverunt, quae in petra summi apostolorum subnixa rectam et inflexibilem confessionem custodiens, fiducialiter cum eo ad unigenitum Filium Dei exclamat omni tempore, dicens: Tu es Christus Filius Dei vivi (Matth. XVI). Hanc salutarem confessionem [(d) 1Kb] a sanctis quatuor [Col. 0503C] synodis, quae evangelicis praeceptis sunt honoratae, suscipientes, nunquam per Christi gratiam a traditis nobis rectis dogmatibus deviavimus, sicut rerum testatur probatio, et tempore necessitatis fidei constantia demonstrat. Si igitur ut Christiani rationis fidei sumus participes, domine piissime, et ad communem pacem et unitatem festinamus, nostram fidem, quam ab initio suscepimus, per hanc satisfactionem nostram manifestam vestrae facimus pietati; ut notum sit quia et paci concurrimus, et a recta cum Dei juvamine non divertimus fide, sed omnem ex aequo haeresim exsecramur, non solum Eutychianistas et Acephalos, sed et Nestorianos, et hominem colentes toto animo [(e) 1Kb] audentes anathematizamus. Nos autem, domine [(f) 1Kb] carissime imperator, sicut [Col. 0503D] supra dictum est, in Patrem et Filium et Spiritum sanctum, ab initio baptizati quoque et credentes [(g) 1Kb] essentiam Dei in tribus [(h) 1Kb] subsistentiis, adoramus: secundum sanctorum Patrum symbolum credentes in unum Deum Patrem omnipotentem, et in unum Dominum nostrum Jesum Christum unigenitum [(i) 1Kb] Deum Verbum, similiter et in unum Spiritum sanctum; et secundum hoc divinum [* 1Kb] mathema, definitionem [Col. 0504A] a sancta Chalcedonensi synodo promulgatam intelligimus quoque et suscipimus, confidentes et credentes, quia unam substantiam vel personam, quod idem est, ipsa sancta synodus in duabus naturis, id est in deitate et humanitate indivise et inconfuse praedicavit Deum Verbum. Dominus noster Jesus Christus unus est ex sancta et unius essentiae Trinitate; si enim unum Deum in tribus subsistentiis, sicut dictum est, accipimus, Pater autem non est incarnatus, nec Spiritus sanctus; Deus Verbum incarnatus est, et homo factus est unus ex sancta et unius essentiae Trinitate, secundum filiationis proprietatem. Sic ita secundum praedictas quatuor synodos credentes, [(j) 1Kb] et secundam Dei Verbi nativitatem secundum carnem confiteri non renuimus. [Col. 0504B] Unde proprie Dei [(k) 1Kb] virgo genitrix esse creditur, tanquam quae natura et veritate unius essentiae Patri Filium Deum Verbum, natura immutabilem, ex ipsa factum hominem, enixa est, et duas naturas in Christo per essentiam vel substantiam unitas confitentes sicut in unius persona, vel substantia. Neque harum diversitatem vel proprietatem post unitionem auferimus, nec eas dividere in duabus personis et substantiis per unitionem sumus edocti; eumdemque scimus unigenitum Filium Dei, et ante incarnationem ejus, et post: eumdem Deum quidem simul et hominem; passibilem carne, impassibilem deitate; circumscriptum corpore, non circumscriptum spiritu, eumdem terrenum et coelestem, quem mundus ut hominem cepit, et ut Deum continere non potuit, [Col. 0504C] mortalem et immortalem, nusquam naturarum diversitate ejus ablata, neque dividentes per essentiam unionem. Hoc enim verae magnum pietatis mysterium, quia unus ex sancta unius essentia Trinitatis incarnatus, et homo factus Deus Verbum in utraque natura deitatis et humanitatis indivise et inconfuse cognoscitur et adoratur, non conversionem vel mutationem sustinens, sed proprietatem utriusque naturae in una persona in semetipso conservans. Ob hanc igitur fidem praedictas sanctas synodos suscipientes et custodientes anathematizamus omnes qui adversus eas quocunque tempore vel modo aliquid conscripserunt, praecipue Joannem Aegeotam, qui adversus memoratam sanctam Chalcedonensem synodum multas ut Nestorianus blasphemias evomuit; [Col. 0504D] similiter et condemnantes Timotheum, Aelurum cognominatum, sicut Eutychianistam, adversus eam cum suis latrantem sequacibus. Ita ergo cum Dei juvamine semper sensimus, et jam nunc sentimus. Quapropter hanc satisfactionem vestrae obtulimus pietati: et ut jubere dignata est, nos proprium intellectum, et quemadmodum de sana fide sentimus exponere: quia quidam haeretici, dum suam malam [Col. 0505A] fidem occultare festinant, nostram in Christo libertatem et rectam fidem detrectaro conantur. Supplicamus igitur vestram clementiam, sollicitudinem perfectam in Ecclesiarum unitione sanctarum habere debere; ut unitas quae cum Dei fuerit juvamine, nec ullo deinceps rationabili aut irrationabili occasionis fomite inquietari pax possit. Deus autem omnium vestrum pium adimpleat desiderium in gloriam sui et reipublicae disciplinam.



EPISTOLA LXXV. AD SYNODUM CONSTANTINOPOLITANAM. Gratulatur Epiphanium pontificem electum.

Hormisda synodo Constantinopolitanae.

Fratrem et coepiscopum nostrum Epiphanium, apud felicissimam (Deo favente) Constantinopolim ad [Col. 0505B] officium muneris sacerdotalis assumptum pervenisse ad nos, fraternitate vestra referente, gaudemus, quia gratius quodammodo suscipiuntur indicia, quae significaverit amata persona, et tanto majus pro auctoritate nuntii nascitur gaudium, quanto non est quod de testimonio disputetur. Sic erat congruum, carissimi nobis, sic se circa proximum patefacere decebat affectum, ut per vos sedi apostolicae innotescat quod moribus et sanctitate fulgeret; quod usque adeo se omnium bonis (sicut et vos asseritis) imbuit institutis, ut non sit fortius meritis testimonium, quam in honorem sacerdotis adscitum. Quid est enim quod de eo habeatur ambiguum, in quo de bonis moribus sub probatione factae concordiae praesuscepta sunt divina. Quapropter facitis sancte, facitis religiose, [Col. 0505C] facitis pie, quod veritati testimonium libenter impenditis, quod praemium bene meritis non negatis. Quia idem error est tacere veritatem, qui est falsis assistere; et eadem injustitia est si negetur honor moribus placitis, quae est si concedatur indignis. Certum est, amantissimi, participari vos cum sacerdotis laudibus intimatis, quia omni fraternitatis vestrae ordini transcribitur, quod in uno, quem ex vobis elegistis, esse laudatur. Deus omnipotens fidei suae pacem sub perpetuitate conservans electionem ordinationemque vestram, quam insinuandam sedi apostolicae per Joannem fratrem et coepiscopum nostrum, nec non et Heraclianum presbyterum, atque Constantinum diaconum filios nostros religiose credidistis, tanta firmitate confortet, ita et omnium [Col. 0505D] discordantium luctamina disjiciat, ita dissidentium corda compescat; et quemadmodum sub fratre et coepiscopo nostro Epiphanio pacificationis datum est indicium, gratulemur effectum. Data VII calendas Aprilis, Valerio viro clarissimo consule (anno Domini 521).

Gesta in causa Abundantii episcopi Trajanopolitani in scrinio habemus.



EPISTOLA LXXVI. AD EPIPHANIUM EPISCOPUM CONSTANTINOPOLITANUM. Quod qua decuit via ad sacerdotium pervenerit. In unione Ecclesiae perseverandum. Et de acceptis muneribus.

Hormisda Epiphanio episcopo Constantinopolitano.

[Col. 0506A] Benedicimus Dominum fraternae caritatis affectu, quia non solum synodica relatione ad sacerdotium te digne pervenisse cognovimus, sed factis atque moribus comprobamus: et ita se meriti tui gradus patefecit affectibus, ut ante fratrum et coepiscoporum nostrorum testimonium cuncta crederemus. Quod enim illi te promittunt posse omnia agere, nos videmus implesse; et tanquam fidei tuae servata pacis fuerit gratia, sic unitatis hactenus dilata sunt vota divina. Eorum praedestinationi caritatis tuae vocabulum quo nuncuparis accessit, sub quo spiritu apparente concordia, factum est ut dicamus: Ecce quam bonum et quam jucundum habitare fratres in unum (Psal. CXXXI). Quapropter in Christo Domino nostro reddentes officia salutationis, hortamur ut boni operis initium laudabile [Col. 0506B] continuet institutum, secundum sanctum Evangelium, quo monemur: Qui perseveraverit in fine, hic salvus erit (Matth. X). Adhortamini igitur reliquos, invitate monitis, colligite blandimentis: quia talenti crediti multiplicata compendia sacrificia sunt divina. Praeterea gratissime tulimus quod Joanni fratri et coepiscopo nostro, necnon Heracliano presbytero, atque Constantino filiis nostris internuntiis promotionem caritatis tuae cognovimus, qua esse aliquid dulcius non putamus. Et cum te praedicti viri, etsi pro obsequio suscepto facerent, non tantum ratione laudarent, beati omnium sumus, quod dignae rei nuntius relator dignus exstabat, ut tibi absolutissime de legatorum meritis probatio sit honoris. Manu papae: Suscepimus calicem aureum gemmatum, patenam argenteam, et [Col. 0506C] alium calicem argenteum, et vela duo ministerio basilicae beati Petri apostoli profutura, a caritate tua directa. Data VIII calendas Aprilis, Valerio viro clarissimo consule (anno Domini 521).





EPISTOLA EPIPHANII AD HORMISDAM. Ab Orientalibus imperatori preces oblatas se ad eum misisse. (C)

Domino meo per omnia amabili Deo sanctissimoque fratri et comministratori Hormisdae Epiphanius episcopus in Domino salutem.

Quantam alacritatem aut quale desiderium piissimus et Christianissimus imperator caram perfectam unionem universarum Ecclesiarum habeat, non voluntate tantum, sed operibus ipsis habitantibus, in [Col. 0506D] hac regia urbe, et antequam ad regnum a Deo sibi datum perveniret, ostendit. Sanctitati autem vestrae ex correctis ab initio regni ejus, et usque nunc laboribus maxime manifestavit, per quos omnia catholicae Ecclesiae membra in unum Domini et Salvatoris nostri Jesu Christi corpus cum prompto nititur animo conjungere: et quid opus est verbis uti prolixis, qui rebus ipsis, quanquam nos veri testes, existere valeamus. Habet tamen et vestra sanctitas experimentum quod et per scripta cognovit: confirmat quidem haec quod nunc additur. Nam quidam qui sub potentissima ejus manu sunt, religiosissimorum sacerdotum ex Orientalium partium regionibus, preces porrexerunt, docentes de his quae voluerunt. Nec hoc [Col. 0507A] latere vestram volens sanctitatem, bene deliberavit ut quod jam factum est in praesenti nuntiaret vestrae sanctitati. Paulo post de ea his manifestius significare; ut, communi concilio praecedente omnium, Domino et Salvatori nostro Jesu Christo ea quae ad utilitatem communem conveniunt, et undique sunt irreprehensibilia, catholicae fidei correctionibus, clarescant. Opportune igitur existimantes fraternis litteris vestram sanctitatem et carissimis alloquiis rogamus ut majus et instantius pro piissimo principe nostro omnium Dominum Deum orare dignemini. Omnem in Christo fraternitatem quae cum vestra est sanctitate ego quoque et mei plurimum salutamus. Alia manu. Incolumis in Domino ora pro nobis, amabilis Deo et sanctissime pater.





RELATIO EPIPHANII EPISCOPI CONSTANTINOPOLITANI. Paulini sollicitudinem laudat. (C)
[Col. 0507B]

Domino meo per omnia amabili Deo sanctissimoque fratri et comministratori Hormisdae Epiphanius in Domino salutem.

Paulinus vestrae sedis defensor, qui vestram retulit epistolam, vestraeque sanctitatis virtutem in se ostendens, cum gaudio nobiscum conversatus, suam sollicitudinem communibus consiliis actibusque contulit. Sed quoniam ad vos festinantem non oportebat eum prolixiore tempore remorari, ideoque reciprocis alloquentes vestram sanctitatem, protegi praefatum virum et nostri dignum amoris fidelem servum subsistentem commendamus. Erit autem de his quae a [Col. 0507C] nobis gesta sunt pro vestro animo, et circa sanctas Ecclesias sollicitudinem quam gerimus, vigilare nobis dignus fide enarrator. Nam nos orationibus vestrae sanctitatis, ut naturalem bonitatem hujus rei respicientes, vigilantissimum habentem studium, et Deo cooperante in plurimis verbum gratiae decurrens sine aliqua obsistentia ad effectum nostrum ducit et intentionem. Sed quia difficultates aliquae accesserunt, gubernatione utique et inniti dispositione ea quae hic movetur oportet, et competenter exponi, sicut et vestra cognoscit super omnia sanctitas. Et quemadmodum oportet eos qui Dei greges pascere sortiti sunt universa ad gloriam Dei et agere et moliri, spem salutis in eum habentes: et sicut scriptum est: Diligentibus Deum omnia cooperantur in bonum (Rom. [Col. 0507D] VIII). Ea enim quae vobis placeant, sicut dictum est, sentire quoque et agere nitimur, sanctissime. Omnem in Christo fraternitatem, quae cum vestra est sanctitate, ego quoque et mei plurimum salutamus.





EXEMPLUM EPISTOLAE JUSTINIANI VIRI CLARISSIMI AD HORMISDAM. Petit ut pro Ecclesiarum unione laboret, et sibi ad ea respondeat quae per legatos scripserat. (C)

Domino beatissimo atque apostolico patri Hormisdae papae urbis Romae Justinianus.

Quanta reverentia vestram beatitudinem veneremur, multis epistolis, ex quo serenissimus imperator [Col. 0508A] filius vester regnavit, cognoscitis. In praesenti quoque debito pudore salutantes tuam sanctitatem, postulamus enixius ut assiduis precibus et frequentissimis orationibus pro concordia laboretis Ecclesiarum [(a) 1Kb] vestrarum, nobisque (sicut per legatos etiam vestros post omnia scripsimus) tam de sermone de quo vertitur controversia, quam de nominibus episcoporum sub Acacio defunctorum, per Eulogium virum sublimem tribunum et notarium dignetur apostolatus vester integrum indubitatumque destinare responsum; omnibus videlicet quae praesentibus legatis vestris ordinata sunt in perpetuo firmiter duraturis. Vir namque religiosus Joannes episcopus, qui venturus est Romam, detinetur aegritudine corporali: nihil enim prohibet ante ejus quoque adventum concordiam [Col. 0508B] praevenire, sublata dubitatione religionis, et eum tamen mox dimittemus favente divinitate, quia jam melius habet: quoniam nec difficilia sunt quae ceciderunt in ambiguitatem; nec expedit diutius causam vitae protrahi sempiternae, ne dilatis temporibus aliquid nascatur incertius. Aeternitatis igitur supernae tremendique judicii non immemor sanctitas vestra, quae sibi commissa sunt efficaciae tradi deproperet, ut intelligant cuncti recte vos apostolicae sedis esse primatum sortitos. Haec igitur quae scribuntur a [(b) 1Kb] nobis affectu paterno jubete quantocius adimpleri. Scitis namque quam sit admirabilis gloriae tantorum errores annorum vestri pontificatus tempore stirpitus aboleri.





EXEMPLUM EPISTOLAE JUSTINIANI COS. AD HORMISDAM. Confitemur Christum Dominum recte unum in Trinitate dici, secus unum ex Trinitate. In nominibus episcoporum damnandis non ita severe agendum. (C)
[Col. 0508C]

Domino viro beatissimo sanctoque patri Hormisdae urbis Romae pontifici Justinianus [* 1Kb] cos.

Quantam venerationem religionis habeamus, quamque solliciti semper fuerimus propter uniendas sanctas Ecclesias, testis est quoque vestra beatitudo. Postquam regnavit enim dominus noster inclytus imperator, per omnes ad Italiam venientes direximus litteras, apostolatum tuum rogantes sicut decebat. Nunc etiam ne quid eorum quae fieri convenit praetermittatur, Joannes vir reverendissimus antistes, Heraclianus presbyter, et Constantius diaconus sacrosanctae Ecclesiae hujus inclytae civitatis destinati sunt [Col. 0508D] ad urbem feliciter, ut super omnibus quae scripsit filius vester serenissimus imperator integrum responsum accipiant. Dignetur ergo sanctitas tua suscipere memoratos viros religiosissimos libenter, et habitis orationibus, placataque Divinitate, sic omnia debeat ordinare venerabiliter, ut nihil ultra remaneat in ambiguum. Nobis etenim videtur quoniam Filius Dei vivi Dominus noster Jesus Christus ex virgine Maria natus, quem praedicat summus apostolorum carne passum, recte dicitur unus in Trinitate cum Patre Spirituque sancto regnare, majestatisque ejus personam in Trinitate, et ex Trinitate non infideliter credimus. [Col. 0509A] De nominibus autem defunctorum episcoporum clementer, et ut decet pacificum patrem disponite: quia vester quoque praedecessor beatae recordationis ad memoriae principalis Anastasium scripsit, ut si nomen Acacii tantummodo tolleretur, una nobis esset communio. Nonne igitur suasit vestra sedes, ut praestet imitari beatissimum et sanctissimum Leonem Romanum pontificem, ac sicut ille scripsit Leoni, ita et vos omnibus amputatis dubitationibus perfectas pacificasque paginas ad invictissimum principem filium vestrum rescribere Ecclesiae, ut ante tribunal venturi judicis participes eorum sitis quorum sedem jure sacerdotali tenetis. Ostendat ergo tuus apostolatus quod Petro successit apostolo; quoniam Dominus a vobis utpote summis pastoribus exacturus est universorum [Col. 0509B] salutem, qui poterunt esse salvi firmata concordia. Nos etenim finitis capitulis, de quibus scripta suscepistis, ultra non patiemur a quoquam controversiam religionis in republica nostra moveri, nec vestram sanctitatem convenit audire superflua concertantes.



EPISTOLA LXXVII. AD JUSTINIANUM. Commendat Justinianum de reverentia sibi exhibita. Promissam legationem se exspectare. Sanctissimae Trinitatis mysteria explicat.

Hormisda Justiniano viro illustri.

Quod celsitudo vestra animi circa me sui benevolentiam dignatur ostendere, facitis rem Deo placitam, et rectae conscientiae congruentem; sed non parva sunt nobis hujus emolumenta propositi. Major in nos [Col. 0509C] fructus de tali bonitate revertitur, neque enim vacua honorificentia est quae defertur antistiti. Indubitatum siquidem est quia honor ministri cultus est domini, et qui personam sacerdotis magni habet, majorem remunerationem ab eo cui sacerdos famulatur accipiet, dicente Domino Jesu iis qui prophetas in honore suscipiunt, suam mercedem esse reddendam: et apud me quidem magni est gratia vestra momenti, eo tamen pretiosior, quia quidquid mihi gratiae dignanter impenditis, in Ecclesiarum defensione monstratis. Sed ut ad id quod celsitudo vestra desiderat noster sermo dirigatur, quanquam et clementissimus imperator, et vos promittatis legationem esse venturam, et id cum ratione convenerit, ut eorum qui dirigendi sunt super omnibus nos decuerit [Col. 0509D] exspectare praesentiam; tamen quia gratum nobis est studium quod circa religionem vos habere declarastis, non gravat praelibare, dicendo non opus ut stabilitatem fidei vestrae intentionis (contentionis) potius quam rationis sequaces procaci verborum novitate confundant. Sancta Trinitas Pater, et Filius, et Spiritus sanctus unus est Deus; hanc Israel jussus adorare, cujus inseparabilis et indiscreta substantia non potest dividi, non potest sacrilega distinctione separari, servata tamen proprietate sua unicuique personae. Haec interim commendanda fidei vestrae, epistolaris styli terminum cogitantes, congrua credimus [Col. 0510A] brevitate sufficere, plenius disserenda cum florente imperio clementissimi principis, si promissam legationem et nos suscipere Deo propitiante contigerit, et cognitis omnibus cum adjutorio Dei nostri responso reddito pro universitatis informatione remittere.





EPISTOLA JUSTINIANI VIRI ILLUSTRIS AD HORMISDAM. Petit ut legatos rebus bene gestis redire quamprimum curet [(a) 1Kb] . (C)

Diligenter apostolatus vester cognovit quanto fide calore filius vester serenissimus imperator nosque fuimus ab initio. Nunquam cessavimus agere quae pertinebant ad firmamentum religionis divinae. Pro qua re nuper etiam reverendissimos sacerdotes Romam [Col. 0510B] direximus, ut integrum componeretur de capitulis, quibus ad ea dubietas vertebatur. Sed ignoramus quae difficultas provenerit ut minime sopirentur hactenus ea quae videntur esse levissima. Salutantes ergo vestram reverentiam petimus ut nulla praebeatur occasio, qua de tua quisquam possit ambigere voluntate; sed habentes prae oculis judicium majestatis supernae, modis omnibus festinare dignemini.



EPISTOLA LXXVIII. AD JUSTINUM AUGUSTUM. Ad evitandam discordiam nihil innovandum: et de his qui ad communionem admitti possunt Epiphanio scriptum.

Hormisda Justino Augusto.

Scio quidem, venerabilis imperator, clementiam tuam conscientia boni operis tantum esse contentam; [Col. 0510C] nec in his quae pro catholicae Ecclesiae unitate disponitis, humanis laudibus indigere, et (ne) magni studii gloria non digna remuneratione vilescat. Quanta est enim circa eum humani summa praeconii, cui contigit terrarum regna committi? Cum eo noxia sint blandimenta adulationis suspicioni, quae humilitas detulerit imperanti. Et alias secundum evangelicam traditionem necesse est ut fructu supernae remunerationis careat, qui retributionis laudem exspectat. Hinc mansuetudinem vestram omni bonitatis perfectione pollentem, ad Deum universa quae memorabiliter facitis referre non ambigo, nec caduca cogitantes, ab illo exspectatis pro actuum vestrorum retributione mercedem, quem bonorum omnium constat auctorem. Et tamen ego divinis, quibus obsecundo, [Col. 0510D] convenio institutis, ne religiosae conscientiae vestrae beneficia conferta dissimulem, ne taciturnitas mea, quae vobis crescit ad gloriam, mihi, quod absit, vertatur in culpam. Novi enim de illis decem Domini et Salvatoris nostri pietate mundatis, quia et novem sunt nota ingratitudinis improbati, et unus testimonium fidei et merita receptae salutis retulit, qui gratiarum actionem sanatus exsolvit. Exsequor exempla quae didici, et quod per officii mihi crediti materiam praedico, sub occasione litterarii sermonis exhibeo. Ago gratias quanto [(a) 1Kb] amplius possum, et si quantas debeo non possum: sed solatium mihi est quod de [Col. 0511A] beneficiis mecum vestris mundus exsultat, et laceratae hactenus Ecclesiae membra ad compagem suam revocata gloriantur. Reduxisti populis fidem, persecutus errorem; inclinata est superbia inimicorum Ecclesiae Dei, et humilitas erecta fidelium. Magna res tibi contigit, imperator: magna in te emolumenta cum potestate coierunt, quae merearis intellige. Non exiguam in te partem boni operis illius quod vadens ad coelos Dominus noster Jesus Christus contulit transtulisti: nam pacem quam ille discipulis dedit per te mundus invenit: non dubium congratulari tibi angelos coeli: nam si juxta assertionem evangelicam laetitia est eis super uno peccatore salvato, quae potest esse populo? Salve Ezechias praesentis aetatis. Nam etsi fuerunt ante eum reges Juda [(b) 1Kb] bonum [Col. 0511B] qui facerent, nullus tamen eorum dissipavit excelsa; tu quoque schismatum et superbiae dissipator, et cultus veteris restitutor, praesume tibi similitudine illius annorum augenda curricula, qui operum ejus imitaris exempla. Haec omnia, quae ad majus gloriae tuae spectant augmentum, non stimulo adhortationis alienae, non ullis precibus excitatus aggrederis: solus tibi in consilio Deus: non est qui se ad participationem tanti operis tentet inserere: tibi debes actionis hujus studium, tibi bonae actionis effectum. Tu me, venerabilis imperator, Ecclesiae vulnera tam longa moerentem ad spem reddendae salutis animasti. Tu me post tam continuos turbines jam pene desperatione cessantem ad novam tranquillitatem directis ultro piis litteris excitasti: hoc quoque [Col. 0511C] procul dubio divina intelligentia conferente, ut inter ipsa tui principatus exordia fidei ejus dicares obsequium, cui acceptum debebas imperium, sed qui te ad incipienda haec non potui primus impellere; nunc majore fiducia tantis beneficiis compellor provocatus orare, ne patiaris in re tam boni operis esse defectum; ne manus, quas ad Deum erigis, accepti operis perfectione suspendas. Negare non possum pro domini nostri haec me affectu et unitatis exposcere: sed fateor et saluti tuae pro tanta mansuetudinis gratia haec studia me debere. Scriptum est enim quia qui perseveraverit usque ad finem salvus erit (Matth. X). Nec vos aliquorum obstinatio reddat a proposito pigriores. Durum est, ut efficacior sit eorum pertinacia qui dividunt pacem, quam eorum qui asserunt [Col. 0511D] unitatem. Amentur vulnera cum provideantur pro salute remedia, et praeoptabile . . . . putetur se . . . . mortuis quam inhaerere cum vivis. An non aequum est, ut religiosi principis subdantur imperio qui non moventur exemplo? Non omnis aeger remediis salubribus acquiescit, et medendi studium saepe ipsis quibus adhibetur ingratum est: et tamen grata est pro salute necessitas, nec ipsi post respirationem non sunt beneficiis obnoxii qui curantur inviti. Cavenda est sublilium magna circumspectione calliditas, qui ingerunt difficilia, dum nituntur labefactare composita. Et quis [Col. 0512A] hoc possit admittere, ut ad illa per pacem credamur adduci, ad quae non potuimus discordiae necessitate compelli? Et putetur aequum, ut contra salutem princeps subjectorum voluntatem sequatur, quam pro sua salute subjecti, principis non famulentur imperio? Ipsam tibi mecum, venerabilis fili, crede Ecclesiam Dei supplicare, ut eam sine macula et ruga, sicut scis Domino placere, custodias; nec in eam oculus ille qui pervigilat naevum aliquem quem aversetur aspiciat. Ama quod a Deo compunctus elegisti, et intemeratum serva illud cujus pars esse voluisti. Fuerit ante sollicitudo tantum mea, nunc unam nobis causam tua fecit esse clementia. Nec austeriorem me quisquam dicat esse prioribus, nec adhortatio alicujus pro sententiae auctoritate teneatur. Diligentiorem [Col. 0512B] me non pertinaciae studium, sed scandala, secuta fecerunt. Forte inter initia locus esse potuit lenitati: male (sicut notum est) per accessus praecedentium temporum errorum augmenta creverunt. Non parvi habeas, fili sanctissime, quod curasti, ubi sancta Chalcedonensis synodus, et inter sanctos venerandi papae Leonis religiosissima constituta locum alicujus honoris habuerunt? Ubi non adversum tanta fidei fundamenta quasi quodam bellicum hostium Dei insonuit exercitus? Quanto acrioribus haec impetita sunt jaculis, tanto validioribus sunt munienda subsidiis. Rogo, clementissime imperator, ne me aut ad delenda (Edit Rom. deserenda) haec quae dudum beneplacita sunt, aut mutanda compellas. Vox enim illa auribus meis indesinenter immurmurat: Quia nemo [Col. 0512C] manum ad aratrum mittens, et post se respiciens aptus est regno Dei (Luc. IX), cum in evidenti sit, quia poenitentia malorum est operum, non bonorum. Sed quanquam his urgemur angustiis, tamen propter mansuetudinis tuae considerationem, et venerabilium legatorum Joannis episcopi Heracliani presbyteri, et Constantini diaconi allegatio nos non inhumana permovit, qui innocentibus aut ignaris causae remedia credidit esse poscenda: ad fratrem et coepiscopum nostrum Epiphanium scripta transmisimus, ut memor fidei, memor religionis, quos dignos susceptione esse crediderit, et alienos a communione quam respuimus, sicut asseritur, innocentes eos ad societatem suae communionis admittat, libelli tamen qui a nobis interpositus est tenore servato. Melius est enim et magis [Col. 0512D] Deo placitum, si salva fide ecclesiastico corpori jungantur abscissi, quam in abscissos transeant, qui in beati Petri immaculata communione manserunt. Data septimo calendas Aprilis, Valerio viro clarissimo consule (anno Domini 521).



EPISTOLA LXXIX. AD JUSTINUM AUGUSTUM. Divinitatis et incarnationis mysterium exponitur.

[(c) 1Kb] Hormisda Justino Augusto.

Inter ea quae ad unitatem Ecclesiae pertinentia (pertinent), propter quam Deus clementiae vestrae [Col. 0513A] elegit imperium, in litteras contulistis: haec quoque, venerabilis imperator, cura fidei, cui multipliciter vos studere declaratis, adjecit, ut aliquorum preces perferendae ad humilitatis [(a) 1Kb] notitiam jungerentur, quibus vel quid quaestionis oriretur agnoscerem; vel ad submovendum propositae consultationis ambiguum responsum a me religiosae [(b) 1Kb] scientiae conveniens redderetur. Legi omnia sollicitudine qua decebat; et licet ad responsi plenitudinem sufficere potuisset, si illa tantum quae a veteribus (ab auctoribus) sunt diffinita rescriberem, tamen ut religiosi propositi vestri remunerarem affectum, non subtrahendum credidi mei quoque sermonis obsequium. Quid enim est quod emergentibus Nestorii et Eutychetis venenis paterna omisit instructio? Pene omnes impietates [Col. 0513B] cum inventoribus tam nefandorum dogmatum convenientia in unum synodica decreta presserunt: nec ulterius remansit locus ullus tam diris perfidiae seminibus amputatis, aut Christum Dominum nostrum credere sine carnis fuisse veritate, aut eumdem non Deum et hominem de materni uteri intemerata fecunditate prodiisse, cum alter eorum dispensationem, qua salvati sumus negando, quantum in se est, irritam faceret; alter opinione contraria, sed impietate consimili, in eodem Domino nostro Jesu Christo potestatem divinam a vera humanitate secluderet; neque ille recordatus quia palpandam carnem suam Christus ostendit, nec ille Evangelii memor Verbum carnem factum esse dicentis (Joan. I), cui vox Domini indeficienter insonare debuerat, qua dixit et docuit: [Col. 0513C] Nemo ascendit in coelum, nisi qui de coelo descendit Filius hominis qui est in coelo (Joan. III). Saepe haec et multis praecedentium sunt comprehensa sententiis; sed nec clementia vestra licet jam dicta sint, fastidiose poterit repetita cognoscere: nec nobis pudor est ea quae sunt a decessoribus nostris praedicta (praedicata) revolvere. Neque enim possibile est ut sit diversitas praedicationis, ubi una est forma veritatis; nec ab re judicabitur alienum, si cum his, cum quibus conveniemus fide, congruamus et dogmate. Revolvantur piis mansuetudinis vestrae auribus decreta synodica, et beati papae Leonis convenientia sacrae fidei constituta; eadem invenietis in illis quae recensueritis (inveneritis) in nostris. Quid ergo est post illum fontem fidelium statutorum (statutum)? quid [Col. 0513D] amplius (si tamen fidei termnum servat) quamlibet curiosus scrutator inquirat, [(c) 1Kb] aut opere aut institutione perfectius (non opus aut adjectione plenius aut institutione perfectius)? nisi forte mavult quisquam dubitare quam credere, certare quam nosse, sequi dubia quam servare decreta. Nam si Trinitas Deus, hoc est Pater et Filius et Spiritus sanctus, Deus autem unus specialiter legislatore dicente: Audi, Israel, Dominus Deus tuus, Deus unus est (Deut. VI), qui aliter [Col. 0514A] habet, necesse est aut divinitatem in multa dividens (dividat), aut specialiter passionem ipsi essentiae Trinitatis impingat, et (quod absit a fidelium mentibus) hoc est, aut plures deos more profano gentilitatis inducere, aut sensibilem poenam ad eam naturam quae aliena est ab omni passione transferre. Unum est, sancta Trinitas non multiplicatur numero, non crescit augmento; nec potest aut intelligentia comprehendi, aut hoc quod Deus est discretione sejungi. Quis ergo illi secreto aeternae impenetrabilisque substantiae, quod nulla vel (neque ulla visibilium, vel) invisibilium naturarum potuit investigare natura, profanam divisionem tentet ingerere, et divini arcana mysterii (arcani ministerium) revocare ad calculum moris humani? Adoremus Patrem, et Filium, et Spiritum sanctum, indistinctam (indivisam) distincte [Col. 0514B] (Dionys. indistincta. HARD.), incomprehensibilem et inenarrabilem substantiam Trinitatis, ubi etsi admittit numerum ratio personarum, unitas tamen non admittit esseutiae separationem, ita tamen ut servemus divinae propria naturae, servemus propria unicuique personae, nec personis divinitatis singularitas denegetur, nec ad essentiam hoc quod est proprium nominum transferatur. Magnum est sanctae et incomprehensibile mysterium Trinitatis, Deus Pater, Deus Filius, Deus Spiritus sanctus, Trinitas indivisa: et tamen notum est quia proprium est Patris ut generaret Filium, proprium Filii Dei ut ex Patre Patri nasceretur aequalis, [(d) 1Kb] proprium Spiritus sancti ut de Patre et Filio procederet sub una substantia Deitatis. Proprium quoque Filii Dei, ut juxta id quod [Col. 0514C] scriptum est: In novissimis temporibus Verbum caro fieret, et habitaret in nobis (Joan. I): ita intra viscera sanctae Mariae Virginis genitricis Dei unitis utriusque sine aliqua confusione naturis, ut qui ante tempora erat Filius Dei, fieret filius hominis; et nasceretur ex (in) tempore hominis more, matris vulvam natus non aperiens, et virginitatem matris deitatis virtute non solvens. Dignum plane Deo nascente mysterium, ut servaret partum sine corruptione, qui conceptum fecit esse sine semine, servans quod ex Patre erat, et repraesentans quod ex matre suscepit. Nam jacens in praesepio videbatur in coelo, involutus pannis adorabatur a magis, inter animalia editus ab angelis [(e) 1Kb] nuntiabatur, vix egressus infantiam, et annuntians mysticam sine instituente doctrinam, inter rudimenta [Col. 0514D] annorum puerilium edens coelestia signa virtutum. Idem enim Deus et homo, non (ut ab infidelibus dicitur) sub quartae introductione personae: sed ipse Dei Filius Deus et homo, [(f) 1Kb] id est virtus et infirmitas, humilitas et majestas, redimens et venditus, in cruce positus et coeli regna largitus; ita nostrae infirmitatis particeps, ut posset interimi, ita ingenitae potentiae dominus, ne posset morte consumi: sepultus est juxta id quod homo voluit nasci, et juxta id [Col. 0515A] quod Patri erat similis resurrexit, patiens vulnerum, et salvator aegrorum, unus defunctorum, et vivificator obeuntium; ad inferna descendens et a Patris gremio non recedens: unde et animam, quam pro communi conditione posuit, pro singulari virtute et admirabili [(a) 1Kb] patientia mox resumpsit. Haec ita esse, nec ullam dubitationem oportere recipere, [(b) 1Kb] idem Dominus noster Jesus Christus ne inter corporis passiones Deus non esse crederetur, aut ne Deus tantum, et non homo inter opera mirabilium stupenda virtutum, proposito nos duorum apostolorum informavit exemplo, Deum esse Christum Dominum nostrum Petri fide; hominem Thomae dubitatione declarans. Quid enim intererat, ut quem se homines dicerent, discipulos suos vellet inquirere, nisi ut respondente Petro: [Col. 0515B] Tu es Christus Filius Dei vivi (Matth. XVI), notum faceret hoc non de carne et sanguine proditum, sed a Patre Deo inspirante revelatum, et per testimonium laudatae responsionis fides patefactae fieret veritatis? Quid intererat, ut apparente post resurrectionem Domino, Thomas tamen aut deesset caeteris aut solus ambigeret, nisi ut mundus crederet, quod ambigens discipulus exploraret (explorasset), ut dum unius manibus se pateretur tangi, ad universitatem (ab universitate) fidelium quid esset, possit (posset) agnosci? Non ergo ad [(c) 1Kb] improbandum discipulum interposita est dubitatio, sed quaesita posteritatis instructio. Anne ad aliud spectat (aliud exspectat), quod se idem Dominus Cleophae cum alio discipulo, cum ad Emmaus tendentes de se loquerentur, inseruit; [Col. 0515C] et quanquam de resurrectione Domini per mulieres, quae primae ad monumentum convenerant, agnovissent; tamen ut per eorum dubitationem daret credendi futuris saeculis firmitatem, incipiens a Moyse [Col. 0516A] et omnibus prophetis, oportuisse pati Christum, et ita intrare in gloriam suam, interpretatus Scripturas ostendit, et per passionem humanam naturam, et divinam in eo esse per gloriam, [(d) 1Kb] multipliciter haec sanctarum Scripturarum testificatus exemplis? Haec apud religiosam conscientiam tuam, venerabilis imperator, tanquam ignota dicuntur. Fides enim ipsa, quae a te constanter asseritur, tibi reddit hoc muneris, ut sensibus tuis et affectum sui [(e) 1Kb] miserat, et scientiam, per quam diligentius asseratur, infundat. Et tantum interest dispensationis mihi creditae, ut ego quoque vel apud scientes nota non taceam; ut succedente sibi per vices temporum catholicorum praedicatione sensuum quod indeficienter asseritur sine fide credatur. Latius haec quae ad [Col. 0516B] deitatem humanitatemque Domini nostri Jesu Christi pertinent, et in eo unitas duas sine confusione naturas potui secundum veterum definita disserere, si esset adversum eos qui his dissentiunt disputandum: sed cum in manibus omnium sint et synodica constituta et beati papae Leonis dogmata, perstrinxisse potius pauca quam evolvere credidi convenientius universa. Nunc vero agnoscere satis est, et cavere proprietatem, et essentiam cogitandam, ut sciatur quid personae, quid nos oporteat deferre substantiae: quae qui indecenter (indigenter) ignorant, aut callida impietate dissimulant; dum omittunt quid sit proprium filii, trinae (al. in Trinitate. HARD.) tendunt insidias unitati (divinitati). Sed si quae praedicta sunt, validis teneantur fixa radicibus, nec a paterna traditione receditur, [Col. 0516C] et constanter quaestionibus obviatur. Data [(f) 1Kb] VII calendas Aprilis, Valerio viro clarissimo consule (anno Domini 521).



[1Kb] [* 1Kb] EPISTOLA LXXX. HORMISDAE AD EPIPHANIUM. Ipsi vicariam sedis apostolicae praefecturam in recipiendis lapsis delegat.

Hormisda Epiphanio episcopo Constantinopolitano.

Multo gaudio sum repletus, quod circa Ecclesiae pacem, et sanctissimi imperatoris, et dilectionis tuae tale studium, quale litteris indicasti, legatorum quoque [Col. 0515D] meorum assertione cognovi. Manifesta enim hinc supernae misericordiae documenta produntur, quando et humani principes causam fidei cum reipublicae ordinatione conjungunt, Ecclesiarum praesules, quod ad dispensationem suam pertinet, officii memores exsequuntur. Talibus indigebat post discordiae procellas religio Christiana rectoribus, qui compressis provida dispensatione turbinibus, diu peregrinatam pacem, depulsa tempestate reducerent, et in futura saecula propositi sui exempla tendentes, sibi ascribendum indubitanter ostenderent, quidquid Deo [Col. 0517A] placitum posteri pro sua imitatione fecissent. Benedicamus Deum, frater carissime, nostris hoc diebus fuisse concessum, et totis orationum et curarum viribus annitamur, ut quae per Dei nostri opem bene correcta sunt, ipso adjuvante per omnia compleantur. Sperandum enim est ut ad compagem corporis sui reliqua quoque quae adhuc divisa sunt membra festinent, et a potioribus minora non discrepent: ad quod cum dilectio tua Christianae studio caritatis hortetur, debet id ad quod incitat sequi, et quod amandum suadet amplecti. Similem enim jam fidei curam gerentes, per religiosam patientiam, par etiam praemium de boni operis speramus effectu: neque enim difficultatibus est cedendum. Non fatigatur asperis fides: nec ad coelorum ardua per proclive [Col. 0517B] contenditur: nec remunerationem circa laboris exercitia quis meretur. Unde ne facientes bona, deficiamus, specialiter admonemur: Beati etiam, teste Psalmista, qui custodiunt judicium, et faciunt justitiam in omni tempore (Psal. CV): quia non initium laboris remunerationem praemii consuevit invenire, sed terminus. Ergo par studium sollicitudinis assumentes, quibus est una in communione et credulitate societas, quemadmodum de adunata sedi apostolicae Constantinopolitana Ecclesia pariter exsultamus in Domino: ita de reliquarum quoque (sicut affectuose admones) reintegratione curemus primum, ut fidem integritatemque nostram immaculatam ab omni contagione servemus. Nosti enim, frater sanctissime, quae ecclesiasticam servent vincula concordiam, [Col. 0517C] quae nos ab haereticorum tueantur insidiis, per quae etiam canonum custodiatur auctoritas. His in robore suo omni circumspectione servatis, remedia sperantibus conferentur. Habet enim et ecclesiasticarum ordo regularum, et ipsius forma justitiae, ut medicina rationabilis benigne et fideliter sperantibus non negetur: nec quisquam ita est ab humanitate discretus, quem non a rigore discretionis inclinet incauta simplicitas. Sed ut caute hoc citra querelam, aut erroris alicujus naevum valeat expediri, dilectissime frater, personam meam te in hoc oportet induere, scientem in hujusmodi causis, sicut praedictum est, quid faciendum sit, quid cavendum: ita omnia providenda, ut non ambigas rationem dispensationis hujus Deo esse reddendam: ita tamen [Col. 0517D] ut eos qui vobis fuerunt communione sociati, vel per vos sedi apostolicae vestra nobis scripta declarent, quibus etiam continentia libellorum, quos obtulerint, inseratur. Sic enim et Severi, [1 1Kb] et complicum ejus, aut similium absolvemus errores, nec eorum qui sanari potuerint, dispendia patiemur. Quod ideo vobis specialiter credimus imponendum, ad diligentiam vestram nostra onera transferentes, quia non prava jam documenta resistentes haereticis edidistis, nec debet de eo ambigi quem bene contigerit explorari. Simul assume remedia medicinae, simul accingere auctoritate justitiae, et sic circa supplices [Col. 0519A] humanitate mollire, ut in haereticorum contagione perdurantes, aut eos qui innocentiam simulant, et cum nostris sola voce consentiunt, ab his quibus pro Ecclesiae redintegratione consulitur et providetur, excludas: nec enim expedit circa hos ecclesiasticam temperare censuram. Non enim erunt miserationis bona pro eorum, quibus consuli oportet, necessitate collata, si indiscrete fuerint bonis malisque communia. Et quia Hierosolymitanorum quoque faciebat in tuis litteris tua dilectio mentionem, quorum etiam ad nos quaedam delata professio, necessarium duximus vel recensere quae scripta sunt, vel respondere quae congrua. Qui si sanctorum Patrum constituta custodiunt, si illa fidei fundamenta venerantur ab his quae per eos sancto Spiritu compungente [Col. 0519B] definita sunt, non recedent. Aut enim perfecta sunt, ita ut sunt, et adjectione non indigent: aut bene valida, et ideo non mutanda: quando per ea omnia haereticorum venena compressa sunt. Nec quidquam Chalcedonensis synodus, quod utile quaelibet diligentia potuisset excogitare, praeteriit: quae praecedentium quoque dogmata vel clarius manifestavit, vel repetita auctoritate firmavit, speciale quoddam adversus Nestorium et Eutychem aggressa certamen, alterum deitatem Dei nostri Jesu Christi a carne separantem, et ideo sanctam Mariam Dei genitricem pronuntiare vitantem: alterum veritatem carnis in Domino renuentem. Quando Dominus noster Jesus Christus idem Filius Dei, idem filius hominis, una in duabus persona naturis divinitatis et humanitatis [Col. 0519C] carnis, nec naturis adunatione confusis, non velut quarta persona addita Trinitati, sed ipse Filius Dei exinaniens semetipsum, et formam servi accipiens (Philip. I), propter quod et unam nec divisibilem profitemur essentiam Trinitatis, et proprietatem tamen suam scimus inesse personis, unam Filii Dei cum assumpta carne, unam Spiritus sancti: et personas proprietatibus designantes, et per unitatem essentiae inseparabile Trinitatis mysterium confirmantes. Neque enim ambigi potest Verbum Dei intra matris viscera per carnem, humanam assumpsisse naturam, nec post a se factam intra vulvam naturarum unitionem divisum. Nam ut humanitas sine Deo non est edita, sic in cruce non est impassibilis divinitas [Col. 0519D] a carnis passione divisa: quod virginis partus et intemerata fecunditas, et singularis a mortuis resurrectio, et ad coelos declarat ascensio. Haec si quemadmodum a Patribus constituta sunt servant, credant, nec definita transcendant: a quo tramite qui declinant, ipsi sibi nebulam dubitationis offundunt. Nobis autem illud apostolicum contentiosis respondere necesse est, nos hanc consuetudinem non habemus, nec Ecclesia Dei (I Cor. II). Haec ideo breviter, quia nec ambigi convenit de rebus juxta fidem saepius definitis: et pene supervacua est allegatio, quae adhibetur instructis, cum super hac re et ad clementissimum principem filium nostrum non pauca perstrinxerim. Et quia de Hierosolymitanorum propositione respondimus, hoc quoque aestimavimus, [Col. 0521A] salutis eorum causa competenter ad endum, ut si communionis apostolicae desiderant unitatem, professionem suam scripto inditam, quam legatis nostris apud Constantinopolim positis obtulerunt, aut per suos ad nos dirigant, aut fraternitati vestrae tradant, eodem tamen, sicut diximus, tenore conscriptam, quae ad nos modis omnibus sub vestra ordinatione deferatur. Nam de Thessalonicensibus, quorum ad nos legati sub clementissimi et fidelissimi principis filii nostri ordinatione venerunt, ne quid omisisse credamur, nosse vos volumus, secundum hoc quod Domino nostro inspirante placuerit, causam omnem nostri (vestra) dispositione tractandam, et si quod oportet impleverint, ordinanda haec per fratrem nostrum et coepiscopum venerabilem [Col. 0521B] virum Joannem, sed et filios nostros Heraclianum presbyterum et Constantinum diaconum, ecclesiastico honore dignissimos; ad causam pertinentia conscripsisse contenti, gratulati sumus in viro ordinis nostri par meritum et religiosum nos invenisse propositum, et cum legatione mandata sapientiae et moribus congruentia. Votiva enim res et plena gaudii est, ut sint justa aestimatione probabiles, quos communionis et officii contigerit esse consortes. Et alia manu: Deus te sanum custodiat, frater venerabilis. (Data septimo calendas Aprilis, Valerio viro clarissimo consule [anno Christi 521].)

Sanctissimus archiepiscopus dixit: Nunc venerabilissimi notarii sanctissimae Ecclesiae nostrae, si quae sunt chartae apud eos praesentem causam concernentes, [Col. 0521C] ipsas nobis manifestas faciant. Et productis chartis per venerabilem Cosmam diaconum, notarium et chartophylacem, Macarius venerabilis diaconus et notarius, libellum ex persona clericorum Theopolis, et relationem synodi ibidem in regia urbe congregatae, utrumque ad Joannem inter sanctos archiepiscopum ipsius regiae urbis, legit. Et Calonymus, venerabilis diaconus et notarius, ex codice epistolam ad Joannem sanctae memoriae archiepiscopum Hierosolymorum, et ad Epiphanium piae memoriae Tyriorum episcopum, legit. Insuper etiam epistolam missam ab ipso Joanne Hierosolymorum episcopo et synodo sua ad sanctum Joannem legit. Et tephanus, venerabilis notarius et diaconus, relationem missam ab Epiphanio Tyrio et synodo sub [Col. 0521D] eo congregata legit. Et Paulus venerabilis notarius et diaconus relationem cum gestis destinatam ab episcopis secundae Syriae ad sanctissimum Joannem archiepiscopum regiae urbis; quae omnia inserta fuere.



'.

.

, , , , . , . , [Col. 0516D] , . , , , , , , [Col. 0518A] . , , , , , . , , , , , . , , . , [Col. 0518B] , , . , . , , , , . , , , , , , . [Col. 0518C] , , , , . , . , , , . , , , , , , , , , [Col. 0518D] , , , , , , , , . , , , , . , , , , [Col. 0520A] . , , , , , , , . . , . , , , [Col. 0520B] . , , , . , , , , , , , , , , , , , , , , [Col. 0520C] , , , , , , , . , . , , , , , , . [Col. 0520D] , . . , , , , , , , , , , , , . , , » , .« , [Col. 0522A] , , , , , . , , , , , , , , , , , . , [Col. 0522B] , , , , , , . , , , , , , , , , . , , , [Col. 0522C] . , » , .«

, , .« , , , , , [Col. 0522D] , , tgr , , , [Col. 0521A] , , , , , , , .





EPISTOLA JUSTINI IMPERATORIS AD HORMISDAM Paulum Antiochenum de quibusdam accusatum episcopatu se abdicasse significat. (C)

Justinus Augustinus Hormisdae papae.

[Col. 0522D] Ut quod in Paulo viro reverendissimo contigit apostolatui vestro patefiat; qui sacerdotio praeditus Antiochenae civitatis, ita versatus esse dicitur in multis causis quae religiosis alienae sunt episcopis, ut clericorum suorum proditione, habitatorum etiam [Col. 0523A] dictae civitatis, aliorum insuper frequentium incusaretur, non tantum legatis vestrae sanctitudinis in hac regia positis urbe (ut ipsos quoque retinere censemus), verum post eorum recessum; qui malae conscientiae suae testimonio veritus insuper ne, quaestione habita, graviorem formam exitus rei posceret, recusatores libellos obtulit, ut liceret ei secedere a suscepto (sicut dictum est) episcopatus officio; quoniam igitur cordi nobis est et fuit ut semper civitatum antistites in amore sint omnium communi, quorum regendas acceperunt animas, Paulus autem reverendissimus ultro se de suo (prout memoravimus) abdicavit sacerdotio, praesentem epistolam duximus dirigendam, ut vobis aperiatur, et orationibus propriis coeleste nobis praesidium dignetur acquirere. [Col. 0523B] Data calendis Maiis, Constantinopoli, Justiniano et Valerio viris clarissimis consulibus (anno Domini 521).





RELATIO EPIPHANII EPISCOPI CONSTANTINOPOLITANI. Eadem quae in superiori epistola. (C)

Per omnia sanctissimo ac beatissimo domino fratri et comministratori Hormisdae Epiphanius episcopus.

Frequentiores quidem litteras facere ad vestram beatitudinem et frui affectu fraternae caritatis optamus. Nunc autem ea quae evenerunt cupientes vestram sanctimoniam non latere, praesentibus usi sumus scriptis. Multis enim et non parvo spatio temporis perturbationibus Antiochiae maximam civitatem, quae est in dioecesi Orientali prima, circumstantibus, sub occasione quia Paulus amabilis Deo episcopatum memoratae [Col. 0523C] habuit civitatis, et multis urbis ipsius habitatoribus, sicut dixerunt aliqui, a catholica sese separantibus, et assiduas interpellationes tranquillissimo et fidelissimo principi nostro ingerentibus, et eorum quae in accusationem ducebantur inquisitionem supplicantibus fieri manifestam. Quae quidem initium olim sumpserunt, sicut nec directos a vestra sanctitate Deo amabiles legatos latuit, cum in regia degerent civitate, agnoscentes super his omnia. Memoratus ergo amabilis Deo Paulus prodesse sibi hoc existimans, per libellos proprios designatae civitatis desertionem et episcopatus elegit, et universalem quietem, et a causis alienationem se praeferre monstravit. Quae omnia et amabilem Christo principem nostrum manifesta reverentiae vestrae fecisse novimus: [Col. 0523D] sed nunc omnibus nobis pretiosius, et de quo maxime noctibus et diebus bonum nuntium de his qui ab amantissimo principe et a nobis directi sunt ad vestram beatitudinem Deo amabiles legati, amicam Deo pacem nuntiantes, et omnia pulchritudine decora unitatem sanctarum Ecclesiarum annuntiantes, [Col. 0524A] quam cito ad nos destinare dignemini, ut praesentis causae (sicut saepe scripsimus) sit coeleste lucrum his qui in celeritate sunt bonae correctionis auctores, beatissime et sanctissime frater. Omnem quae est cum tua beatitudine in Christo fraternitatem nos et qui nobiscum sunt multis salutamus annis.



[* 1Kb] EPISTOLA LXXXI. AD [a 1Kb] REMIGIUM REMORUM EPISCOPUM. Vices suas illi deputat in regno Clodovei Francorum regis nuper ad fidem conversi.

Dilectissimo fratri Remigio, Hormisda.

Suscipientes plena fraternitatis tuae congratulatione colloquia, quibus nos germanae salutis tuae laetificavit indicio, corporali cum spiritualibus officiis incolumitate subnixa, congruum esse perspeximus hanc ipsam quam mente gerimus verbis aperire [Col. 0524B] laetitiam. Agis enim summi documenta pontificis, dum et praedicanda facis, et ea insinuare non differs. Praerogativam igitur de nostri sumpsimus electione judicii, quando id operatum te esse didicimus, quod caeteris agendum obnixius imperamus, ut in provinciis tanta longinquitate disjunctis, et apostolicae sedis vigorem, et Patrum regulis studeas adhibere custodiam. Vices itaque nostras per regnum dilecti et spiritualis filii nostri Clodovei, quem nuper, adminiculante superna gratia, plurimis et apostolorum temporibus aequiparandis signorum miraculis praedicationem salutiferam concomitantibus, ad fidem cum gente integra convertisti, et sacri dono baptismatis consecrasti, salvis privilegiis quae metropolitanis [Col. 0524C] decrevit antiquitas, praesenti auctoritate committimus: augentes studii hujus participatione ministerii dignitatem, relevantes nostras ejusdem remedio dispensationis excubias. Et licet de singulis non indigeas edoceri, a quo jam probavimus acutius universa servari, gratius tamen esse solet, si ituris trames ostenditur, et laboraturis injuncti operis forma monstratur. Paternas igitur regulas et decreta sanctissimis diffinita conciliis ab omnibus servanda mandamus. In his vigilantiam tuam, in his curam et fraternae monita exhortationis ostendimus. His ea quanta dignum est reverentia custoditis, nullum relinquit culpae locum sanctae observationis obstaculum. Ibi fas nefasque praescriptum est, ibi prohibitum ad quod nullus audeat aspirare, ibi concessum quod [Col. 0524D] debeat Deo placitura praesumere. Quotiens universae poscit religionis causa concilium, te cuncti fratres evocante conveniant, et si quos eorum specialis negotii pulsat intentio, jurgia inter eos oborta compesce, discussa sacra lege determinando certamina. Quidquid autem illic pro fide et veritate constitutum, vel provida dispensatione praeceptum, vel personae [Col. 0525A] nostrae auctoritate fuerit confirmatum, totum ad scientiam nostram instructa relationis attestatione perveniat. Eo fiet ut et noster animus officii caritate dati, et tuus securitate perfruatur accepti. Deus te incolumem custodiat, frater carissime. [1Kb]

Hormisda.

Cum necesse fuerit scripta domino filio clementissimo principi destinari, amplitudinem vestram silentio praeterire nequimus. Et ideo salutationis honorificentiam praeloquentes eos qui in rem destinati [Col. 0525B] sunt, commendamus, postulantes ut, domino nostro auctore, sub vestra dispositione celeriter ut (leg. ad) destinata perveniant, ut sacratissimus et [Col. 0526A] religiosissimus imperator meritorum suorum gloriam possit sine dilatione cognoscere.

Justinus Augustus Hormisdae.

Illustrem virum episcopum R. grato suscepimus animo non pro honore tantum qui debetur sacerdotibus, verum etiam pro affectu vestrae sanctitudinis. Nam quicunque tuo comprobatus judicio fuerit, est apud nos etiam judicatus probatissimus. De opera tamen et favore, qui sacrosanctis inferendus est ecclesiis, tunc demum opportunius statuetur, cum legati, quos nuper ad regem magnificum Trasamundum destinasse noscimur, reversi propitia Divinitate responsum nobis detulerint. Vestra autem beatitudo supernum nobis praesidium indefessis orationibus postulare dignetur. Data XV cal. Decembris, Constantinopoli, [Col. 0526B] domino Justino perpetuo Augusto (supple cos., id est anno 519), accepta XI cal. Junii Rustico cos., id est an. 520.



DECRETA HORMISDAE PAPAE EX GRATIANO DESUMPTA.
[Col. 0525]


DECRETUM PRIMUM Qui ad poenitentiam agendam in monasterio recluditur, presbyter non ordinetur.
[Col. 0525B]

Si ille qui ultro petit poenitentiam, quamvis eam perfecte agat, non potest episcopus aut presbyter ordinari, ita ut etiamsi per ignorantiam ordinatus [Col. 0525C] fuerit, et postea convincitur poenitentiam accepisse, dejiciatur: ille ergo qui invitus ad poenitentiam agendam mittitur in monasterium (qui utique nihil aliud quam poenitens dicendus est), qua conscientia ad sacerdotium pervenire permittitur? Nemo mihi talia quaelibet contra auctoritatem sedis apostolicae, vel contra trecentorum decem et octo episcoporum et reliquorum canonum constituta objiciat: quia quidquid contra illorum definitionem, in quibus Spiritum sanctum credimus locutum, dictum fuerit, recipere, non solum temerarium, sed etiam periculosum esse non dubito (Dist. 50, Si ille qui).



DECRETUM II. Nuptias occultas celebrare non licet.

Nullus fidelis, cujuscunque conditionis sit, occulte [Col. 0525D] nuptias faciat, sed benedictione accepta a sacerdote, publice nubat in Domino (30, quaest. 5, Nullus fidelis).



DECRETUM III. Palea. Idem Eusebio episcopo.

Tua sanctitas requisivit a nobis, frater venerande, de filio adultero [F. adulto] quem pater matrimonium contrahere vult, si sine voluntate filii adulti facere potest; ad quod dicimus: Si aliquo modo non consentit filius, fieri non posse. Potest autem de filio nondum adulto, voluntas cujus nondum discerni potest, pater eum cui vult in matrimonium tradere, et postquam filius pervenerit ad perfectam aetatem, omnino observare et adimplere debet. Hoc ab omnibus orthodoxae fidei [Col. 0526B] cultoribus, sancitum a nobis, tenendum mandamus (31, quaest. 2, Tua sanctitatis).



DECRETUM IV. Absque episcopi permissu in ecclesia consecrata non erigatur altare.

Nullus presbyter in ecclesia consecrata aliud altare [Col. 0526C] erigat, nisi quod ab episcopo loci fuerit sanctificatum [(a) 1Kb] vel permissum, ut sit discretio inter sacrum et non sacrum; nec dedicationem fingat, nisi sit. Quod si fecerit, degradetur, si clericus est; si vero laicus, anathematizetur.



EX DOCTRINA HORMISDAE PAPAE CAP. IV.
Burch. lib. IV, cap. 57.

Si quis baptizat, aut aliquod divinum officium exercuerit per temeritatem, non ordinatur [F. ordinatus], abjiciatur ab Ecclesia, et nunquam ordinetur. [3Kb]




[Col. 0527]
APPENDIX AD EPISTOLAS HORMISDAE.





ADMONITIO COLLECTORIS.
[Col. 0527B]

Cum laudabili consilio ad genuinas pontificum epistolas spurias etiam illis affictas vir cl. Labbeus in sua collectione adjiciendas censuerit, ego pariter ejus exemplo spurias, si quas forte offendi, pontificum litteras dandas proposui. Aequi igitur bonique facient lectores, si hoc loco epistolam Hormisdae papae legerint, quam suppositionis suae expressos characteres praeferre constat, cum Joannem papam laudet, qui sane pontifex Hormisdae posterior fuit. Desumpta est ex Poenitentiali Halitgarii episcopi Cameracensis ante annos 900 collecto, vulgatoque a Canisio Veter. Lect. tom. II, part. 2, pag. 143 edit. Basnag. [(a) 1Kb] .



INCIPIT EPISTOLA HORMISDAE PAPAE PER UNIVERSAS PROVINCIAS.

Ecce manifestissime constat, quia secundum titulos antiquorum Patrum a sancto Joanne papa transmissos, et trecentorum decem et octo episcoporum sententias, sed et canones Gallicani concilii continere [Col. 0527C] videntur.

Clerici in adulterio deprehensi, et aut ipsi confessi, aut ab iis convicti, ad honorem redire non possunt. Et quia forte non desunt, quibus vel pro nimia pietate suprascripta sanctorum Patrum severitas minime placet, sciant se trecentorum decem et octo episcoporum, et qui reliquos canones statuerunt, sententias reprehendere vel damnare. Sed forte major est in illis pietas, quam in supradictis 318 episcopis, major in illis misericordia quam in sancto Joanne apostolico papa, major caritas quam in reliquis sacerdotibus, qui hoc per exempla vel remedia Ecclesiarum suis diffinitionibus deliberaverunt. Et ideo aut per promptam voluntatem praeceptis illorum consentiant; aut si non fecerint, omnibus contrarios se, et inimicos esse cognoscant. Quae est ista inimica benignitas, palpare criminosos, et vulnera eorum usque ad diem judicii incurata servare? Quod si etiam eos durissima poenitentia per [Col. 0527D] plures annos agere viderint, sic idipsum et saluti eorum consulere, et canonum debemus statuta servare. Cum vero in aliquibus nec compunctio humilitatis, nec instantia orandi vel plangendi appareat, nec beatum. David imitentur, qui dixit: Lavabo per singulas noctes lectum meum, lacrymis stratum meum rigabo (Psal. VI); et illud: Cinerem tanquam panem manducabam, et potum meum cum fletu miscebo (Ps. X), nec eos jejuniis vel lectioni vacare videmus, possimus [Col. 0528B] agnoscere si ad honorem pristinum redirent, cum quanta negligentia, et cum quanto tepore, et inimica animae securitate permaneant, credentes quod sic eis non acta poenitentia digna dimiserit Deus, quomodo sacerdotes indulsisse vident. Vero dico, quia illi ipsi, quibus cum periculosa et falsa misericordia indulgere videmur, cum ante tribunal Christi pro tantis peccatis damnandi advenerint, contra nos ipsas causas dicturi sunt, dicentes: quod dum aut asperitatem linguae eorum expavimus, aut falsa blandimenta et periculosas adulationes ipsorum libenter accepimus, nos eos dum illis inutilitatem indulgemus in peccatis permanere, aut ipsa peccata etiam augere permiserimus: nec recordantes illud quod in Veteri Testamento scriptum est: Quia per unum peccantem contra omnes ira Dei desaeviit. O pietas! O misericordia! Uni parcere, et omnes per exemplum malum in discrimen adducere! Non ita suadet sanctus et beatissimus Cyprianus martyr dicens: Qui peccantem verbis adulantibus palpat, peccandi [Col. 0528C] fomitem subministrat. Nec perimit delicta illi, sed fovet iterum, imperitus medicus, qui tumentes vulnerum sinus manu parcente contrectat; et absconditum in profundis secessibus virus, dum servat, exaggerat. Unde et sanctus Joannes Constantinopolitanus episcopus arguit dicens: Imperitus medicus est qui indigesta putredine superducit vulneri cicatricem.

Et ideo diligenter perpendite, si aut potest, aut debet fieri, aut tantorum, aut talium, quod supra memoravimus, sacerdotum canones contemnentes, aliter quod illa statuerunt observare vel agere praesumamus: praecipue tum illorum trecentorum decem et octo episcoporum, qui per omnes Ecclesias concilia fieri praeceperunt, tam sancta decreta negleximus, non illos solos despicimus, sed et, sicut supra dictum est, et Africanos, et omnes reliquos qui ipsis ordinantibus per totum mundum per ecclesiasticam disciplinam aliquid statuerunt, cum peccato animae [Col. 0528D] nostrae contemnimus. Ego me in hoc periculo immittere non audeo, quia nec talia sunt merita mea, ut aliorum peccata in me excipere praesumam. Nec tantam eloquentiam habeo, ut ante tribunal Christi contra tantos ac tales sanctos sacerdotes, qui canones statuerunt, causas dicere possim. Videat unusquisque qualiter sentire vel observare disponit, qualiter possit in die judicii reddere rationem. Ego in quantum vires Deus dignatur dare, studere volo eorum [Col. 0529A] praeceptionibus et obaudire: quia cum talibus non rixas, sed pacem ex qualicunque parte habere desidero. Et hoc diligenter attendendum est. Quod si secundum quod scriptum est, illi clerici qui ad uxores proprias redeunt, ab integro ab officio suspendantur. Quod si etiam dicam et internuptiarum mariti; qui utique rem licitam faciunt, clerici tamen ordinari non possunt: aut si ordinati fuerint, dejiciantur. De quibus sanctus Faustus episcopus in epistola sua dixit: Perdit gratiam consecrati, qui ad officium vult exercitari mariti. Cum haec ita sint, qua conscientia quisque dicere poterit quod ille qui adulterium commiserit iterum ad honorem venire poterit? Hoc loco, si aliquis fuerit qui dicat: Ergo negas misericordiam Dei, qui dixit: Nolo mortem peccatoris, sed ut convertatur et vivat; et illud: Nunquid qui cadit, non adjiciet ut resurgat; et illud: Peccator in quacunque die conversus fuerit, omnes iniquitates ejus oblivioni tradentur? Sed ad haec voce libera respondere, et possumus, et debemus. Absit [Col. 0529B] nobis ut de istis sententiis videamur vel leviter dubitare. Diffinitissime enim credimus quod quisque ad finem vitae suae poenitentiam egerit, non solum indulgentiam accipiet, sed etiam ad praemia aeterna perveniet. Propter regulam tamen ecclesiasticam et propter antiquorum Patrum instituta, quod absit a nobis, aut reprehendere, aut discutere audeamus. Cumque credimus ad vitam aeternam post beatam poenitentiam venire, ad honorem clericatus secundum tantorum Patrum praecepta novimus non debere reverti, in tantum, ut in canonibus scriptum est, ne ullus unquam poenitens clericus ordinetur. Et si ille qui ultro petit poenitentiam, quamvis eam perfecte egit, non potest episcopus aut presbyter ordinari, ita ut etiamsi per ignorantiam ordinatus fuerit, et postea convincitur poenitentiam accepisse, dejiciatur ille; qui invitus ad poenitentiam agendam in monasterium mittitur, et utique quid aliud quam poenitens dicendus est, qua conscientia ad sacerdotium pervenire [Col. 0529C] permittitur? Nemo mihi alia quamlibet contra auctoritatem sedis apostolicae, vel contra trecentorum decem et octo episcoporum praecepta, vel reliquorum canonum statuta objiciat: quia quidquid contra illorum diffinitionem in quibus Spiritum sanctum locutum esse credimus, dictum fuerit, recipere, non solum temerarium, sed etiam periculosum esse non dubito. Valde enim metuo et contremisco illam damnationem quam ille sacerdos propter stultam indulgentiam accipere meruit, qui pro eo quod filios suos nec negligenter castigavit, et eos nec cedere [F. caedere], excommunicare voluerit, ipsi filii una die occisi sunt, et XXX millia de populo interfecti sunt, et arca testamenti capta est, et ipse retro cadens fractis cervicibus mortuus est, et nomen ipsius de libro vitae deletum est, etc. Contra Phinees, qui, pro eo quod, zelo Dei commotus, duos adulteros pariter interfecit, totum populum de Dei iracundia liberavit. Nec hoc ideo dico, ut, sicut ille fecit, etiam nunc per mortem corporum sacerdotes Domini debeant vindicare; sed [Col. 0529D] quia melius est unusquisque parvo tempore, donec vivit in hoc mundo, verecundiam vel confusionem sustineat, quam postea ad supplicia aeterna perveniat. Et multum ei utilius est propter aliorum exemplum, quandiu vivit, remotus ab honore poenitentiam agat, et remedium sibi in die necessitatis acquirat. Quicunque parvitati meae in hac causa voluerit onerosus existere, aliud responsum dare non delibero, nisi quod supradicti canones continere videntur.




[Col. 0529]
EPISTOLAE JOANNIS PAPAE. (C,G)*



[* 1Kb] EPISTOLA PRIMA JOANNIS PAPAE I AD ZACHARIAM ARCHIEPISCOPUM. De non accusandis episcopis.

Joannes urbis Romae episcopus, Zachariae archiepiscopo salutem.

[Col. 0530A] Exigit dilectio tua, frater carissime, praeceptum (Zachar. epist. 1) apostolicae sedis, in quo Patrum decreta consentiunt, quod nec tibi, nec ulli recte viventium et credentium sacerdotum, negare fas esse credimus. Et licet tibi pro merito (Innoc. epist. 2) et honore sacerdotii, quo plurimum polles, vivendi et docendi ecclesiasticae regulae nota sint omnia (notae sint per omnia), tamen quia Romanae Ecclesiae normam atque auctoritatem magnopere postulasti, scriptis tuis breviter respondere curavimus (non denegavimus). De occultis (Prosperi sent. 21) enim cordis alieni temere judicare iniquum est, et eum, cujus non videntur opera nisi bona, peccatum est ex suspicione reprehendere. Oves ergo, quae pastori suo commissae fuerint, eum nec reprehendere, nisi a recta fide exorbitaverit, debent, et nullatenus accusare possunt: quia facta pastorum oris gladio ferienda non sunt, quanquam recte reprehendenda videantur. Ideo ista dicimus, quia in scriptis vestris reperimus quosdam episcopos vestris in partibus a propriis ovibus [Col. 0530B] accusatos, aliquos videlicet ex suspicione, et aliquos ex certa ratione, et idcirco quosdam suis esse rebus exspoliatos, quosdam vero a propria sede pulsos. Quos scias nee ad synodum comprovincialem, nec ad generalem posse convocari, nec in aliquo dijudicari, antequam cuncta quae eis ablata sunt legibus potestati eorum redintegrentur. Prius ergo oportet omnia illis legibus redintegrari, et Ecclesias quae eis sublatae sunt cum omni privilegio suo restitui, et postmodum non sub angusti (angusto) temporis spatio, sed tantum temporis spatium eis indulgeatur, quantum exspoliati vel expulsi esse videntur, antequam ad synodum convocentur, et ab omnibus quisque suae provinciae episcopis audiatur.

Nam nec convocari ad causam, nec dijudicari potest exspoliatus vel expulsus (In decr. Ivo. lib. IV), quia non est privilegium quo exspoliari possit jam nudatus. Unde et antiquitus decretum est: Omnes possessiones, et omnia sibi sublata, atque fructus [Col. 0530C] cunctos ante litem contestatam (constitutam), [** 1Kb] perceptor vel primas possessori restituat. Et alibi scriptum habetur: Ille qui violentiam pertulit, universa in statu quo fuerant recipiat, et quae possidet (possedit), securus teneat. Et alibi in synodalibus Patrum decretis, et regum edictis legitur statutum: Redintegranda sunt omnia exspoliatis vel ejectis episcopis praesentialiter ordinatione pontificum, et in eorum, unde abscesserunt, potestatem (dominium) funditus revocanda, quacunque conditione temporis, aut dolo, aut captivitate, aut virtute majorum, aut per quascunque injustas causas, res Ecclesiae vel proprias, aut substantias suas perdidisse noscuntur ante accusationem, aut regularem ad synodum vocationem (convocationem) eorum, et reliqua. Est etiam in antiquis Ecclesiae statutis decretum (In decr. Ivo. lib. IV), ut qui aliena invadit non exeat impunitus, sed cum multiplicatione omnia restituat. Unde et in Evangelio scriptum est: Quod si aliquid defraudavi, reddo quadruplum (Luc. XIX). Et in legibus saeculi cautum habetur: [Col. 0530D] Qui rem subripit alienam, illi cujus res direpta est in undecuplum quae sublata sunt restituat. Et in lege divina legitur: Maledictus omnis qui transfert terminos proximi sui. Et dicet omnis populus, Amen (Deut. XXVII).

Talia ergo non praesumantur absque ultione, nec exerceantur absque sua damnatione. Tu vero, frater carissime, haec vide ne transgrediaris, et reliquos episcopos tam tuae curae commissos quam et alios firmiter tenere doceto, quia transgredi apostolica statuta absque transgressoris gradus periculo nullatenus possunt. Inimicis vero (Verba concil. V sub Symmacho) accusatoribus, vel de inimici dono [F. domo] prodeuntibus, seu qui cum inimicis morantur, non credatur: nec irati nocere cupiant, ne laesi se velint ulcisci. Hi [Col. 0531A] quoque rejiciendi sunt, non approbandi. Haec, carissime, tene, et prohibita semper cave. Illud adimplere stude, quod bene ad Jesum filium Sirach dictum est: Usque ad mortem certa pro veritate, et semper Dominus Deus tuus pugnabit pro te (Eccl. IV). Hujus ergo rei gratia vobis et nobis sancta commissa est Ecclesia, ut pro omnibus laboribus (laboremus) et cunctis opem ferre non negligamus: quoniam dum fortis armatus custodit atrium suum, in pace sunt omnia quae possidet (Luc. X). Ideoque tanta urgente necessitate, summopere vestra apostolicaque auctoritate, et reliquos episcopos oportet reprimere infestos, relevare oppressos, ut absque gravi (Domino auxiliante) difficultate ipsi gratanter omni tempore sacrificare mereamur (mereantur) illaesi. Ad vos (Ennodius in apol. pro eodem Symmacho) quoque me reverti cogit propositi operis amica conditio, qui melioribus hactenus operam volui navare (opera volui narrare) sermonibus, dum talem rationem exigit toxicata necessitas. Mandati coelestis habitatio nos aut miscet, aut separat. [Col. 0531B] Nec interest quae intervalla nos segregent, si una in supernae mansionis (superna mansione) clave retinentur. Nec vobis tales nocere valebunt, si invicem adjutorium ferre non distuleritis. Inauditum autem genus sacrilegii est, quod mentitae religionis honorem (honore) praefixi aemuli colorat. Dehonestat enim venerandi reverentiam nominis, qui adjutorem se in his quae in Deum jactat commissa pollicetur. Contumeliae genus est, quasi in solatio adesse sublimi (sublimis), juxta Apostolum: Tu qui es, qui judicas alienum servum (Rom. XIV)? Quid auribus imperitis illudunt, et graviorem vindictae speciem faciunt esse quam culpae? Si odium habent, excessibus emendent (emundent). Cur ergo liberius condemnant scelera quam vitant? Sui profecto impugnator est omnis qui Patres insequitur, aut detrahere non formidat. Nihil est enim in quo inimicorum tela, Domino opem ferente, superare non valeatis, si juxta veritatis vocem, talem qualem Dominus praecepit habueritis dilectionem [Col. 0531C] ad invicem (Joan. XIII). Data XV calendas Novembris, [a 1Kb] Maximo (anno Domini 523) et Olybrio (526) viris clarissimis consulibus.



[b 1Kb] EPISTOLA II. AD EPISCOPOS ITALIAE. De Theodorico rege, atque de fide catholica adversus Arianos defendenda, deque ecclesiis eorum sacro ritu consecrandis, et divino cultui reconciliandis.

Joannes episcopus omnibus per provincias Italiae constitutis episcopis in Domino salutem.

Saepissime multo (S. Leo, epist. 70) jam experimento didici sanctum pietatis vestrae studium circa religionem Christianam gloriosis crescere et dilatari augmentis, et fides recta, quae non solum me, sed omnes Domini sacerdotes consolatur et roborat, vestris in mentibus et operibus per sacerdotale agnoscitur opus et dilatatur.

[Col. 0531D] Quapropter, fratres, hortor vos et moneo, contra Arianam perfidiam, quae olim non semel, sed saepe damnata est, et modo in quibusdam reviviscit, armari gladio Spiritus sancti, ut eam ita (adminiculante divina gratia) opprimere et exstirpare valeamus, ut nec radix ejus in posterum inveniatur. Ecclesias vero Arianorum ubicunque inveneritis, catholicas eas divinis precibus et operibus absque ulla mora consecrate: quia et nos, quando fuimus Constantinopoli, tam pro religione catholica, quam et pro regis Theodorici causa et negotiis, suadente atque hortante, [Col. 0532A] Arianosque exstirpante piissimo atque Christianissimo Justino orthodoxo imperatore, quascunque illis in partibus eorum [* 1Kb] Ecclesias reperire potuimus catholicas eas Domino opem ferente consecravimus. Et quanquam praedictus Theodoricus rex, eorum peste tactus intrinsecus, et obvolutus extrinsecus, nos et omnem regionem nostram (vestrum) perdere, et gladio et igne consumere minetur, nolite tamen propterea deficere, sed viriliter in agro dominico elaborare studete, et (juxta Veritatis vocem) Nolite timere eos qui occidunt corpus, animam autem non possunt occidere, sed potius eum timete, qui potest et animam et corpus mittere in gehennam (Matth. X, 28). Et egregius gentium apostolus inquit: Non enim nosmetipsos praedicamus, sed Jesum Christum Dominum nostrum, nos autem servos vestros per Jesum: quoniam Deus, qui dixit de tenebris lumen splendescere, ipse illuxit in cordibus nostris ad illuminationem scientiae claritatis Dei in faciem Christi Jesu. Habemus autem thesaurum istum in vasis fictilibus, ut sublimitas [Col. 0532B] sit virtutis Dei, et non ex vobis. In omnibus tribulationem patimur, sed non angustiamur: aporiamur, sed non destituimur: persecutionem patimur, et non derelinquimur: dejicimur, et (sed) non perimus: semper mortificationem Jesu Christi in corpore nostro circumferentes, ut et vita Jesu in corporibus nostris manifestetur. Semper enim nos qui vivimus, in mortem tradimur propter Jesum, ut et vita Jesu manifestetur in carne nostra mortali. Ergo mors in nobis operatur, vita autem in vobis. Habentes autem eumdem spiritum fidei, sicut scriptum est: Credidi, propter quod locutus sum; et nos credimus, propter quod et loquimur: scientes quoniam qui suscitavit Jesum, et nos cum Jesu suscitabit et constituet vobiscum. Omnia enim propter vos, ut gratia abundans per multas gratiarum actiones (multos in gratiarum actione), abundet in gloriam Dei. Propter quod non deficimus. Sed licet is qui foris est noster homo corrumpatur, tamen is qui intus est renovatur de die in diem. Id enim, quod in praesenti [Col. 0532C] est momentaneum et leve tribulationis nostrae, supra modum in sublimitate aeternum gloriae pondus operatur in nobis, non contemplantibus nobis quae videntur, sed quae non videntur. Quae videntur enim, temporalia sunt: quae autem non videntur, aeterna sunt (II Cor. IV, 5-18). Scimus enim, quoniam si terrestris domus nostra hujus habitationis dissolvatur, quod ex Deo aedificationem habemus, domum non manufactam, aeternam in coelis. Nam et in hoc ingemiscimus, habitationem nostram, quae de coelo est, superindui cupientes, si tamen vestiti, et non nudi inveniamur. Nam et qui sumus in hoc tabernaculo, ingemiscimus gravati, eo quod nolumus spoliari, sed supervestiri, ut absorbeatur quod mortale est a vita. Qui autem efficit nos in hoc ipsum, Deus, qui dedit nobis pignus Spiritus. Audentes igitur semper, et scientes quoniam dum sumus in hoc corpore, peregrinamur a Domino (per fidem enim ambulamus, et non per speciem): audemus autem, et bonam voluntatem habemus magis peregrinari a corpore, et praesentes esse ad Deum: et ideo contendimus, sive [Col. 0532D] absentes, sive praesentes, placere ei. Omnes enim nos manifestari oportet ante tribunal Christi, ut referat unusquisque propria corporis, prout gessit, sive bonum, sive malum. Scientes ergo timorem Domini, hominibus suademus, Deo autem manifesti sumus, spero autem et conscientiis vestris manifestos nos esse. Non iterum nos commendamus vobis, sed occasionem damus vobis gloriandi pro nobis, ut habeatis ad cos qui in facie gloriantur, et non in corde. Sive enim mente excidimus, Deo; sive sobrii sumus, vobis. Caritas enim Christi urget nos: aestimantes hoc, quoniam si unus pro omnibus [Col. 0533A] mortuus est, ergo omnes mortui sunt, et pro omnibus mortuus est Christus, ut et qui vivunt, jam non sibi vivant, sed ei qui pro ipsis mortuus est et resurrexit. Itaque nos ex hoc neminem jam novimus secundum carnem: et si agnovimus secundum carnem Christum, sed nunc jam non novimus. Si qua ergo in Christo nova creatura, vetera transierunt, ecce facta sunt omnia nova. Omnia autem ex Deo, qui reconciliavit nos sibi per Christum, et dedit nobis ministerium reconciliationis: quoniam quidem Deus erat in Christo, mundum reconcilians sibi, non reputans illis delicta ipsorum, et posuit in nobis verbum reconciliationis. Pro Christo ergo legatione fungimur, tanquam Deo exhortante per nos. Obsecramus pro Christo, reconciliamini Deo. Eum qui non noverat peccatum, pro nobis peccatum fecit, ut nos efficeremur justitia Dei in ipso (II Cor. V, 1-21). Adjuvantes autem exhortamur, ne in vacuum gratiam Dei recipiatis. Ait enim: Tempore accepto exaudivi [Col. 0533B] te, et in die salutis adjuvi te. Ecce nunc tempus acceptabile, ecce nunc dies salutis. Nemini dantes ullam [Col. 0534A] offensionem, ut non vituperetur ministerium nostrum, sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in vigiliis, in jejuniis, in castitate, in scientia, in longanimitate, in suavitate, in Spiritu sancto, in caritate non ficta, in verbo veritatis, in virtute Dei per arma justitiae a dextris et a sinistris, per gloriam et ignobilitatem, per infamiam et bonam famam; ut seductores et veraces, sicut qui ignoti et cogniti: quasi morientes, et ecce vivimus: ut castigati et non mortificati: quasi tristes, semper autem gaudentes: sicut egentes, multos autem locupletantes: tanquam nihil habentes, et omnia possidentes (II Cor. VI, 1-10). De caetero, fratres, gaudete, perfecti estote, exhortamini, pacem habete, ut Deus pacis et dilectionis sit semper vobiscum. Amen (II Cor. XIII, 11, 13). [a 1Kb] Data III idus Junii, [b 1Kb] Maximo [* 1Kb] et Olybrio viris clarissimis [Col. 0534B] consulibus.




EODEM TEMPORE.
TRIFOLIUS PRESBYTER.




[Col. 0533]
NOTITIA.
(Ex Cave.)

[Col. 0533C] Trifolius, dignitate presbyter, cujusnam vero loci quis nobis divinabit? Claruit anno 520. Quaesiverat ab eo Faustus, senator Romanus et praetorio praefectus, si quid in scriptis Patrum de doctrina Scytharum monachorum reperiri posset. Fausto respondit per epistolam Trifolius, qua ex quatuor conciliorum [Col. 0534C] generalium decretis contra Joannem Scytham, ejusque monachos qui Romam nuper advenerant, agit. Hanc epistolam in fine quidem mutilam, ex schedis Sirmondianis eruit Labbeus, et in lucem emisit Concil. tom. IV, pag. 1590.




[Col. 0533]
TRIFOLII PRESBYTERI EPISTOLA AD BEATUM [* 1Kb] FAUSTUM SENATOREM CONTRA JOANNEM SCYTHAM MONACHUM. (C,S)





OBSERVATIO PHILIPPI LABBE, S. J.
[Col. 0533D]

Qui Dioscori diaconi missam ad Romanum papam Hormisdam ab urbe CP. relationem de monachis Scythis, qui unum de Trinitate passum et crucifixum affirmabant, itemque Germani et Joannis episcoporum sequentes suggestionem, tum Hormisdae papae 66 aliasque multas deinceps ejusdem eam in rem epistolas attente perpenderit, is haud dubie non invitus leget ineditam hactenus Trifolii presbyteri de eodem argumento epistolam ad Faustum senatorem, quam inter schedas Sirmondi nostri delitescentem [Col. 0534D] reperi, tibique nunc, lector, repraesento, ut de tota hac controversia certius judicium feras.

Mandare mihi dignatus es monachos Scythas a Constantinopoli advenisse, qui unum de Trinitate praedicant crucifixum, sperans a parvitate mea, si tale aliquid in doctrina Patrum repererim. Ista doctrina de fonte Arii prodivit, et est conveniens omnibus haeresibus. Vita quidquid quatuor synodi in definitione fidei non posuerunt, id est Nicaena, Constantinopolitana, [Col. 0535A] Ephesina prima, et Chalcedonensis, et quod in epistolis sanctorum Patrum, quas quatuor sanctae synodi in auctoritate fidei esse voluerunt, id est Athanasii episcopi Alexandrini ad Epictetum episcopum, Cyrilli ad Nestorium una, et ad Joannem Antiochenum altera, et epistolis papae Leonis. Si quis addere, aut minuere, aut aliter interpretari voluerit, quam Patres in supra scriptis, aut in definitione sua non posuerunt synodi, quivis ille sit qui superponit, haereticus est. Nam Pater et Filius et Spiritus sanctus tres personae, unus Deus, vox et verbum et flatus. Vox Pater est, verbum Filius, flatus est Spiritus sanctus. Persona Patris et persona sancti Spiritus sine carne: persona vero Filii, quae semper cum Patre et Spiritu sancto fuit, in Trinitate est, id est Verbum Dei. Deus [Col. 0535B] ingressus in utero Virginis Mariae assumpsit de ea naturam carnis, non personam. Ideo quod Dominus noster Jesus Christus duae naturae, una persona Verbum, id est Filius Dei Deus immortalis, invisibilis, impassibilis. Caro istius verbi mortalis, visibilis, passibilis. Pater non est Pater Trinitatis, sed Filii, et Filius non est Trinitatis, sed Patris, et Spiritus sanctus non procedit de Trinitate, sed de Patre et Filio. Non sunt tres Dii, neque tres Patres, neque tres Filii, neque tres Spiritus sancti. Qui unum de Trinitate dicunt passum, si Ariani non sunt, dicant de quibus tribus unus passus est. De tribus Patribus, aut de tribus Filiis, aut de tribus Spiritibus sanctis, aut certe de tribus Diis, sicut dicit Arius. Unus Deus creator, impassibilis, immortalis. Alter vero Deus creatus, passibilis, [Col. 0535C] et mortalis, aut sicut Sabellius dicit, quia tres personas esse negat, sed tantum dici putat. Ideo unum de Trinitate Patrem dixit incarnatum et passum. Apollinaris vero negat Christum animam et intellectum habuisse et pro anima et intellectu, inquit, Deus ei fuit. Ideo dicit unum de Trinitate passum in carne, Si unus de Trinitate passus est in carne, caro mansit impassibilis: qui unum de Trinitate Filium dicunt passum, duos aut tres Filios colunt, ex quibus unus passus est, duo manent impassibiles. Si vero de Trinitate est Filius, non est de Patre secundum deitatem, neque de matre secundum carnem, sed de Trinitate Trinitas, et unus de Trinitate quatuor fiunt, sicut dicit Nestorius, Filius Mariae associatus est Filio Dei, et factus est communis Trinitati, [Col. 0535D] et passus est unus de Trinitate. Arius unum Deum dividit in duos Deos. Nestorius addendo alterum Filium secundum carnem Trinitati, facit quatuor personas. Eutyches duas naturas unici Filii Dei commiscet, sicut pistor farinam et aquam; jam nec farinam nec aquam, sed tertium id est panem. Sicut et Eutyches commiscet naturas Dei et hominis, et jam nec Deus, nec homo, nec Pater, nec Filius, nec Spiritus sanctus est, sed est ille unus de Trinitate. Quomodo isti synodum Chalcedonensem se dicunt sequi, et praedicant quae illi non receperunt! Nam in quarto secretario synodi Chalcedonensis ad finem requisiti sunt a judicibus Carosus et Dorotheus archimandritae taliter: Eutyches corpus Domini nostri Jesu Christi dixit non esse nostrae substantiae, vos [Col. 0536A] de hoc quomodo confitemini? Dorotheus archimandrita dixit, in nomine Patris et Spiritus sancti baptizati sumus, confitentes Salvatorem nostrum Jesum Christum, qui descendit et incarnatus est a sancta Virgine Maria et hominem indutus est, et crucifixus, unum de Trinitate esse passum. Talia dicentes suprascripti archimandritae acceperunt damnationem cum Eutychete, et omnes haeretici. In epistola, inquiunt, Procli scriptum est, unus de Trinitate passus est. Si epistolas Patrum Athanasii, Cyrilli, et Leonis, quae per universales sanctas synodos relectae et confirmatae sunt, haeretici frauda verunt, quanto magis epistolas Procli quae nec in unius synodi definitione posita est? Semper haeretici male interpretando dicta Patrum haereses suas confirmare conantur, sicut dicit S. Cyrillus episcopus Alexandrinus ad Joannem Antiochenum inter [Col. 0536B] alia: Quando autem quidam eorum qui recta pervertere solent, meas voces in sibimet placitum mutant, non admiretur hoc tua sanctitas, sciens quoniam omnes haeretici de Scripturis divinitus inspiratis sui colligant erroris occasiones. Et post pauca: Quoniam vero adjicimus quod epistolam opinabilis patris nostri Athanasii, ad beatissimum Epictetum destinatam, recte habentem corrumpentes quidam ediderunt, ut per hoc plurimi nocerentur. Item papa Leo ad Marcianum imperatorem (Epist. 75), inter alia: Quia vero quorumdam haereticorum versuta nequitia, ad conturbandam nostrorum simplicitatem, epistolam meam, quam ad beatae memoriae Flavianum dedi, falsasse perhibetur, ut commutatis quibusdam verbis vel syllabis, receptorem me Nestoriani erroris assereret. Si quid tale in dictis sanctorum Patrum [Col. 0536C] invenitur, quod non convenit sanctis epistolis, aut definitioni synodi Chalcedonensis, apparet illud ab haereticis fraudatum esse. Iniquitas semper dicitur, et nunquam cedit. Quid est dicere unum de Trinitate passum, nisi ostendere et alterum de Trinitate impassibilem, sicut Arius? aut quid est dicere unum de Trinitate passum carne, nisi ostendere et alterum impassibilem, sicut Nestorius? Sedes vero apostolica Romana super fidem synodi Chalcedonensis nunquam permisit unam syllabam aut unum apicem addi aut minui. Videte ne quis vos decipiat per philosophiam et manem fallaciam. Suprascripta fides synodi ipsa est quae convenit Evangelio et apostolis, dicente Salvatore: Sic oportebat Christum pati et resurgere secundum Scripturas (Luc. XXIV, 46). Ait Petrus [Col. 0536D] apostolus: Christo igitur passo carne, et vos igitur eadem cogitatione armamini (I Pet. IV, 1). Paulus apostolus dicit: Nos Christum praedicamus et hunc crucifixum (I Cor. I, 19). Et iterum dicit: Quicunque vobis aliud praedicaverit praeter quod a nobis praedicatum est, anathema sit. . . . . . Caetera videntur in ms. desiderari.






OBSERVATIO P. ANTONII PAGI AD ANN. CHRISTI 533, NUM. 4.

Cum propositio haec, Unus de Trinitate passus est carne, in varios sensus distrahi possit, de quibus agit Lupus in notis ad synodum Ephesinam, inde ob eamdem tot tragoediae excitatae. Trifolius presbyter in epistola ad Faustum senatorem, eam sinistro prorsus interpretamento excepit, aitque: Ista doctrina de fonte Arii prodivit, et est conveniens omnibus haeresibus, etc. Verum is error presbytero isti condonandus, [Col. 0537A] qui a Fausto senatore de hac propositione interrogatus per epistolam, nec certior factus de fide et doctrina Scytharum monachorum: sed de turbis duntaxat ab ipsis Constantinopoli et Romae excitatis, facile sibi persuasit eos propositionem illam haeretico sensu asserere maxime cum et legatos Hormisdae pontificis Romani adversarios haberent, et ipsummet pontificem. Praeterea nec ipsa propositio Scytharum [Col. 0538A] fideliter ad Trifolium relata est, ut liquet ex epistolae ejus initio. Quaesivit enim ab eo Faustus senator, quid de illa propositione sentiret: Unus de Trinitate crucifixus est: et tamen propositio monachorum Scytharum haec erat: Unus de Trinitate crucifixus est carne. Omnia Trifolii dubia resolvit Natalis Alex. in Diss. saeculi sexti Ecclesiae, diss. 1.




ANNO DOMINI DXXV.
ELPIS UXOR BOETII.




[Col. 0537]
HYMNI IN HONOREM SS. APOSTOLORUM PETRI ET PAULI (C,G,S)*


HYMNUS I.
[Col. 0537A]
   Decora lux aeternitatis auream
Diem beatis irrigavit ignibus,
Apostolorum quae coronat Principes,
Reisque in astra liberam pandit viam.
   Mundi magister, atque coeli Janitor,
Romae Parentes, Arbitrique Gentium,
Per ensis Ille, Hic per Crucis victor necem
Vitae Senatum laureati possident.
   O Roma felix, quae duorum Principum
Es consecrata glorioso sanguine:
Horum cruore purpurata, ceteras
Excellis orbis una pulchritudines.
   Sit Trinitati sempiterna gloria,
Honor, potestas, atque jubilatio,
[Col. 0538A] In unitate, quae gubernat omnia,
Per universa saeculorum saecula. Amen.


HYMNUS II.

Beate Pastor Petre, clemens accipe
Voces precantum, criminumque vincula
Verbo resolve, cui potestas tradita
Aperire terris coelum, apertum claudere.
   Egregie doctor, Paule, mores instrue,
Et nostra tecum pectora in coelum trahe:
Velata dum meridiem cernat Fides,
Et solis instar sola regnet Charitas.
   Sit Trinitati sempiterna gloria,
Honor, potestas, atque jubilatio,
In unitate, quae gubernat omnia
Per universa aeternitatis saecula. Amen.




ANNIS DOMINI CCCCLXXV-DXXV.
A. M. SEV. BOETIUS SENATOR.



PROLEGOMENA GENERALIA.




[Col. 0537]
IN DIVI ANICII MANLII SEVERINI BOETII OPERA, AD MAGNIFICUM VIRUM D ANTONIUM FUGGERUM, INVICTISSIMORUM IMP. CAROLI ET CAESAR. FERDINANDI FRATRUM A CONSILIO, HENRICI LORITI GLAREANI PRAEFATIO.

Cum in celeberrimum ac eruditissimum hunc auctorem praefari vellem, generose D Antoni, multa sane mihi vel antequam in manus ipsum desumpsissem, perpendenda, ac lynceis (ut dicitur) oculis conspicienda occurrebant, quippe quem sciam ab aliquot jam annis a multis male audire, nec dignum qui inter classicos numeretur scriptores. Aliis scilicet dictio non placet, phrasin aiunt duram, stylum diversum. Alii eruditionem nimis proletariam culpant, quaedam etiam ambigua, ac vix doctis auribus digna. Quibus omnibus respondere, certe difficile videtur. Porro quoties a doctissimis nonnunquam de eo judicium inquireremus, dii boni quam saepe in mentem venit illud Flacci:

Tres mihi convivae prope dissentire videntur,
Poscentes vario multum diversa palato.

Laurentius Valla, argutissimus linguae Latinae judex, Boetium eruditorum ultimum nominare non dubitavit, nimis, quantum ego judico, propensus in ejus viri reprehensionem. Vallam quidem exagitatum eo quo vixit tempore existimo ab iniquis tum judicibus, qui Boetium nulla alia ratione magnum judicabant, quam quod proxime [Col. 0539] ad sophisticen, qua illi excellebant, accedebat. Ut verum sit, quod vulgo dicitur, Tantum quisque probat, quantum se assequi putat. Accedit etiam hoc cur magis hic auctor, aliis eximiis auctoribus prope exsulantibus, in barbarorum manibus haeserit, quod tanta docet diligentia, ut nimia ejus in docendo sedulitas propemodum lectori, paululum fastidioso, sit taedio. Idque in philosophicis potissimum, et in mathematicis. Eam tamen sedulitatem in musicis rei difficultas ita vicit, ut ibi intactus multis annis fuerit, donec veniret nunquam satis laudatus vir Franchinus Lauden., qui in eo illustrando magnum operae pretium fecit. Fuit hercle ante annos aliquot ut multi, qui Musicen profiterentur, non dubitarent palam dicere impossibile esse quemquam Boetii Musicen intelligere, quod insignis quidam Phonascus Coloniae Agrippinae ante annos 30, cum ibi philosophiae operam navarem, mihi objecit. Quod ei ita visum, quoniam praeter cantuum usum, nihil alioqui, quod ad ejus disciplinae majestatem attinet, habebat. Et qui tales sunt, majore per Jovem supercilio nonnunquam de auctoribus judicant, quam qui sunt eximie docti, quod proh dolor! non in hac tantum contingit scientia, sed passim in aliis, maxime hac nostra tempestate. Sed ad auctorem ipsum redeo. Scripsit multa hic quorum copiose meminit Trithemius abbas. Quae hodie quidem exstant logica et mathematica, ea praecipua puto, nec phrasi diversa, nec stylo dissidentia, ut liceat haud obscure videre ea omnia ex una exisse officina, utraque docta, erudita, ac doctrinae fidelissimae. De quibus logica, quod multi de iis varia prodiderint, indicta ac intacta relinquimus. Mathematica vero, quae ille nobis reliquit, omni encomio celebranda videntur, sunt enim multo dignissima. E quibus duo illi eruditissimi de Arithmetica libri principem locum merito tenent, absolutum omnino opus, quantum ad theoricen attinet, cui nihil demi, nihil addi potest, omni parte teres ac rotundum. Quanquam Georgius Valla in portentoso illo volumine de rebus fugiendis et expetendis, ex Martiano Capella, memorabile quiddam (si diis placet) adjicere visus sit. Sed ille idem Georgius cum reconditiora omnia in arithmeticis ex hoc auctore habuisset, ne semel quidem eum cum dignitate nominare voluit. De musicis idem dico. Ibi enimvero habuit Guillielmos, Bryennios, et nescio quos alios auctores, non admodum celebres, Boetius in merita nomenclatura locum apud eum non habuit, cum quidquid solidae eruditionis in musicis Geor. Valla prodit, acceptum Boetio debuit, reliqua collectanea sunt inania, nec coelum, nec terram attingentia, in utroque tamen quaesita, jucunda magis quam necessaria subtilitate, ut Plinius de siderum musica prodidit. Quidquid hic noster auctor in arithmeticis ac musicis protulit, id in totum solidum est, ac discussum, fundatumque ex intimis matheseos principiis, inconcussumque in saecula manebit,

Quam si dura silex, aut stet Marpesia cautes.

Quintus tamen liber de Musicis mihi quidem non videtur absolutus, tametsi scio aliter visum eximio viro Julio Martiano Rotae, qui nuper in hunc auctorem praefatus est. Quicum mihi pleraque de hoc auctore conveniunt. De duobus tantummodo voluminibus magna dubitatio videtur, nec adhuc plane apud me discussa, quantumvis mecum lucter, omnem moveam lapidem, rationes omnes mecum mutem, versem, volvam, ignorans

Quo teneam vultus mutantem Protea nodo.
Ut est apud eumdem Flaccum. Nam si id opus de duabus Christi Servatoris nostri naturis, ac idem de sanctissima Trinitate ejus sunt, ut titulus praefert, nec stylus repugnat, qui factum est ut in opere illo de philosophiae Consolatione, quod ultimum ejus existimant, cum toties occasio esset, ne semel quidem Christi mentio fiat? Erat in carcere optimus ille vir, dubius de vita. Tyrannus truculentus imminebat, tractabat de divina providentia negotium arduum. Ibi de hujus saeculi malitia, de fortunae instabilitate, de malorum hominum in hoc mundo imperio, per totum opus conquestus. Et scilicet, non erat in his Christus, homini tam docto, viro tam honorato ac pio vel semel nominandus? Christus, inquam, omnis patientiae exemplum, longe majores injurias ab inimicis passus. Deus, Dominus, Creator a creatura cruci affixus, non erat ille, inquam, in hoc tam splendido, ut videri volunt, opere nominandus? Ego igitur, ut ingenue fatear id quod res est (etsi scio quam magnam mihi moveam hac opinione invidiam, et plus quam Camarinam, dicendum tamen est, quod animo sedet meo), mihi quidem magis philosophicum opus videtur quam Christianum, nec tamen indignum quod a Christiano homine legatur, sed indignum ut ab eo scriptum credatur, qui ipsi Christo dato in sacro baptismate nomine, ipsum antescriptis professus. Nec ob ipsius professionem (nam aliae numerantur captivitatis causae) in carcerem detrusus, ne semel quidem Christi faciat mentionem. Non exaggerabo pro dignitate negotium, satis est lectori indicasse quid me potissimum moveat. Sed enim de stylo, quam is quadret cum aliis Boetii praefationibus, judicium aliorum esto. Multis sane (e quorum numero me facile dixero) prosa illa cum carmine non unius hominis esse videntur, longe majorem gratiam habet carmen quam jejuna illa prosa. Quod simul atque quis secum diligentius perpenderit, videbit me non temere opinatum esse. At quid dicemus de tot ante nos doctorum virorum judicio? Quis unquam ea de re dubitavit? omnesne caecutierunt? Non aio. Quid tum? Non cogitarunt, inquam. Si cogitassent, si judicassent, si discussissent, melius nobis ea aestimare potuissent: sed non venit in mentem, aliis occupatis cogitatibus. Quemadmodum et nostra aetate, nemo paulo eruditioris judicii homo, eruditissimos absolutissimosque illos Rhetorices ad Herennium libros Ciceronis existimabit, sed alterius cujuspiam docti viri ea tempestate, quae maxime tunc magnis ingeniis floruit. Atqui Laurentius Valla, Angelusque Politianus, eloquentiae Romanae lumina, ac exactissimi judicii duo viri ubique, ut Ciceronis, allegant. Non erat, inquis, illis nasus? erat utique, sed non cogitarunt, alioqui ex styli diversitate, ac ex multis aliis argumentis colligere facile poterant non esse ea Ciceronis, quamvis et docta et pura et elaborata, quamvis inveterata hominum opinio reclamet, denique quantumvis et Georgius Valla et Antonius Mancinellus et quidam alii luctati sint, ut id hominibus persuaderent, omnes id lucrati, ut apud eruditiores vel stupidi vel pertinaces [Col. 0541] dici mereantur. Sed ad philosophiae consolationem illam redeundum. Si Musos recte meretriculas vocat philosophia, ut sophistae garriunt, quod nihil solidae consolationis, nihil medicinae afflicto afferant animo, sed ipsa sit vera ejus medela, quidni et nos, quibus Christus veram fidem fecit, ridebimus vicissim jejunam illam philosophiam, hinc facessere jubebimus, quae in hoc mundo felicitatem tot philosophis mentita, tanto fortius deceptis hominibus, quanto matrona adultera fortius meretricula fallit, infirmo Boetio adesse ab nescio quo ficta initio hujus operis. Nihil enim plus firmitatis habet philosophia, quam Musae, ut criticis placet, meretriculae, gentili homini elegans, Christiano ridiculum inventum. Atqui si quaeras quem auctorem ejus operis putem, haud facile dixerim; conjectura tamen haud exigua colligimus, fuisse aliquem non indoctum, aut aliquos potius doctos, qui in gratiam optimi viri hujusmodi lamentationem instituerint, velut funebre solatium injuste caeso. Nam Boetium haud quaquam tam stupidum fuisse putandum est, cum in carcere detineretur, ut tyrannicae injuriae meminisse tam importune voluerit. Verum de hoc opere plus quam satis. Egregie vero impudens fuisse videtur, quisquis de disciplina scholastica sub hujus auctoris titulo librum emisit, stultiores autem qui Boetii opus credidere. Geometriam inceperitne cum juvenis esset, ut quibusdam visum est, ac omiserit, alio detentus studio, an senex post Arithmetices ac Musicos libros non perfecerit, haud equidem scire possum. Certum est eam ad nos absolutam non pervenisse. Sed nunc de typographo ac operis castigatione dicendum.

Joannes Waldner Tigurinus, vir de optimis auctoribus cum Latinis, tum Graecis, cum rei etiam familiaris factura summe meritus. Boetii opera ante aliquot annos excudere prelo suo orsus, morte praeventus tam pium opus perficere nequivit, idem tamen occasionem dedit Henrico Petri, summo amico nostro, et de bonis litteris non minus merito, ac quotidie bene merenti: qui omissum, Parcarum invidia, opus feliciter perfecit, adjutores nactus tum vivos doctores, tum mutos, hoc est et eximii judicii viros, et veteres codices. Adfuit enim huic editioni D. Seb. Munsterus ad hujusmodi honesta negotia natus, infatigabili cura ac diligentia. Codex etiam pervetustus ex Dei Opt. Max. munere obtigit nobis, quem habuit reverendus in Christo pater ac dominus D. Joannes Kern abbas coenobii Divi Georgii in Hercynia sylva. Qui pro suo in sacras litteras et optimos auctores amore, hunc codicem mittere per multa milliaria non dubitavit. Ex quo codice multa in Musicis restituta sunt. Adfuit et D. D. Bonifacii Amorbachii codex ex bibliotheca ipsius, qua vix est in tota Germania instructior altera. Nec defuit meus codex, multis notatus locis. Hoc lectorem scire volui, ne temere praecipitatum opus crederet, quemadmodum nostra aetate fieri solet ab pecuniae potius aucupibus quam solidae gloriae petitoribus. Hocce igitur opus, magnifice D. Antoni, sub nominis tui patrocinio in lucem ire voluimus, quem constat de honestis disciplinis, nec minus de disciplinarum professoribus ita meritum, ut vix alium hac aetate liceat justius, et suo merito, saeculi hujus Mecoenatem vocare. Quod testimonium praeter caeteros multos eximios viros locupletissimum duo mihi eruditissimi ac nobis amicissimi viri dedere, D. Otmarus Luscinius, jam fato feliciter functus, et D. Christophorus Seld. reip. Augustanae advocatus, uterque a te amatus, adjutus, evectus. Tua benignitas audaciam meam boni consulat. Friburgi Brisgoae anno a Jesu Christi natali 1546 calendis Martiis.




[Col. 0541]
Epistola nuncupatoria.

Jul. Martianus Rota Georgio Cornelio pontifici Tarvisino designato, salutem.

Primum rebus, in omnibus semper fuit novi aliquid promere, secundum, ubi consequi illud nequeas, ab aliis deprompta meliora reddere, utrumque tibi praestare, pontifex Corneli, cum vellem, diversas bibliothecas excutere coepi, sperans me et hoc et illud effecturum. Sed alterum quidem assequi minime potui, libros enim quos in physicas auscultationes Severinus emisit, quamvis eos exstare non pauci sciant, deprendere tamen adhuc non valui. Alterum autem abunde, puto, consecutus sum, nam meliora quam fuerant hactenus impressa multo reddidimus ejus commentaria, quae partim varia transcriptione labefactata stabiliri, partim longa vetustate collapsa reparari multis in locis desiderabant. Neque vero quisquam a nobis hanc provinciam frustra susceptam opinetur, fuit enim Boetius non solum magna facundia vir et eruditione singulari, verum etiam juvandi plurimos incredibili studio tenebatur, atque ideo cum Barbaros armis ab Italia prohibere consul non posset, barbariem ab Europa disciplinis ejicere doctus non dubitavit. Aristotelem enim dialecticae et utriusque philosophiae, hoc est humanae felicitatis, magistrium, primus et Latinitate donavit et exposuit, id quod Lucii Syllae dignitatem non aequavit modo, sed plurimum etiam excelluit, opibus enim et potentia fretus Cornelius Sylla, inventos Athenis Aristotelis libros Romam portavit. Eloquentiae et eruditioni fidens Manlius Severinus eosdem e Graeco sermone in Romanam linguam transtulit, et ex obscuris adeo ut vix a paucis intelligerentur, cuivis mediocriter erudito pervios luculentis expositionibus effecit. Quae utilitas non tantum illius aetatis homines plurimum juvit, sed ad posteros quoque redundans in nos usque pervenit. Hanc ejus egregiam animi voluntatem cum inter legendum animadvertissem, libuit mihi quaedam ad ipsius cognitionem pertinentia in unum colligere, ut et illi quamvis mortuo gratiam, si possem, aliquam referrem, et tibi sapientiae callem acrius insistenti, multis e floribus coronam darem, neque enim arbitror ingratum tibi fuerit eum tanquam de facie noscere, per quem in dies magis ac magis proficis, et ejus opera legendo mirum in modum delectaris. Quod tamen dum facio, me velim nullus existimet complures nostri temporis homines imitaturum, qui partim omnia in majus tollunt, partim quaedam, ac si redargui nequeant, comminiscuntur: horum neutrum in praesentia facturum me recipio, quamvis probe intelligam non esse facile suae quoque tempestatis facta [Col. 0543] describere, nedum ullius qui mille abhinc annis vita decesserit, in tanto praesertim scriptorum illius et succedentis aevi silentio, qui ne publica quidem litteris commiserunt. Quamobrem a nobis plura nullus exspectet quam ex ejus aliorumve libris cognosci potuerunt, aut evidenti conjectura saltem comprendi. Ea tu, Georgi nobilissime, qualiacunque in unum opus redacta, libenti, sicut omnia mea soles, animo percurre, et quam pridem nondum satis expolitam asportaras, nunc denique perfectam Boetii historiam accipe.

Anicius Severinus Boetius, Romanus, et nobilitate majorum et animi dotibus clarus, in ea tempora incidit quibus Italia a barbaris oppressa tenebatur. Natus est enim non ita multis post annis quam ab Alarico Roma caperetur. Floruitque Theodorici regis tempestate. Theodoricus hic a Zenone cum ingentibus copiis missus, ereptam Odovacri Italiam sibi vindicaverat, Ravennaeque regni sede locata, cuncta pro libidine administrabat; quod videns Boetius honestis disciplinis animum applicuit, id sibi tantum superesse intelligens quod homine libero dignum foret. Eruditus itaque Graecis et Latinis litteris ab adolescentia cum esset, quaedam primum ex Euclide transtulit, atque ita transtulit, ut et dimetiendi rationes, et alia quaedam de suo adjungeret, ac quod nondum Aristotelis aetate repertum fuerat, aequale circulo quadratum astruere docuerit. Arithmeticam postea, Nicomachum, non ut interpres, secutus, sed suo usus judicio, Latinis verbis reddidit. Et inde musicam perplexam et involutam disciplinam ex optimis quibusque collegit, qua in re et Aristoxenis copiam, et Pythagorae judicium expressit. Exstat Theodorici regis ad Boetium epistola, quae et Ptolemei Syntaxin, et Archimedis Mechanicen ab eo Latinitate donatam affirmat. Verum praeludia haec fuisse crediderim eo um quae vir tantus mente agitabat. Philosophiam enim Latinis litteris illustrare constituerat, non ut Varro stoicam, nec ut Tullius academicam, sed eam quae caeteras obscuravit ab Aristotele invectam, et a tot praestantibus ingenio viris, aetate tam longa celebratam. Id ipse his verbis significat: Ego omne Aristotelis opus quodcunque in manus venerit, in Romanum stylum vertens, eorum omnium commenta Latina oratione perscribam, ut si quid ex logicae artis subtilitate, et ex moralis gravitate peritiae, et ex naturalis acumine veritatis ab Aristotele perscriptum est, ad omne ordinatum transferam, atque id quodam lumine commentationis illustrem. Igitur Porphyrium, quem Victorinus Afer compendio transtulerat, explanavit, et eumdem a se mox interpretatum novis rursum expositionibus illustravit. Praedicamentis manum admoverat, cum ecce consul Romae creatur, hoc ipse suis verbis significat: Etsi nos curae officii consularis impediunt, quo minus in his studiis omne otium plenamque operam consumimus, pertinere tamen videtur ad aliquam reipublicae curam, elucubratae rei doctrina cives instruere. Nec male de civibus meis merear, si, cum prisca hominum virtus urbium caeterarum ad hanc unam rempublicam imperium transtulerit, ego, ad id saltem quod reliquum est, Graecae sapientiae artibus mores nostrae civitatis instruxero. Quare ne hoc quidem ipsum consulis vacat officio, cum Romani moris semper fuerit, quod ubicunque gentium pulcherrimum esset atque laudabile, id magis ac magis imitatione honestare. Haec ille: ex quibus illud etiam falsum esse convincitur quod aliqui memoriae prodiderunt, Boetium omnia, non pleraque, relegatum scripsisse. Ad consulatum autem juvenis pervenit favore principum civitatis. Puerum enim a patre relictum aurandum susceperant, quod et antiqua Manlii Torquati familia prognatum scirent, et novam Anicii proavi indolem perspectam in ipso haberent. Primo ejus consulatu rex Hunnorum et Italiae Odovacer Phaeba, Rugorum duce victo captoque, potitus est, sicuti Cassiodorus tradit, qui bis solum, cum Symmacho semel, ipsum in consulibus nominat. Non solum autem dignitatem hanc ipse adeptus est, sed duos etiam filios suos, quod nunquam antea contigerat, consules eodem tempore vidit, Patricium et Hypatium. Anno illo Boetius in curia Theodoricum tum primum Romam accersitum, S. P. Q. R. nomine, magna facundia laudavit, et in circo duorum consulum medius triumphale convivium multitudini exhibuit. Collegam in ultimo consulatu Symmachum socerum habuit, cum quo magistratum ita gessit, ut commune bonum privatis amicitiis praeferret. Accidit ut Paulini consularis opes regii satellites appeterent. Hominem ingenue tutatus est. Albinum falso Cyprianus accusavit, innocentem consularem virum ostendit. Acerba fames Campaniam urgebat, et acerbiorem coemptionem tyranni procuratores indixerant, eam exigi consul non sustinuit. Triguillam quoque regiae domus praepositum multoties ab injuria dejecit, et Conigastum fortunas optimi cujusque insectantem compescuit. Hisce rebus factum est ut regis indignationem incurreret, perditorumque delationibus in exsilium pelleretur. Accusationis summa haec fuit; quod senatum laesae majestatis accusaturum prohibuerit; quod ad Anastasium imperatorem litteras miserit de recuperanda libertate. Delatores perditis moribus homines tres exstiterunt, Gaudentius et Opilio tunc ob innumeras fraudes exsilio damnati, Basiliusque pridem a procuratione domus regiae dejectus obaeratusque plurimum. Purgasset facile Severinus objecta crimina, si coram delatores arguendi facultas sibi a Theodorico data fuisset. Sed vel iratus oblatam sibi ultionis occasionem amittere, vel improbus a se excitatam calumniam dissolvere noluit. absens itaque vir et innocens et grandis ratu Boetius malorum conspiratione relegatus est, nec a bonis in patria retentus, Ticinum secessit, urbem in Insubribus positam, et sibi a tyranno praescriptam, in quam simul atque venit, quo posteris etiam innocentiam suam cognitam faceret, pulcherrimum illud de Consolatione volumen, Ciceronem imitatus, conscripsit. Nam sicut ille quo filiae desiderium levaret, de animorum immortalitate disceptans Tulliam supervivere monstrat, ita Severinus de falso et vero bono, deque providentia disputat, et omnia voluntate divina mortalibus evenire declarat. Verum in eo opere Cicero carmen non attigit. Boetius utramque orationem admiscet, atque ita admiscet ut facile unicuique ostendat ingenium sibi quidquid tentasset nunquam defuisse. Sed quid naturali philosophia difficilius? quid dialectica spinosius? At utramque disciplinam sic oratione sua pervagatus est, ut abditissima [Col. 0545] quaeque cuivis prompta reddiderit. Neque vero selectum unum aliquod argumentum oratione consectatus est, sed philosophiae penetralia ingressus, ea Latinis hominibus primus reseravit, quae princeps Aristoteles de industria pluribus occultaverat. Qua in re optimos quosque consuluit, Theophrastum dico. Eudemum, Andronicum, Aspasium, Herminum, Alexandrum, Syrianum, Porphyrium, Themistium, de quorum sententiis, tanquam honorarius arbiter, dijudicat. Attestatur hoc expositio in librum Aristotelis de Enuntiatione tam prima duobus quam secunda sex libris absoluta, in quorum tertio cum de tribus contingentium modis se melius scripsisse dicat in libris physicis, suspicandum reliquit se naturalem quoque philosophiam enucleasse, verum hactenus tam hi desiderantur commentarii, licet fuerint Tarvisium hinc nuper asportati, quam illi quos in Analyticen et Topice memisit. Siquidem et hos ipse citat, et in topicem Ciceronis septem libros a se confectos profitetur, opus varium, difficile, eruditum, nec a quoquam antea quam a Victorino frustra tentatum. Platonis dialogos ipse Latinos facturum se recepit, factos Cassiodorus asseverat, mirarer quomodo tanta praestare potuerit, nisi divina illa in librum Aristotelis de Interpretatione commentaria biennio scirem ab eo confecta, quod tempus vix evolvendis tot expositoribus satis fuisse videtur, nedum eorum sententiis plerumque controversis et dijudicandis, et eligendis, et accommodandis. Inter Peripateticos enim celebris est ferme nullus qui in hunc librum non scripserit, quod et magnopere quidem necessarius sit, et multa doctrina refertus, sed acumine sententiarum et verborum brevitate perobscurus; commentabatur autem haec quo tempore Theodoricus superatis Alpibus Clodoveium socerum Francorum regem ingenti praelio profligavit. Caeterum Severinus non tantum in interpretando et exponendo Aristotele versatus est, sed pleraque etiam ipse veluti procreavit, horum in numero sunt pulcherrimi illi quatuor de Differentiis topicis libri, quibus dialecticos locos a rhetoricis dirimit, et totidem alii de utroque syllogismo, item de divisione et definitione singuli. Nam qui ad syllogismos categoricos introductorius inscribitur, titulum subornatum habet, cum libri Aristotelis de Enuntiatione, vel breviarium sit, ut ipse appellat, vel certe idem quod primus de categoricis syllogismis. Opus quoque de scholastica disciplina, non titulum modo, sed et elocutionem et inventionem mentitur, aliter enim Boetius scripsisset, si ea de re scribere voluisset. Sed ipsum mittamus, ac de hebdomadibus aliquid potius in medium afferamus. Sunt autem hebdomades opera septem partibus distributa, sicuti decem libris decades, et novem enneades. Hebdomadas Varro primus inscripsit, deinde hic ipse, ex quibus libellus de substantiae bono, et alius de unitate et uno sumptus est, reliqua aut edita non sunt, quod ea sibi, ut significare videtur, commentatus esset, aut ad nos usque non pervenerunt. Hebdomades juvenis composuit, velut et de duabus naturis et una persona Christi, hoc ut ita existimen ejus verba faciunt. Episcopus, inquit scriptor epistolae, tanquam valde necessarium cum praeterire noluisset, e duabus naturis Christum consistere, et in duabus aequaliter catholicos credere, novitate dicti perculsus, meditabar omnes animo quaestiones. Decretum hoc fuerat concilio Chalcedone celebrato, illucque Leo Romanus episcopus venerat, cujus epistola Romam missa, cum postea, nitentibus Acephalis condemnatum jam dogma revocare, pluribus convocatis Romae legerent, nec satis jam quid decerneret intelligerent, ansam Boetio dedit eum librum componendi contra Nestorium, qui duabus naturis personas totidem adjungebat, et Eutychen, qui unicam naturam et personam tuebatur. Ergo si quis ab imperatore Leone, qui rejectam sub Martiano Nestorii et Eutyches opinionem fovebat, ad Justinum usque supputet annos, paulo minus quinquaginta deprendet, quibus de Boetii vita detractis, prima juventutis tempora relinquentur. Verum haec ut libuerit quisque accipiat, illud certo non admittendum contenderim, Boetium morte praeventum Musicam non absolvisse. Nam quod objiciunt aliqui titulos eorum quae desunt adhuc superesse, id nos in contrariam sententiam potius trahit, absurdum esse existimantes nondum conscriptis rebus velle nomen imponere. Quod si quid imperfectum Severinus reliquit, id ipse theologiam fuisse censuerim. Satis enim superque Philosophiam illustraverat, itaque divina restabant, et jam multum processerat Augustinum secutus, ut ipse de Trinitate ad Symmachum scribens affirmat: Vobis, inquit, inspiciendum est an ex beati Augustini scriptis semina rationum in nos venientia fructus aliquos intulerint. Ex quibus illud etiam conjicere possumus, cur nono demum anno Theodoricus Severinum et Symmachum necarit, an quia senex in opinionem Arii defecit, et inimicus adeo catholicis evasit, ut eorum templa diruere in Italia voluerit, si Justinus Arianos in Asia non restitueret. Propugnatores autem sani dogmatis cum alias semper, tum praecipue eo tempore Boetius et Symmachus exstiterunt. Quamobrem tyrannus conjectos in carcerem obtruncari jussit. Ticini incolae semper a majoribus traditum constanter asseverant, Severinum, cum regius spiculator lethale vulnus intulisset, utraque manu divulsum caput sustinuisse, interrogatumque a quonam se percussum existimaret, ab impiis respondisse, atque ita cum in vicinum templum venisset, et flexis genibus ante altare sacra percepisset, post paulum exspirasse. Exstinctus divinos honores a nostris consecutus est, quod pro catholicis contra perfidiam Arii mortem sustinuerit. Sunt qui scribant ipsum antea Ravennam accersitum, praetorioque regis praepositum, mox cum aliquot senatoribus occisum, quod Symmacho potius convenire videtur. Turris enim lateritio lapide fabrefacta etiamnum Ticini monstratur, Boetii carcer sepulcrumque ejus in aede beati Augustini visitur, qua parte in adytum templi ascensus incipit, hoc epitaphio incisum:

   Maeonia et in Latia lingua clarissimus, et qui
Consul eram hic, perii missus in exsilium.
   Et quia mors rapuit, probitas me vexit ad auras,
En nunc fama viget maxima, vivit opus.
Circumfertur et aliud elogium quo sepulcrum ejus exornabatur anteaquam illic a Luithprando Longobardorum lege collocaretur. Ipsum quia paucis multa continet ad ejus vitam facientia subjunximus:

[Col. 0547] Ecce Boethus adest in coelo magnus, et omni
   Perspectus mundo, mirus habendus homo.
Qui Theodorico regi delatus iniquo
   Ticini senium duxit in exsilio.
In qua se moestum solans dedit urbe libellum,
   Post ictus gladio, exiit e medio.
Hic finis viri clarissimi fuit qui facundia, probitate, doctrina, plurimum excelluit, ultimus omnium qui ex antiquis Romanis aliquid litterarum monumentis consecrarint, primus omnium qui Aristotelicam disciplinam Latinis litteris illustrare coeperint, tantae apud posteros auctoritatis, ut ab ejus sententiis nulla ferme sit provocatio. Hujus morte magnam rem amissimus, et frustra a multis postea tentatam, Platonis et Aristotelis concordiam, quam utriusque philosophiae pertissimus et pollicitus fuerat, et nisi vitam eripuissent improbi, praestare solus potuisset. Ultio tamen paulo post insecuta est divinitus: nam coenanti Theodorico cum piscis caput illatum esset, visus est sibi rex in eo videre Symmachi faciem inferius labrum nordicus apprehendentem, torvisque oculis subinde minitantem, eo spectaculo consternatus tyrannus in morbum incidit, et simul atque quod viderat id se vidisse confessus est, exspiravit. Ictu sanguinis mortuum sui divulgarunt, verum Amalasiunta rei conscia cum in regno successisset, patris acta contra jus et fas decreta rescidit, et Severini ac Symmachi bona in fiscum redacta eorum liberis restituit, paucis annis antea quam Belisarius a Justiniano missus Italia Gothos omnes expulit. Porro Boetii multi fuerunt: primus Stoicus, de quo mentionem facit Diogenes in Zenonis Vita; secundus Epicureus, quem Plutarchus in Conviviis introducit; tertius Cretensis, Aristotelis studiosus et vir consularis a Galeno celebratus. Praeter hos alii fuerunt et philosophi ambo et Peripatetici, unus hic ipse de quo satis jam dictum est, Patricius Romanus, alter Graecus et antiquior, quem et hic ipse in Porphyrio et Ammonius atque Simplicius ut Aristotelis interpretem agnoscunt. Fuerunt itidem et duo Symmachi magnae in litteris existimationis uterque: primus Gratiam et Valentiniani temporibus; secundus Zenonis et Anastasii: illius epistolae circumferuntur crebraque de eo in Macrobii Saturnalibus mentio habetur. Hujus nihil quidem exstat; sed, ut Boetii testimonium praeteream, Priscianus Caesariensis de ponderibus scribens, sic eum laudat, ut omnes omnium disciplinarum apices consecutus videretur.



OPERUM PARS PRIMA. OPERA PHILOSOPHICA.



DE CONSOLATIONE PHILOSOPIHAE LIBRI V.
(Ex editione ad usum Delphini.)



PROLEGOMENA.




[Col. 0547]
Epistola dedicatoria.

Serenissimo Delphino Petrus Callyus.

Quidquid Ludovicus Magnus, augustus parens tuus molitur, SERENISSIME DELPHINE, id omne magnum est; seu populos regit; seu hostes expugnat; seu utrisque concessa pace gratificatur. Sed indoles et institutio tua regiorum operum opera sunt maxima. Tu quidem, velut nobile speculum, regales cum animi, tum corporis dotes ab ipso acceptas sic reddis, nihil ut in te desideretur quod imperatoriae majestatis esse possit; tuam vero institutionem, quam rex ille sapientissimis suis consiliis exorsus est, selectissimisque viris corroboravit, magnificentissimo librorum apparatu ita perficit, ut ineffabili quadam necessitudine, quantum filius parente, tantum parens filio regum omnium praestantiam vincat. Ecce, continuato illius jussu, inter antiquos auctores emicat SEVERINUS BOETIUS, seque tibi sistit, ut meliori quodam jure, sic majori spe fructuum uberrimorum.

Omnium certe ejusmodi auctorum meritissimo BOETIUS tibi se sistit. Illi enim advenae Gallicorumque institutorum penitus ignari, praecone indigebant, qui, praedicata eorum dignitate, aliquam in aula iisdem compararet existimationem: hic pridem a Philippo Pulchro Galliarum rege, litterarum litteratorumque amantissimo principe, honorificentissime exceptus, prope [Col. 0549] domesticus est, aulicorumque morum tam gnarus, quam ab aulicis notus. Illi profani, nulla, nisi quam forte a novis interpretibus acceperunt, pietate commendantur; hic sacer, Christiana martyris splendidius quam Romana patricii micat purpura. Illi in uno duntaxat dicendi genere versati, aut solutam sine stricta, aut strictam sine soluta orationem habent; hic utriusque sermonis scientissimus, ut persuadet orator eloquens, sic poeta suavis delectat. Illi Musis mollioribus inspirati, suis sententiis si non laedunt, laesam ostendunt mentem, quam sanare nequeunt; hic, docente severiori philosophia, perturbationes, errorum vitiorumque causas, ita detegit, ut ad mentis salutem multum conferre posse videatur.

Si vero auctor ille faciles ad te habuerit aditus, SERENISSIME DELPHINE, majorem doctrinae virtutisque accessionem se sperabit facturum, non solum in te; sed in omnibus etiam adolescentibus, ad quos, velut a capite ad membra, regiae tuae institutionis forma derivatur.

Magnum quidem est, te geographiam, chronologiam, historiam tam profanam quam sacram, eximia Latinitate cumulatas, perfectissime callere; sed longe majus, illius, quam insitam habes cum de te, tum de Deo, notitiae philosophicum, quod BOETIUS hic suggerit, accipere incrementum: illae etenim priores disciplinae huic posteriori, non secus ac mancipia dominae, famulantur. Hac informatione princeps tanto altius populos supereminet, quanto sui conscius, Conditorisque intelligens, divitiis, honoribus, voluptatumque illecebris, quibus regale solium circumfundi solet, contemptis, et humiliores de semetipso et sublimiores de divina majestate concipit sensus. Non omittendae erant eae quae animo tuo vere regio impressae sunt, artes ingenuae; sed illa quam BOETIUS inspirat, humanae divinaeque naturae notitia tibi omnino necessaria videtur; suis etiam sceptra non carent miseriis, quibus philosophicum illud consulis Romani remedium utiliter potest adhiberi.

Quamvis autem augustum tuum genus et praestantissima tua eruditio te adeo evexissent, ut aureus hic liber magno tibi deinceps usui esse non posset, grande tamen tuum DELPHINI decus id a te videtur postulare, illum ut librum tibi legi cures, cum alias ob causas, tum maxime ut BOETIUS Gallicis academiis, a quibus pari qua olim a Romanis moenibus injustitia dudum exsulavit, tuo regali exemplo restituatur; turpe nimirum regno Christianissimo sacrum hunc doctorem Virgilio, Ciceroni, Aristoteli, caeterisque religionis Christianae hostibus postponi, eoque magis, quod ille non intelligendi solum, sed etiam dicendi gravissimus auctor et magister nostras Christianorum scholas affluentibus doctrinarum omnium copiis ditaverit. Grammaticam, fugata barbarie, sanctos fabularum usus docuit; rhetoricam lectissimis verbis verissimisque sententiis ornavit; philosophiam obscuritate liberatam ita excoluit, ut quincunque huic parere voluerit, is omne aetatis tempus possit sine molestia transigere.

Patere ergo, SERENISSIME DELPHINE, virum pariter nobilem, doctum et sanctum, regiam ingredi, caeteris auctoribus tuis annumerari, et inter illas, quas in litteris feliciter consumis, operas tibi audiendum proponi; sanctitatem hic cum doctrina, utramque cum nobilitate sic animadvertes conjunctam, ut quidquid ibidem erit obvium, id augusta tua haud indignum origine, et ad tuam scientiam augendam et ad coronam aeternam, cui reges omnes studere debent, consequendam conducere plurimum possit. Cadomi cal. Novemb. anno Domini 1679.




[Col. 0549]
PRAEFATIO.

[Col. 0549A] Inter plurima Boetii nostri opera, praestantissimum celeberrimumque est illud quod inscribitur Consolatio philosophiae Sed quae hactenus edita sunt hujus operis commentaria, haec tam imperfecta fuerunt, ut non immerito ad usum Serenissimi Delphini nova institui mandentur. De antiquis novisque pauca praeloquar.



I.

Antiqua, inquam, consolationis philosophicae, aut potius minus recentia commentaria sunt imperfecta: quae enim commendes? eane quae S. Thomae tribuuntur? an ea quae sunt Raymundi Palasini Albiensis dicti Valderici? an quae Jodoci Badii Ascensii? an quae Joannis Bernartii Belgae? an quae Theodori Sitzmani [Col. 0550A] Thuringi? an quae Renati Vallini Nannetensis? Plura, etiam diligentissime conquisita, videre non potui. Sed haec omnia aut ridicula sunt, aut ad patefaciendas Boetii cogitationes minime idonea.

Primum enim quae S. Thomae tribuuntur in hanc Consolationem philosophiae commentaria, haec ridicula sunt: nam, ut infinita omittam, quis temperet a risu, legendo haec lib. I, pros. 1: Eleys, inquit, est civitas Graeciae, in qua studuit Aristoteles: unde studia sua dicuntur Eleatica. Academia autem fuit civitas vel villa, in qua studuit Plato; unde studia sua dicuntur Academica; aut haec lib. II, met. 5, ad ista verba, Tyrio miscere veneno: Thirus, ait, est vermis venenosus, in cujus sanguine intingitur purpura; aut haec [Col. 0551A] lib. III, pro. 8: Alcibiades, inquit, mulier fuit pulcherrima, quam videntes quidam discipuli Aristotelis duxerunt eam ad Aristotelem, ut ipsam videret; qua visa dixit: Si homines lynceos oculos haberent, ut quaeque obstantia penetrarent, introspectis visceribus, corpus quod apparet pulcherrimum, turpissimum videretur; aut haec ejusdem lib., met. 8, ad haec, Asperis echinis: echinus, inquit, est piscis parvus semipedalis, qui adhaerendo videtur retinere navem: ubi , Latinis remora, cum echinis confunditur. Infinitus sim, si omnes hujus commenti potius quam commentarii in grammaticam, poesim, historiam, et mentem ipsius Boetii errores contendam enumerare. Quare hoc opus non crediderim esse S. Thomae.

Videtur autem hoc opus esse Thomae cujusdam, [Col. 0551B] natione Angli, patria Walensis, ordine Dominicani, cui etiam tribuitur Summa logicae, quae vulgo S. Thomae Aquina is nomine impressa legitur: quod enim Thomas ille diceretur Anglicus, et Dominicanus esset, propter eumdem ordinem et quamdam appellationis similitudinem, errore typographorum dici potuit primum Angelicus, postea S. Thomas. Hinc ab isto commentore lib II, met. 1, citatur Alanus, qui non floruit nisi saeculo decimo quarto, cum tamen S. Thomas vixerit anno 1274. Hinc puto hunc Thomam Anglice locutum lib. I, pros. 4, ubi, Coemptio, inquit, est institutio super aliqua portione danda de re emenda vel vendenda, et vocatur vulgariter UNGELT, quanquam forte, errante typographo, sermo fuit depravatus, Gallice dicimus monopole. Nescio etiam [Col. 0551C] quomodo a S. Thoma dici potuisset ad finem 2 metri lib. I, haec Marquardus.

Ac ne putes me haec temere fingere, consulere poteris cum Vallinum, tum etiam Ascensium, qui pariter negant S. Thomam esse horum commentariorum auctorem. Non tamen continuo sancti Thomae crediderim, inquit Ascensius praefatione in hos Boetii libros, cum neque phrasim ejus redoleant, neque fecunditatem illam mirabilem, quae in caeteris doctrinis ejus est, assequantur, neque tempori congruant: nam Alani opuscula, quem plusculos annos post ipsum sanctum Thomam obiisse tradunt earum rerum periti, nonnunquam allegant.

Deinde commentaria Raymundi Palasini Albiensis dicti Valderici in tribus praesertim versantur: 1o in [Col. 0551D] brevissimis quibusdam nominum aliquot obscuriorum interpretationibus, margine libri inscriptis; 2o in longiori quadam lectione astronomica, ad exponendas vices Hesperi occidentem modo sequentis, modo orientem praeeuntis solem: Pro quorum intellectu, inquit ad metr. 5 lib. I, est opus archimedare, id est conficere figuras, quarum inventor Archimedes fuit. Notetur quid circulus, quid centrum, quid area, quid circunferentia? Egregiae adnotationes! 3o in quaestionibus, quas vocat Cratonicas circa quintum librum: Quarum, inquit, haec principalis volitat quaestio, videlicet utrum, divina providentia existente, liberum arbitrium sit hominibus. Ubi interpres ille videtur sententias Boetii animo non comprehendisse.

[Col. 0552A] Quamobrem ex his tribus primum nobis videtur non sufficete, secundum redundare, tertium impedimento esse ad mentem Boetii hic percipiendam.

Postea Ascensius, ut ipse jacitat praedicta praefatione, docuit carminum leges, et varietates; fabellas quoque et historias diligentius recitavit; et Latinitatis aut servatae aut neglectae virtutem aperuit, dolens quod Graeca verba subinde incerta reperire nusquam potuit.

At interpres iste, quanquam sibi magnopere placeat, apud alios tamen male audit: Ascensius Badius, inquit Theodorus Sitzmanus, de quo statim dicetur, hunc aliosque optimos auctores quisquiliis merisque affaniis inquinare, impudenter dicam, an imprudenter, non abstinuit. Quod Ascensii vitium quamvis non constaret, idem nihilominus Ascensius ipsos non excessit grammaticae limites, ultra quos ad accuratam horum [Col. 0552B] librorum intelligentiam aliquid majus desideratur.

Subit Joannes Bernartius, qui, paucis in solutam, paucioribusque in strictam hanc Boetii orationem notatis, seipsum videtur illustrandum ornandumque ita suscepisse, ut ubi primum vel minimam nanciscitur occasionem eorum quorum recordatur dicendorum, haec sive ad institutum conducant, sive non, congerat, suam potius eruditionem quam auctoris mentem expositurus. Hic, inquit praedictus Sitzmanus, librum hunc nobis tradidisset multo tersiorem, si licuisset: sed immatura morte sublatus in rationem Libitinae venit, telamque, quam erat exorsus, imperfectam reliquit.

Succedit ipse Theodorus Sitzmanus, qui totus est [Col. 0552C] in componendis variis lectionibus, ut quam melius exponere sensa Boetii existimaverit, hanc expunctis caeteris moneat retinendam. »Quibus tamen, ut ipse de semetipso ait, non raro inspergit alia quaedam, vel ex philologia, cui unice hactenus fuerat addictus; vel ex jurisprudentiae politicesve penu; vel ex orbe illo disciplinarum, quae studio sapientiae famulantur, petita. Quod profecto, addit, non aliam ob causam feci, quam ut grata vice nunc prodessem, nunc delectarem, hoc est, utile dulci miscerem.«

Fidemne liberaverit suam hic interpres, aequus lector judicet. Ego vero existimo, primum quidem ipsum orationis Boetianae contextum, quem recensuit, aliis perspicacioribus oculis indiguisse; deinde hunc interpretem alios veterum librorum interpretes imitatum, [Col. 0552D] non tam aliorum quam sui gratia scripsisse: unde ita citavit alios sive oratores sive poetas, qui more Boetii locuti fuerant, ut cum unum auctorem suscepisset explicandum, plures, nullo exposito, nobis proponat interpretandos, homo felicis memoriae.

Denique Vallinus, nostro judicio, omnium optime de Boetio meritus est: contextum enim saepissime corruptum emendavit: quamobrem, ut ipse de se ait, optimos quosque codices consuluimus contextumque ex eorum plerumque consensu recensuimus. Ii autem fuere duo manu exarati Sancti Victoris; duo ex bibliotheca Thuana iidemque vetustissimi; ex regia unus; itemque duo mei, sed recentiores. Graecus quoque eorumdem [Col. 0553A] librorum codex, quos Graece interpretatus est Maximus Planudes ex eadem bibliotheca regia. Ex editis vero Florentinus anni 1513 et alius quivis optimus. Quinetiam idem Vallinus quosdam hujus opusculi locos, quos obscuriores putavit, suis notis illustrare conatus est. Propterea quae Lugduni Batavorum, novem abhinc annis, typis mandata sunt, Variorum in hanc philosophiae Consolationem commentaria, haec Joannis Bernartii, Theodori Sitzmani, et Renati Vallini notis, velut caementum sine calce, constant.

Ipse tamen Vallinus, omissa omni verborum interpretatione, tacitaque Boetiana disputandi ratione, notas adhibuit tam raras tamque breves, ejus ut labor, alioqui utilis, ad perfectam hujus operis cognitionem habendam sufficere non possit. Et haec antiqua [Col. 0553B] sunt, sive potius minus recentia Consolationis philosophicae commentaria.



II.

Praedicta commentariorum in Consolationem philosophicam vitia optime animadvertit vir ut gente, sic doctrina omnique virtutum genere praestantissimus, Carolus Sancta-Mauraeus, Montauserii dux, Serenissimi Delphini moderator, et pro singulari sua in rebus principum consulendis prudentia, aegre tulit, facta prudentissimi illius Aulici, cujus consiliis quandiu usus est rex Theodericus, tandiu vitam optimo imperatore dignam egit, obscurioribus verbis velata latere. Idipsum etiam novit illustrissimus Ecclesiae princeps Jacobus Benignus Bossuetius, Condomensis episcopus, ejusdem Serenissimi Delphini [Col. 0553C] praeceptor, et pro eximia sua in divinis mysteriis sapientia doluit, cogitata sapientissimi illius theologi, quo docente humana libertas cum divina providentia conciliatur, compressiori quodam disserendi modo occultata ignorari. Id quoque vidit clarissimus vir Petrus Daniel Huetius, nostrae quondam Cadomensis academiae alumnus; cujus etiam opera idem Serenissimus princeps ad litterarum et sapientiae studia utitur, et pro incredibili sua in omnibus disciplinis eruditione ingemuit, elegantia excellentissimi hujus cum oratoris, tum poetae, in quo tanquam in ultimo Romanorum haerede dites purioris Latinitatis reliquiae servabantur reconditae, dicta inter obscuros barbari sui saeculi auctores permista contemni. Illa, inquam, praeclara Galliae nostrae lumina improbam [Col. 0553D] hanc querebantur Boetii, hujusque Consolationis philosophicae sortem, cum jussi sumus hos Boetii libros ad usum Serenissimi Delphini interpretatione et notis adornare. Meliorne, an deterior praeteritis videbitur noster hic labor non possumus divinare: sed praescriptas nobis has, quae sequuntur, leges ea qua potuimus diligentia observare studuimus, ad perpetuum singularis in Deum pietatis; in regem observantiae; et in litteras amoris monumentum.

1. Usi sumus lectione quam, consultis sanioribus libris, recensuit Renatus Vallinus, exceptis paucis vocibus quas, ut ibidem monuimus, validissimis conjecturis convicti mutandas existimavimus. Quonium vero parum interest, lectorem veterum errores [Col. 0554A] nosse, ideo proposita nova lectione vera, arbitrati sumus omitti posse veterem falsam, et quidem eo lubentius, quod cum nullus fere fuerit hujus operis locus, qui aliquando non fuerit corruptus, ad fastidium usque repetendae fuissent variae lectiones. Quanquam ne huic etiam officio deessemus, ad finem nostri operis varias lectiones Vallini retulimus ad numeros hujus libri accommodatas.

2. Proposuimus duplex genus argumentorum, ut una veluti cogitatione lector animadvertere possit, quid in toto illo opere et qualibet ejus parte contineatur. Primum est idea totius operis: ubi formatis quibusdam argumentationibus, mentem lectoris efficacius commovendo, Boetii sensa magis demonstrare sumus conati. Alterum est summarium uniuscujusque [Col. 0554B] capitis; in quo non solum dicenda, sed dicendorum ordinem breviter complexi sumus.

3. Quamvis hi tituli, Metrum, Prosa, a recentioribus horum librorum interpolatoribus fuerint invecti, et juvandae duntaxat memoriae causa adpositi, iisque omnes veteres libri, et optima editio Florentina careant, ut advertit praedictus Vallinus, hos tamen non omittendos esse duximus; quoniam nunc ita in usu sunt, ut quoties laudatur Boetius de Consolatione philosophiae (laudatur autem saepissime), toties hi tituli nominentur. Quid vero has notas neglexisse noceat, expertus est ipse Vallinus: cum hujus editione non sine magno temporis dispendio, ad fidem auctoris Boetium appellantis probandam uti valeamus: unde contemnitur.

[Col. 0554C] 4. Genera versuum, quibus hic usus est Boetius, propositis eorum legibus, ante nominavimus, quam eorumdem interpretationem et notas aggrederemur: quod ex his plura sint minus usitata, tyronibus praesertim, quorum gratia Graecas quoque dictiones, quibus hi versus significari solent, utpote obscuriores, vitavimus. Versus hi multiplicis sunt generis, nec interest numerari; sed carmina, quae ex his versibus constant, ad sex et viginti genera revocantur.

5. Subjecimus interpretationem, strictae quidem orationis continuatam, solutae vero interruptam; eorum more, qui ante nos jussu Ludovici Magni, ad usum Serenissimi Delphini in poetas scripserunt, aut oratores Latinos; ut qui adolescentes litteris [Col. 0554D] operam navant, his nihil desideretur eorum, quae ad majorem in artibus ingenuis profectum possint conferre.

6. Notas nostras addidimus; non illas quidem longiores, ne inanem eruditionem videremur ostentare; neque etiam breviores, ne nostrorum commentariorum alia quaerenda essent commentaria: sed ad juventutis usum aptatas: id quippe unum optarunt viri sapientissimi, quorum curis commissa fuit regia Serenissimi Delphini institutio. Sic principi instituendo studentes, reliquae juventuti informandae laboraverunt, ad summum reipublicae litterariae commodum, regnique Gallici decus.

7. Operae pretium existimavimus, integrum hoc [Col. 0555A] opus interpretatione et notis illustratum duobus hinc inde interponi indicibus; quorum prior est rerum praecipuarum, quae in toto hoc opere explicato occurrunt; posterior vocabulorum, quae in his quinque Consolationis philosophicae libris leguntur: ubi curavimus vocabula quae nobis visa sunt barbara, aut saltem minus Latina, diversis characteribus formari: ut lector id Latinitatis vitium moneretur, nec nostra tamen commentaria frequentioribus ejusmodi notis turgerent. Si nostrum hoc ausum doctiores excitaverit ad absolvendum, prolata auctoritate, aliquod ex ejusmodi vocabulis, id non ingratum erit nostrae temeritatis [Col. 0556A] praemium. Non omnia novimus, doceri semper paratissimi.

Nihil denique istorum omnium prius attingendum arbitrati sumus, quam instar aliorum Serenissimi Delphini scriptorum proposuerimus, 1o Vitam Boetii; 2o testimonia variorum cum de Boetio tum de ejusdem scriptis; 3o generalem librorum Consolationis philosophicae ideam; 4o aliquam ejusmodi librorum censuram: haec enim quilibet horum scriptorum de suo auctore praefari consuevit; si exceperis generalem operis ideam, cujus exemplum etsi non habeamus, ex ipsa tamen, uti speramus, non mediocris utilitas erit.




[Col. 0555]
AN. MANL. SEVERINI BOETII VITA.



I.
[Col. 0555B]

Boetius natus est Romae [(a) 1Kb] , circa annum Domini quadringentesimum septuagesimum quintum, aequaevus Joanni summo pontifici; Justino imperatori; Fulgentio, Ennodio et Cassiodoro doctoribus ecclesiasticis. Nomen genusque matris non scimus; sed pater ejus fuit Anicius Manlius Flavius Boetius, vir ipse consularis, filius Boetii illius, qui [(b) 1Kb] praefecturam praetorii gerens, imperante Valentiniano tum interemptus fuit, cum Aetius patricius, dux fortissimus, cujus ut laborum sic victoriarum ille semper fuerat particeps, ejusdem imperatoris manu interfectus est.



II.

Hic autem, de quo nunc agimus, auctor vocatur [Col. 0555C] [(c) 1Kb] Anicius Manlius Severinus Boetius, praenomine scilicet nomini cognominique postposito. Nimirum hoc erat in usu apud antiquiores Romanos, ut idem homo tribus aliquando donaretur appellationum generibus, quae dicebantur [(d) 1Kb] praenomen, nomen et cognomen. Praenomen, ut vox ipsa sonat, est appellatio, quae appellationi gentis praeponi solet: qualia sunt nomina quae apud nos vocantur propria, ut Ludovicus; nomen, appellatio gentis, ut Hectorides; cognomen, appellatio familiae ejusdem gentis, ut Borbonides. Ut autem saepe praenomen nomini, et nomen cognomini olim anteponebatur, sic non raro, [(e) 1Kb] inverso ordine, ut nunc, positis nomine et cognomine, praenomen subjiciebatur. Sic ergo auctor noster nomine gentis dicitur Anicius; quod ex [(f) 1Kb] antiquissima nobilissimaque Aniciorum gente esset prognatus. Sic [Col. 0555D] nomine familiae dicitur Manlius Severinus, quia ex Manliis Severinis ortus erat: sive fuerint duae familiae, [Col. 0556B] quarum alteram, nimirum Manliorum per patrem, alteram videlicet Severinorum per matrem attigerit: sive eadem fuerit familia cognomine altero dicta Severinorum, propter illam severitatem, qua T. Manlius, qui ob detractum Gallorum duci a se occiso torquem, inde Torquati cognomen in familiam intulit, filium [(g) 1Kb] securi caedi jussit, quod contra edictum, ductorem Tusculanorum singulari certamine provocantem interfecerit. Sic proprio nomine dicitur Boetius, sive ut quibusdam scribitur Boethius, aut aliis Boethus, ab auxilio, quod primus, cui istud praenomen fuit impositum, tulit: quippe Graecis est adjutor: propterea plures olim, ut apud [(h) 1Kb] Laertium, Plutarchum [(i) 1Kb] , ipsum nostrum [(j) 1Kb] auctorem hoc praenomine donati sunt.



III.
[Col. 0556C]

Cum vero noster Boetius [(k) 1Kb] duodecim saltem annis natus amisisset patrem, hic [(l) 1Kb] amicorum propinquorumque curis commissus, Romae primum, postea [(m) 1Kb] Athenis studuit: ubi in grammatica, philosophia, mathematicisque disciplinis tantum profecit, ut plura non solum Euclidis, Nicomachi, Pythagorae, Ptolemaei et Archimedis, verum etiam ipsius Aristotelis [(n) 1Kb] Graeca opera Latine reddiderit, reliqua ejusdem philosophi opera similiter redditurus, ipsumque cum magistro suo Platone conciliaturus, si fata tulissent.

Neque vero vir ille doctissimus in exponendis modo auctorum operibus versatus est, sed plura ipse excogitavit, excogitataque ad felicem exitum perduxit. Testis est admirabile hoc philosophiae Consolationis opus: ubi Ciceronem de animorum immortalitate, [Col. 0556D] quo filiae desiderium levaret, disputantem imitatus, in hoc Ciceronem superavit, quod, cum Cicero [Col. 0557A] carmine tunc non utatur, Boetius utramque orationem ita permiscet, ut quidquid eruditionis, aut a grammatica, aut a rhetorica exspectari potest, illud ibidem mirum in modum eluceat. Testis illa Boetii Logica, ubi praeter antiquas Porphyrii, Aristotelisque opiniones, suam ipse proposuit de Categoriis, divisione, definitione et syllogismis doctrinam, qua ratio bene disserendi plurimum promoveri potest. Testis opus illud in septem partes distributum, quod propterea, Varronis exemplo, Hebdomades inscribitur, in quo, quoad superest, mathematicorum more propositis quibusdam effatis, multa docet de eo quod bonum est, et unum. Testes libri quinque de Musica, cujus ita peritus fuit, ut instrumenti musici, vulgo [(a) 1Kb] chiterini inventor habeatur. Testis singulare [Col. 0557B] illud [(b) 1Kb] externis etiam regibus notum expetitumque inventum duorum horologiorum; quorum alterum [(c) 1Kb] aquis sub modulo fluentibus temperabatur; alterum solis immensi comprehensa illuminatione distinguebatur.

Quin etiam Boetius de theologis optime meritus, scripsit cum de mysterio sanctissimae Trinitatis ad Symmachum, et ad Joannem Ecclesiae Romanae diaconum; tum de Incarnatione. De [(d) 1Kb] Trinitate quidem, ne suspectus foret Christianis, quod ex synodo contra haereticos congregata sese subduxisset, veritus ne sibi propter suam eloquentiam causa committeretur agenda: de [(e) 1Kb] Incarnatione vero, ut extremi sibique contrarii Nestorii atque Eutychis submoverentur errores.



IV.
[Col. 0557C]

Sed quanto doctior Boetius, tanto majori studio coluit virtutem, suo erga Deum et homines officio diligentissime functus. Quales fuerint illius in divinam majestatem cogitationes vel ex eis patet, quae inspirante philosophia in aureo illo philosophicae Consolationis opusculo [(f) 1Kb] protulit: nihil enim tum docuit, nisi quod ipse [(g) 1Kb] fecerit, nec tanta facilitate tunc praestare potuit, nisi quod a teneris annis continuata pietate exercuerit. At singularis benevolentia Boetii in omnes homines, miseros praesertim, ex hoc etiam est manifesta, quod cum [(h) 1Kb] ingenti salutis suae periculo senatum populosque omnes cum gravissima oratione, tum etiam objecta periculis auctoritate protexerit: quodque [(i) 1Kb] fuerit in pauperes liberalis.



V
[Col. 0558A]

Atque propter has praeclaras animi dotes factum, ut Festus [(j) 1Kb] senatus princeps filiam suam Helpen Siciliae alumnam Boetio propriam dicaverit, stabilique junxerit connubio. Ea autem Helpes, inquit Vallinus [(k) 1Kb] , dotibus animi longe corporis fortunaeque bona superavit: scripsit enim versus emendatissimos, scribentique marito suavissimus genius adsedit. Desideravit autem ex ea liberos: quanquam nonnulli dicant, Boetium ex ea duos filios Patritium et Hypatium suscepisse. Addunt eumdem Boetium amatam hanc suam uxorem hoc ultimo carmine prosecutum fuisse:

Helpes dicta fui, Siculae regionis alumna,
   Quam procul a patria conjugis egit amor:
Quo sine moesta dies, nox anxia, flebilis hora,
   [Col. 0558B] Nec solum caro, sed spiritus unus erat.
Lux mea non clausa est, tali remanente marito,
   Majorique animae parte superstes ero.
Porticibus sacris jam nunc peregrina quiesco
   Judicis aeterni testificata thronum.
Ne qua manus bustum violet, nisi forte jugalis
   Haec iterum cupiat jungere membra suis,
Ut thalami tumulique comes nec morte revellar,
   Et socios vitae nectat uterque cinis.
Sed haec venustam Boetii poesim non redolent: saltem maximam partem.

Propter eadem doctrinae virtutisque ornamenta [(l) 1Kb] Symmachus, princeps quoque senatus, defuncta Helpe, Rusticianam filiam suam eidem Boetio dedit uxorem, ex qua, inter alios liberos, duos suscepit filios, quorum alter avito nomine Symmachus, alter paterno Boetius dictus fuit; quique adhuc pueri [(m) 1Kb] consules facti sunt: ideo enim hi filii a suo patre [Col. 0558C] dicuntur [(n) 1Kb] viri consulares, quorum jam ut in id aetatis pueris vel paterni vel aviti specimen elucet ingenii.



VI.

At vero singulari cum doctrinae, tum etiam virtuti Boetii referri debet acceptum, quod ille vel ab adolescentia summis dignitatibus ornatus fuerit. Primum quidem adhuc juvenis [(o) 1Kb] in patrum senatorumque ordine positus, patricius fuit. Deinde anno suae aetatis circiter trigesimo quinto fuit [(p) 1Kb] consul. Postremo aetate provectior magister fuit [(q) 1Kb] officiorum: quas quidem dignitates ut non suscepit, sic non gessit, nisi [(r) 1Kb] communi bonorum omnium studio: hinc iniquis improborum omnium consiliis sese semper opposuit: hinc [(s) 1Kb] Conigastum exactorem, miserorum civium fortunas invadentem, saepius repressit: [Col. 0559A] hinc [(a) 1Kb] Triguillam regiae domus praefectum, ab incepta jamque perpetrata prorsus injuria revocavit; hinc pro [(b) 1Kb] Campania contendens, ne injusta coemptio exigeretur, effecit: hinc [(c) 1Kb] Paulinum consularem virum, Albinum, pluresque alios cum plebeios, tum etiam patricios viros non sine magno sui periculo protexit.



VII.

Quamobrem Boetius tantas, improborum praecipue, in se concitavit inimicitas, ut, unde laudandus erat, inde accusatus fuerit apud Theodericum, qui immoderato tam supremae auctoritatis, quam Arianae religionis amore Boetium perdere statuit.

Boetius quidem propter [(d) 1Kb] praedictas animi dotes, gravissimas in se concitavit, improborum praesertim, [Col. 0559B] inimicitas: quidam enim [(e) 1Kb] Aulici, qui quo majori pollerent auctoritate, eo majori sese credebant injuria laedi a Boetio, quem [(f) 1Kb] sibi injusta mollentibus semper experiebantur adversari, summo eumdem Boetium odio prosequebantur: hinc tres improbi delatores [(g) 1Kb] Gaudentius, Opilio, et Basilius, quorum duo priores [(h) 1Kb] ob fraudes innumeras exsilio destinati; tertius regio ministerio depulsus, obaeratusque plurimum, sive suo sive perditorum pariter hominum consilio [(i) 1Kb] , Boetium apud regem Theodericum accusarunt.

Verum idem Boetius, unde laudandus erat, inde accusatur: quod enim non plebeios solum, sed patricios quoque viros tueri studuisset, hinc inferebant ipsum laesae majestatis reum, [(j) 1Kb] pro senatu contra [Col. 0559C] regem stetisse. Sed quod idem in omni doctrinarum omnium, mathematicarum praecipue genere praestaret, inde (quae saeculorum ignarorum sors fuit) [(k) 1Kb] magicis artibus sive, ut nostri loquuntur, sortilegio mentem polluisse mentiebantur.

Denique Theodericus sua partim, partim religionis Arianae causa, ex praedictis delatoribus oblatam perdendi Boetii occasionem ultro accepit. Audivit nimirum ille Arianus princeps, Justinum imperatorem optimum, non solum [(l) 1Kb] subjectos sibi populos paterno amore prosequi; sed haereticos omnes Ariana lue pollutos, exceptis saltem Gothis, Constantinopoli totoque Oriente egredi jussisse. Hic veritus ne, asserta religione [Col. 0560A] catholica, Romani Justino addictiores cum populum tum semetipsum Arianum expellerent, ad reliquorum terrorem, Boetium sibi suspectum puniri curavit. Propterea [(m) 1Kb] quo die ipse rex Theodericus edixerat, ut Opilio, et Gaudentius, ni intra praescriptum diem Ravenna urbe decederent, notas insigniti frontibus pellerentur ni exsilium; hoc ipso iidem improbi delatores, in gratiam regiam revocati, Romam ab ipso rege missi sunt, absentem Boetium delaturi. Delationi injustae acquievit senatus, suoque [(n) 1Kb] decreto innocentem, nescientem, indefensumque suum patronum [(o) 1Kb] et morti damnavit et proscriptioni, quas Theodericus, sibi metuens ab imperatore Justino, bonisque omnibus, exsilio, saltem per aliquod tempus, permutandas putavit.



VIII.
[Col. 0560B]

Boetius ergo, anno reparatae salutis circiter quingentesimo vigesimo secundo, adeoque aetatis suae circiter quadragesimo septimo, [(p) 1Kb] imperante Theoderico, in exsilium missus, in agrum Mediolanensem, sive, ut alii volunt, Ticinum relegatus est: quod quidem exsilii tempus videtur posse colligi ex primo Consolationis philosophicae carmine [(q) 1Kb] : ibi enim ipse Boetius ait suam senectutem, quam vocat inopinam, venisse malis properatam, canitiemque intempestivam suo capite diffundi: sed inopina senectus canitiesque intempestiva homini non accidunt, nisi ante annum aetatis suae quinquagesimum. Quocunque tandem, et quando exsulaverit Boetius, hujus exsilium non profugium portusque supplicii, sed [Col. 0560C] supplicium [(r) 1Kb] fuit: huic etenim circumscriptus fuit brevis [(s) 1Kb] habitandi locus: ubi nefas illi erat, propinquos, amicos, familiares [(t) 1Kb] , libros ipsos videre. Hic autem Boetius suam vitae morumque integritatem posteris demonstraturus [(u) 1Kb] , tristemque suam cogitationem grata cum suae mentis, tum etiam ipsius Dei cogitatione fugaturus, admirabile hoc philosophicae consolationis opus cogitavit, cogitatumque scriptis mandavit. Sed dum sanctissima illa distinetur occupatione vir illustrissimus, alterum prodit Justini imperatoris edictum, quo Arianos omnes, ne exceptis quidem Gothis, aggressus, jubet episcopos omnes haereticos a suis sedibus dimoveri, eorumque Ecclesias [Col. 0561A] Romanae religionis ritu consecrari. Theodericus Arianis ad se confugientibus id novit: quare missis Constantinopolim [(a) 1Kb] legatis, Joanne nempe Thusco episcopo Romano, et episcopo Ravennatensi; Agapeto et Patricio consulibus Romanis; atque Theodoro et Importuno senatoribus, viris praestantissimis, postulare ab Justino jussit, ut Ariani episcopi et sacerdotes loco suo moti restituerentur: quod ni fieret, fore ut brevi Roma et tota Italia caedibus et incendiis quoque adversum orthodoxos repleatur. [(b) 1Kb] Cum autem legati in itinere opinione diutius morarentur, Theodericus rabie iniquitatis suae stimulatus, Symmachum et Boetium exconsules, viros catholicos gladio trucidavit. [(c) 1Kb] Deinde Joannem papam ex legatione reversum, eo quod honorifice ab orthodoxo [Col. 0561B] imperatore exceptus, et muneribus donatus fuisset, cum sociis, Ravennae in vincula conjectum poedore, siti et inedia necavit: sed [(d) 1Kb] rex impius dignum quoque factis suis invenit vitae exitum: nam ex eo tempore, quo Symmachum, Boetium, Joannem Thuscum episcopum Romanum, et alios injuste interfecit, in summum animi moerorem incidit, ita ut oblatos in mensa pisces imaginaretur interfectorum capita esse. Tandem vero nonagesimo die a morte Joannis papae subitanea morte periit.



IX.

Modus porro quo Boetius interfectus est non ita constat: sed [(e) 1Kb] Ticini monstratur turris lateritia, Boetii carcer, quo Ticini incolae a majoribus suis docti asserunt missos a Theoderico tribunum et satellitem; [Col. 0561C] illum, ad monendum Boetium, ut, si salvus esse vellet, quidquid erat conjurationis aperiret; hunc ad interficiendum, si renueret aperire. Addunt satellitem, ubi Boetius se nullius in regem facti conscium esse dixisset, ejusdem Boetii cervicem ita detruncasse, hanc ut ipse Boetius utraque manu divulsam sustinuerit; deinde interrogatus a quonam se percussum existimaret, responderit ab impiis; tum profectus in vicinum templum, flexis ad aras genibus, sacra perceperit; tandemque aeternam gloriam consecuturus exspiraverit.

Hinc Boetius [(f) 1Kb] in numero sanctorum martyrum habitus, ejusque memoria Ticini decimo calendas Novembris quotannis celebratur: non secus ac Ravennae [Col. 0562A] memoria Symmachi quinto calendas Junii; quod uterque pro fide contra Arianos mortem oppetierit.

Hinc etiam [(g) 1Kb] ejusdem Boetii sepulchrum, quod Ticini in aede S. Augustino sacra, etiamnum visitur, pluribus elogiis decoratum fuit: olim quidem sic:

Ecce Boethus adest in coelo magnus, et omni
   Perspectus mundo, mirus habendis homo.
Qui Theodorico regi delatus iniquo
   Ticini senium duxit in exsilio.
In qua se moestum solans dedit urbe libellum;
   Post ictus gladio, exiit e medio.
Nunc vero sic:

Maeonia et Latia lingua clarissimus, et qui
   Consul eram, hic perii missus in exsilium.
Et quia mors rapuit, probitas me vexit ad auras,
   En nunc fama viget maxima, vivit opus.

[Col. 0562B] Suis igitur Boetius notabilis est majoribus, eruditione, virtutibus, uxoribus, liberis, dignitatibus, inimicis et morte. 1o Majores ejus, Anitii fuerunt, et Manlii, viri inter antiquos nobilesque Romanos tanti, paucos ut habuerint pares, superiores certe nullos. 2o Eruditio ejusdem singularis, qua ut ultimus omnium ex antiquis Romanis aliquid litterarum monumentis consecravit, sic primus omnium Aristotelicam disciplinam Latinis litteris illustrare coepit: tantae caeterum apud posteros auctoritatis, ut ab ejusdem sententia nulla ferme sit provocatio. 3o Virtus illius in tempestate quieta fuit; luxit in tenebris; pulsa loco mansit tamen atque haesit in patria; splenduit per sese semper, nec alienis unquam sordibus obsolevit. 4o Uxores, soceris Festo et Symmacho, [Col. 0562C] patriciis omni laude majoribus, similes; quarum altera versificando imitata est; altera pulchra prole parentem fecit maritum. 5o Duo filii, paternae avitaeque virtutis haeredes, frequente senatu, populisque laetantibus, provecti sunt pariter consules ex aedibus paternis in curiam, ubi pater, iisdem curules insidentibus, regiae laudis orator, ingenii gloriam facundiaeque meruit. 6o Dignitates huic familiae credideris innatas: has quippe, etiam senibus negatas, Boetius ipse habuit ab adolescentia. 7o Nec inimici fuerunt nisi improbi, magnum eximiae virtutis argumentum. 8o Denique Boetius Deum unice diligens, pro avita religione sanguinem fudit; circa annum Christi 525, aetatis suae 50.




[Col. 0561]
TESTIMONIA VARIORUM DE BOETIO ET EJUS SCRIPTIS, AB IPSA BOETII AETATE AD NOSTRA USQUE TEMPORA, NON INTERRUPTA SAECULORUM SERIE, CONTINUATA.

[Col. 0561D] Quamvis non idem fuerit saeculorum, quae a Boetio ad nos usque fluxerunt, in litteras amor, saepiusque idcirco interrupta fuerit virorum litteratorum memoria, [Col. 0562D] singulari tamen Dei privilegio factum, ut sua sint quibuslibet his saeculis de meritis Boetii testimonia. Praecipua seligemus.



QUINTUM SAECULUM, NIMIRUM A NATO NOTOQUE BOETIO AD ANNUM CHRISTI 500.
[Col. 0563A]

Priscianus Grammaticus, patria Caesariensis, vir non solum in grammaticis et rhetoricis, verum etiam in philosophicis mathematicisque versatissimus, libro de Ponderibus et Mensuris, Boetius, inquit, probitatis et omnium scientiarum verticem attigit.



SEXTUM SAECULUM, NIMIRUM AB ANNO 500 AD AN. 600.

Ennodius, sive ut quibusdam legitur, Evodius, episcopus Ticinensis, vir cum stricta tum etiam soluta oratione sua clarissimus, libro septimo epistolarum, epistola decima tertia Boetio. Tu, inquit, in me emendatissime hominum, dignaris praedicare virtutes, quem in annis puerilibus sine aetatis praejudicio, industria [Col. 0563B] fecit antiquum: qui per diligentiam imples omne quod cogitur; cui inter vitae exordia ludus est lectionis assiduitas, et deliciae sudor alienus. In cujus manibus duplicato igne rutilat, qua veteres face fulserunt. Nam quod vix majoribus circa extremitatem vitae contigit, hoc tibi abundat in limine.

Ejusdem episcopi, libro octavo epistolarum, epistola prima eidem Boetio consuli facto. Optimae spei plenus, inquit, cui fautum cupio, ad curam officii epistolaris aspiro. Decet enim vestris fascibus hac praefatione delibari; et inter purpuras possessoris luce crescentes, qualicunque non abstinere colloquio. Nunquid solius doctrinae beneficiis amor agnoscitur, nec fas esse credendum est, prodire in medium desideria rusticantis? Simplicius innotescunt vota nullo peritiae velata [Col. 0563C] praestigio. Ergo nos hoc sumus ore, quod pectore. Non amara praecordiorum delenificis possumus mutare sermonibus. Pudens laudator est, cui in concinnatione blandimenti dicenda mens suggerit. Deo ergo omnipotenti gratias, qui in vobis, dum vetera familiae vestrae bona custodit, nova multiplicat; et quod plus est apice dignitatis, dignos facit esse culminibus. Redditur quidem vestrae gloria ista origini, sed quod est clarius, merito impetrante personae. Fuerit in morem veteribus, curulium celsitudinem campi sudore mercari, et contemptu lucis honorum luce fulgere; sed aliud genus virtutis quaeritur, postquam praemium facta est Roma victorum. Noster candidatus post manifestam decertationem, debitum triumphum, dum nunquam viderit bella, sortitur. Judicio exigit laureas, et congredi non necessarium [Col. 0563D] duxit armatis. Inter Ciceronis gladios et Demosthenis enituit, et utriusque propositi acumina, quasi natus in ipsa artium pace, collegit. Nemo dissonantiam Atticae perfectionis metuat et Romanae; nec praecipua gentium bona in societatem dubitet convenire. Unus es qui utrumque complecteris, et quidquid viritim distributum poterat satis esse, avidus maximarum rerum possessor includis. Eloquentiam veterum, dum imitaris, exsuperas. Dicendi formam doctissimis tribuis, dum requiris. Est apud me epistolae vestrae, quae hujus rei fidem faciat, veneranda compositio. Utinam quae a vobis diriguntur, tam essent crebra quam suavia! Dicaris forsitan, Par fuit propinquum laudare, in commune augmentum laborantem: quia non est proprium, quod [Col. 0564A] quasi singulariter videtur palmata conferre. Venit ad me equidem portio de curuli; sed si mihi conceditis, plus erigor de genio et studiis sublimati. Interdum accesserunt ista de casibus, soli contigerunt illa virtuti. Prope inops ad scipionem adducitur suffragii consularis, qui tantum de parentibus gloriatur. Tibi utrumque in peculio est, Latiaris scientia, et vena purpurarum.



II.

Cassiodorus, qui intelligentiam sacrorum cum notione profanorum, utramque cum summa sanctitate conjunxit, nomine regis Theoderici, cujus cancellarius erat, plures ad Boetium misit epistolas. Una est quadragesima quinta libri primi epistolarum Cassiodori, sicque effertur:

Boetio viro illustri Patricio Theodericus rex:

[Col. 0564B] Spernenda non sunt, quae a vicinis regibus praesumptionis gratia postulantur: dum plerumque res parvae plus praevalent praestare, quam magnae possunt obtinere divitiae. Frequenter enim quod arma explere nequeunt, oblectamina suavitatis imponunt. Sit ergo pro republica et cum ludere videmur. Nam ideo voluptuosa quaerimus, ut per ipsa, seria compleamus. Burgundiorum itaque dominus a nobis magnopere postulavit, ut horologium, quod aquis sub modulo fluentibus temperatur, et quod solis immensi comprehensa illuminatione distinguitur, cum magistris rerum, ei transmittere deberemus. Quatenus impetratis delectationibus perfruendo, quod nobis est quotidianum, illis videatur esse miraculum. Merito si quidem respicere cupiunt, quod legatorum suorum relationibus obstupescunt. Hoc te, [Col. 0564C] multa eruditione saginatum, ita nosse didicimus, ut artes, quas exercent vulgariter nescientes, in ipso disciplinarum fonte potaveris. Sic enim Atheniensium scholas longe positus introisti; sic palliatorum choris miscuisti togam, ut Graecorum dogmata doctrinam feceris esse Romanam. Didicisti enim, qua profunditate cum suis partibus speculativa cogitetur: qua ratione activa cum sua divisione discatur; deducens ad Romuleos senatores, quicquid Cecropidae mundo fecerant singulare. Translationibus enim tuis Pythagoras musicus, Ptolomaeus astronomus leguntur Italis. Nicomachus arithmeticus, geometricus Euclides audiuntur Ausoniis. Plato theologus, Aristoteles logicus Quirinali voce disceptant: mechanicum etiam Archimedem Latialem Siculis reddidisti. Et quoscunque disciplinas vel artes fecunda Graecia [Col. 0564D] per singulos viros edidit, te uno auctore patrio sermone Roma suscepit. Quos tanta verborum luculentia reddidisti claros, tanta linguae proprietate conspicuos, ut potuissent et illi opus tuum praeferre, si utrumque didicissent. Tu artem praedictam, ex disciplinis nobilibus natam, per quadrifarias Mathesis januas introisti. Tu illam in naturae penetralibus considentem, auctorum libris invitantibus cordis lumine cognovisti: cui ardua nosse usus miracula, monstrare propositum est, molitur ostendere, quod obstupescant homines evenisse: miroque modo naturis conversis facti detrahit fidem, cum ostentet ex oculis visionem. Facit aquas ex imo surgentes, praecipites cadere, ignem ponder bus currere, organa ex rancis vocibus insonare; et peregrinis flatibus [Col. 0565A] calamos complet, ut musica possint arte cantare. Videmus per eam defensiones jam nutantium civitatum, subito tali firmitate consurgere, ut machinamentorum auxiliis superior reddatur, qui desperatus viribus invenitur. Madentes fabricae in aqua marina siccantur: dura cum fuerint ingeniosa dispositione solvuntur; metalla mugiunt: Diomedis in aere grues buccinant: aeneus anguis insibilat: aves simulate fritiniunt; et quae propriam vocem nesciunt, ab aere dulcedinem probantur emittere cantilenae. Parva de illa referimus, cui coelum imitari fas est: haec enim fecit secundum solem in Archimedis sphaera decurrere: haec alterum zodiacum circulum humano consilio fabricavit. Haec lunam defectu suo reparabilem artis illuminatione monstravit: parvamque machinam, gravidam mundo, coelum gestabile, [Col. 0565B] compendium rerum, speculum naturae, ad speciem aetheris incomprehensibili mobilitate volutavit. Sic astra, quorum licet cursum sciamus, fallentibus tamen oculis, prodire non cernemus. Stans quidam in illis transitus est: et quae velociter currere vera ratione cognoscis, se movere non respicis. Quale est, hoc homini etiam facere, quod vel intellexisse potest esse mirabile? Quare cum vos ornet talium rerum praedicanda notitia, horologia nobis, publicis expensis, sine vestro dispendio, destinate. Primum sit, ubi stylus diei index per umbram exiguam horas consuevit ostendere. Radius itaque immobilis et parvus, peragens quod tam miranda magnitudo solis discurrit, et fugam solis aequiparat, quod motum semper ignorat. Inviderent talibus si astra sentirent, et meatum suum fortasse deflecterent, ne tali ludibrio [Col. 0565C] subjacerent. Ubi est illud horarum de lumine venientium, singulare miraculum, si has et umbra demonstrat? Ubi praedicabilis indefecta rotatio, si hoc et metalla peragunt, quae situ perpetuo continentur? O artis inaestimabilis virtus, quae dum se dicit ludere, naturae praevalet secreta vulgare. Secundum sit, ubi praeter solis radios hora dignoscitur, noctes in partes dividens: quod ut nihil deberet astris, rationem coeli ad aquarum potius fluenta convertit: quorum motibus ostendit, quod coelo volvitur: et audaci praesumptione concepta ars elementis confert, quod originis conditio denegavit, universae disciplinae cunctus prudentium labor naturae potentiam, ut tantum possint nosse, perquirit. Mechanisma solum est, quod illam ex contrariis appetit imitari: et si fas est dicere in quibusdam etiam [Col. 0565D] nititur velle superare. Hoc enim fecisse dignoscitur Daedalum volare. Hoc ferreum Cupidinem in Dianae templo sine aliqua alligatione pendere. Hoc hodie facit muta cantare, insensata vivere, immobilia moveri. Mechanicus, si fas est dicere, pene socius est naturae: occulta reserans, manifesta convertens, miraculis ludens; ita pulchre simulans, ut quod compositum non ambigitur, veritas aestimetur. Haec quia studiosius te legisse comperimus, praedicta nobis horologia quantocius transmittere maturabis. Ut te notum in illa parte mundi facias, ubi aliter pervenire non poteras. Agnoscant per te exterae gentes, tales nos habere nobiles, quales leguntur auctores. Quoties non sunt credituri qui viderint? quoties hanc veritatem lusoria somnia putabunt? [Col. 0566A] et quando fuerint a stupore conversi, non audebunt se aequales nobis dicere, apud quos sciunt sapientes talia cogitasse.

Altera epistola ejusdem Cassiodori est quadragesima libri secundi, quae sic se habet:

Boetio patricio Theodericus rex.

Cum rex Francorum, convivii nostri fama pellectus, a nobis citharaedum magnis precibus expetisset, sola ratione complendum esse promissimus, quod te eruditionis musicae peritum esse noveramus. Adjacet enim vobis doctum eligere, qui disciplinam ipsam in arduo collocatam, potuistis attingere. Quid enim illa praestantius, quae coeli machinam sonora dulcedine modulatur, et naturae convenientiam ubique dispersam virtutis suae gratia comprehendit. Et paulo post: Sed quoniam nobis [Col. 0566B] facta est voluptuosa digressio (quia semper gratum est de doctrina colloqui cum peritis) citharaedum, quem a nobis diximus postulatum sapientia vestra eligat praesenti tempore meliorem, facturus aliquid Orphei, cum dulci sono gentilium fera corda domuerit. Et quantae nobis gratiae fuerint actae, tantae vobis ex nostra aequabili compensatione referentur, qui et imperio nostro paretis, et quod vos clarificare possit, efficitis.

Idem Cassiodorus ad finem libri Dialecticae de codem Boetio ita loquitur: Illud, inquit, competens judicavimus recapitulare breviter, quorum labore in Latium eloquium res istae pervenerint: ut nec auctoribus gloria sua pereat: nobis plenissime rei veritas innotescat. Isagogen transtulit patricius Boetius, commentaque ejus gemina derelinquens. Categorias idem transtulit [Col. 0566C] patricius Boetius, cujus commenta tribus libris ipse quoque formavit: Peri hermenias supra memoratus patricius Boetius transtulit in Latinum, cujus commenta ipse duplicia minutissima disputatione tractavit . . . Supra memoratus patricius Boetius de syllogismis hypotheticis lucidissime pertractavit, etc.



III.

Procopius, Caesariensis ex Palaestina, rhetor et sophista inter varias suas historias scripsit de Bello Gothorum libros tres, in quorum primo quod Graece dixit de Boetio, sic Latine redditur:

Symmachus et ejus gener Boetius patricii, alto majorum sanguine, principes vero senatus Romani, et consules fuere, philosophiae et aequitati supra caeteros mortales studuerant, multisque egenis tum Romanorum, [Col. 0566D] tum externorum opibus suis subvenere. Hi ad ingentem gloriam evecti, deterrimos quosque in sui invidiam concitarunt: quibus delatoribus Theodericus rex persuasus, viros clarissimos perinde ac res novas molientes occidit, eorumque bona omnia publicavit. Sed paucis post diebus coenanti illi cum ingentis piscis caput ministri apposuissent, illud Theoderico visum est caput esse Symmachi nuper occisi, dentibus quidem in inferius labrum impactis, oculis vero torve et furibunde intuentibus minari sibi plurimum videbatur. Unde prodigii novitate perterritus, membrisque praeter modum tremebundus et horrens, in lectum citato gradu se recepit identidemque sibi togarum vim magnam ingeri jubendo paulum quievit. Elpedio deinde medico omnibus, quemadmodum [Col. 0567A] accidissent, explicatis, in Symmachum Boetiumque patratum a se scelus deflebat: quo denique deplorato ex accepta calamitate dolore ingenti affectus, haud longe post moritur: cum primum hoc et ultimum injuriae exemplum in sibi subjectos idcirco exercuisset, quia non, uti consueverat, diligenter pervestigata causa, in tantos viros animadverterat.

Idem auctor libro tertio praedictae historiae de uxore Boetii superstite locutus haec ait. Unde vel Rusticianae Boetii quondam uxori et Symmachi filiae, id reliquum fuit ad vitam et ad miseriarum cumulum ut servili et rustico habitu induta, quae egentibus facultates suas erogaverat, panem caeteraque ad victum necessaria ab hostibus mendicaret: domos enim circumeundo foresque oppulsando, cibum dari sibi suppliciter precabatur [Col. 0567B] nil prorsus huic ignominiae ea re afferente. Et certe Gothi in Rusticianae mortem conspiraverant, illi objicientes quod exercitus Romani ducibus pecunias largiens, Theoderici statuas disturbasset, caedem Symmachi patris Boetiique mariti ulta. Totilas tamen nulla hanc affici injuria permisit, sed eam aliasque omnes ab contumelia immunes conservavit.



SEPTIMUM SAECULUM, NIMIRUM AB ANNO 600 AD AN. 700.

Beda, venerabilis dictus propter vitae sanctitatem morumque gravitatem, tanti fecit Boetium ejusque doctrinam, ut commentarios scripserit in Boetii librum de Trinitate. De eodem Boetio honorate et honorifice multa passim hic auctor praedicat.



OCTAVUM SAECULUM, NIMIRUM AB ANNO 700 AD AN. 800.
[Col. 0567C]

Paulus diaconus, qui rogatu Adelburgae filiae Desiderii regis multa ad Eutropii historiam addidit, libro septimo hujus appendicis, postquam dixisset Joannem papam, Theodorum, Importunum et Agapitum consulares viros, aliumque Agapitum patricium ad Justinum legatos in itinere demoratos fuisse, addit: Theodericus rabie suae iniquitatis stimulatus, Symmachum exconsulem ac patricium, et Boetium seniorem et exconsulem catholicos viros gladio trucidavit.



NONUM SAECULUM, NIMIRUM AB ANNO 800 AD AN. 900.



I.

Ado, Viennensis archiepiscopus, qui breviarium chronicorum ab origine mundi ad sua usque tempora [Col. 0567D] productum composuit, loquens de Joanne summo pontifice ait: Cum rediens Ravennam venisset, Theodericus eum cum comitibus caeteris carceris afflictione peremit, invidia ductus, quia catholicae pietatis defensor Justinus eum honorifice suscepisset. Quo tempore Symmachum atque Boetium consulares viros pro catholica pietate idem Theodoricus occidit.



II.

Anastasius apostolicae bibliothecae custos et instaurator, qui propterea dicitur Bibliothecarius, in sua pontificum Historia ad Joannem I haec de Boetio scribit: Eodem, inquit, tempore, cum hi suprascripti, id est papa Joannes cum senatoribus Theodoro exconsule, Importuno exconsule, Agapito exconsule (Agapito patricio defuncto [Col. 0568A] Thessalonicae) positi essent Constantinopoli, Theodoricus rex haereticus tenuit duos senatores praeclaros et exconsules, Symmachum et Boetium, et occidit inter ficiens gladio.



DECIMUM SAECULUM, NIMIRUM AB ANNO 900 ad AN. 1000.

Cum ossa Boetii multis abhinc saeculis jacerent neglectu temporum minus honorata, Otho tertius imperator eadem marmore includi jussit: inscripto elogio, quod composuit Gerbertus Ravennas archiepiscopus, magister olim Augusti, is qui summus pontifex creatus, Sylvester secundus dictus est, quique non secus ac Boetius ob exquisitam reconditarum rerum scientiam magus falso est habitus ab impetitis. Elogium autem illud his versibus expressit:

Roma potens dum jura suo declarat in orbe,
[Col. 0568B] Tu pater et patriae lumen, Severine Boeti,
Consulis officio rerum disponis habenas,
Infundis lumen studiis et cedere nescis
Graecorum ingeniis, sed mens divina coercet
Imperium mundi. Gladio bacchante Gothorum
Libertas Romana perit: tu consul et exsul
Insignes titulos praeclara morte relinquis.
Nunc decus imperii, summas qui praegravat artes
Tertius Otto sua dignum te judicat aula;
Aeternumque tui statuit monimenta laboris,
Et bene promeritum meritis exornat honestis.



UNDECIMUM SAECULUM, NIMIRUM AB ANNO 1000 AD AN. 1100.

Sigebertus monachus Gemblacensis, ordinis S. Benedicti, qui inter historicos non ultimum locum [Col. 0568C] habet in suo de scriptoribus illustribus opere, dubitat num Boetius conferendus, an praeferendus philosophis et saecularibus et ecclesiasticis. Boetius, inquit cap. 37, vir consularis conferendus, vel praeferendus philosophis et saecularibus et ecclesiasticis; quia nos ambiguos esse facit, an inter saeculares, an inter ecclesiasticos scriptores fuerit illustrior? Laudent eum saeculares, quod Isagogas, quod Perihermenias, quod Categorias transtulerit de Graeco in Latinum, et exposuerit; quod Topica Ciceronis exposuerit, quod Antepraedicamenta, quod libros de Topicis Differentiis, de Cognitione dialecticae et rhetoricae, et Distinctione rhetoricorum locorum, de Communi Praedicatione potestatis et possibilitatis, de Categoricis et Hypotheticis Syllogismis libros et alia multa scripserit, quod Arithmeticam et [Col. 0568D] Musicam Latinis scripserit. Nos ecclesiastici laudamus eum quod librum de Sancta Trinitate scripserit, quod exsiliatus a Theodorico Gothorum et Italorum rege, pro eo quod tueri volebat libertatem Romanae urbis, scripsit librum de Consolatione philosophiae. Hic ab eodem rege Theodorico occisus est.



II.

Honorius Augustodunensis Ecclesiae presbyter in Chron.: Boetius, ait, patricius vel consul scripsit librum de Sancta Trinitate, et alium de Consolatione, et quadrivium de Graeco transtulit, id est Arithmeticam, Musicam, Geometriam, Astronomiam. Dialecticam vero explanavit. A Theodorico Gothorum rege Mediolani interficitur.



DUODECIMUM SAECULUM, NIMIRUM AB ANNO 1100 AD AN. 1200.
[Col. 0569A]


I.

Joannes Saresberiensis natione Anglus, episcopus Carnotensis, qui inter alia opera scripsit Policraticum sive de Nugis curialium et Vestigiis philosophorum, in hoc eodem opere, libro septimo, capite decimo quinto, hunc Boetii librum de Consolatione philosophiae plurimum commendat. Si, inquit, mihi non credis, liber de Consolatione philosophiae revolvatur attentius, et planum erit haec in contrarium cedere. Et licet liber ille Verbum non exprimat incarnatum, tamen apud eos qui ratione nituntur, non mediocris auctoritatis est; cum ad reprimendum quemlibet exulceratae [Col. 0569B] mentis dolorem, congrua cuique medicamenta conficiat. Nec Judaeus quidem nec Graecus sub praetextu religionis medicinae declinet usum, cum sapientibus in fide et in perfidia desipientibus sic vividae rationis confectio proficiat artificiosa, ut nulla religio quod miscet abominari audeat, nisi quis rationis expers est. Sine difficultate profundus est in sententiis, in verbis sine levitate conspicuus, orator vehemens, efficax demonstrator. Ad id quod sequendum est, nunc prolabitur suadens, nunc quasi stimulo necessitatis impellens.



II.

Huic addi potest auctor libri de Spiritu et Anima, qui inter opera S. Augustini refertur: si tamen vera est conjectura Vincentii in Speculo historiali, et abbatis Trithemii, qui asserunt hunc auctorem esse [Col. 0569C] Hugonem a sancto Victore, quippe qui florebat anno Christi 1130: hic enim auctor, quisquis sit, non solum ducit honori referre cogitationes et verba Boetii capite undecimo dicens: Mens nunc caput summis inserit, nunc desidit in infima, et caetera quae habentur metro 4 libri quinti Consolationis philosophiae; sed capite trigesimo septimo ejusdem Boetii auctoritate utitur: Boetius, inquit, dicit intelligentiam solius Dei esse admodum paucorum hominum.



DECIMUM TERTIUM SAECULUM, NIMIRUM AB ANNO 1200 AD AN. 1300.

Sanctus Thomas omni nostra praedicatione major, mirum in modum commendat merita Boetii, non quidem suis in libros de Consolatione philosophica commentariis: [Col. 0569D] siquidem haec, ut probavimus, germana non sunt sancti Thomae opera, sed sua potius frequenti hujus auctoris laudatione, qua Boetium aequans summis Ecclesiae doctoribus, ejusdem auctoritate utitur ad faciendam fidem. Sic 1 p, q. 10, a. 1, aeternitatis definitionem, quam ipse dicit a Boetio positam, caeteris posthabitis, particulatim explicat: Aeternitas, inquit, est interminabilis vitae tota simul et perfecta possessio, ut habetur V de Consol., prosa 2, circa principium. Sic q. 29 ejusdem partis in argumento Sed contra, affert personae definitionem quam dicit esse Boetii lib. de Duab. Nat., hancque particulatim exponit: Persona, inquit, est rationalis naturae individua substantia. Et sic de caeteris.



DECIMUM QUARTUM SAECULUM, NIMIRUM AB ANNO 1300 AD AN. 1400.
[Col. 0570A]


I.

Philippus Pulcher, Francorum rex, ut refert Petrus Bertius praefatione in libros Boetii de Consol., tanti fecit hos Consolationis philosophicae libros, ut quamvis ipse Latine intelligeret, tamen pro beneficio habuerit, quod ipsi Joannes Magdunensis, poeta, ut tunc ferebant tempora, eruditus eos Gallice a se redditos inscripsisset: asservatur ejus operis exemplar adhuc hodie Lutetiae in bibliotheca Augustinianorum.



II.

Maximus Planudes, monachus Constantinopolitanus, nihil moratus superbam Graecorum consuetudinem, qui Latinos libros Graece reddere non solent, [Col. 0570B] tanti habuit libros Boetii de Consolatione philosophiae, illos ut Graeco sermone fuerit interpretatus. Et hoc exemplar servatur in bibliotheca regis.



DECIMUM QUINTUM SAECULUM, NIMIRUM AB ANNO 1400 AD AN. 1500.



I.

Laurentius Valla, patricius Romanus, vir ipse eruditissimus, non modo ait Boetium Latine loqui, quemadmodum refert Julius Scaliger, verum eumdem Boetium vocat eruditorum ultimum, praefatione in libros suos Dialecticos. Nec, inquit, aliter sentit eruditorum ultimus Boetius, magis, ut mihi videtur, Platonicus quam Aristotelicus: quos auctores parum inter se distare docturum se quodam loco promisit.



II.

[Col. 0570C] Sanctus Antoninus archiepiscopus Florentinus, ordinis Praedicatorum 2 parte Histor., titul. 11, cap. 2, § 4, de Boetio honorificentissime scripsit. Cum, inquit, Theodoricus rex Gothorum rempublicam in Italia opprimeret temporibus prioribus, Boetius senator clarissimus, ut infra dicetur de sapientia ejus, amator reipublicae in multis regi se pro justitia opponebat, cumque et propter generis nobilitatem et eloquentiam apud omnes de eo magna esset opinio, etiam ab ipso rege timebatur: quare ut creditur subornatis quibusdam ut ipsum crimine laesae majestatis accusarent, dixerunt quod ipse prodita civitate Romana Anastasium principem in Italiam evocaverat, ut rempublicam de manu Theodorici liberaret: quamobrem sumpta occasione ipsum cum quibusdam aliis Romanis nobilibus apud Papiam exsilio [Col. 0570D] relegavit, ubi in carcere positus librum de philosophiae Consolatione scripsit: ubi demum ab eo interficitur.

Et capite 15, citans Sigebertum: Eo tempore, inquit, Symmachus patricius rempublicam Romanam illustravit, et cum eo gener ejus Boetius vir consularis, conspicuus in utraque lingua, eruditione omnium artium liberalium, quas pene omnes e Graeco in Latinum transtulit eloquium.



III.

Jacobus Philippus Bergomensis ordinis Eremitarum S. Augustini in supplem. Chronic. ad ann. Christi 500. Boetius, inquit, Anitius Manilius Severinus, Christianissimus vir et consulari dignitate insignitus, poetaque ac philosophus celeberrimus, Symmachique [Col. 0571A] patricii gener iisdem temporibus Romae clarissimus fuit. Hunc quidam Manilium vocant, eo quod a Manilio Torquato originem duxisse tradant. Qui cum vere catholicus esset, nec Arianis etiam persaepe rogatus obtemperare vellet, et ipse a Theoderico rege sub velamento affectatae libertatis post socerum suum Ticini exsulare jubetur, et postmodum instigantibus haereticis perpetuo carceri damnatur: in qua quidem calamitate constitutus, ad recreandum animum suum, cum in mathematicis doctissimus esset, chiterinum e nervo primus excogitavit et excidit, quod quidem modernis temporibus, musicis celebre instrumentum habetur. Ibidem quoque constitutus ad multorum utilitatem praeclarissima atque innumerabilia quasi edidit opuscula, et quae ad manus devenere haec ipsa sunt. Et postea: Hunc denique [Col. 0571B] virum optimum et sanctum Theodoricus rex cum in sententiam suam omnino flecti non posset, Arianorum rabie concitatus, post longum carceris squalorem, imperante Justino seniore Augusto, anno scilicet Domini nostri 520 apud Papiam pro catholica fide occidi jussit: cujus corpus ibidem in divi Augustini templo adhuc habetur conditum. Et sunt qui dicant eum in catalogo sanctorum eam ob rem fuisse relatum, et sanctum Severinum vocitatum.



IV.

Hermolaus Barbarus, patricius Venetus, archiepiscopus et patriarcha Aquilegiensis, in sua praefatione quam habuit, cum libros Aristo elis domi coepit praelegere. Qui, inquit, putant, hunc aditum patere nemini, qui scholas illas philosophiae nunquam intraverit, in [Col. 0571C] magno versantur errore: quandoquidem tales scholas nec Marcus Varro, nec Brutus, nec Plancius, nec Chalcidius, nec Boetius ingressi: non Alexander, non Themistius, non Porphyrius, non Jamblichus, non Simplicius, philosophi tamen eminentissimi, et Aristotelis interpretes juratissimi fuere.



V.

Angelus Politianus, qui excellens cum poeta, tum orator, multa tam Graece quam Latine edidit opera, in suis Miscellaneis, cap. 1, de Boetio sic loquitur: Quis Boetio vel in dialecticis acutior? vel subtilior in mathematicis? vel in philosophia locupletior? vel in theologia sublimior? Quem tanti juniores etiam philosophi longe (arbitror) omnium perspicacissimi fecerunt, ut Aquinatem Thomam, divum hominem, magnumque [Col. 0571D] illum Thomae praeceptorem (Deus bone, quos viros!) habere meruerit enarratores: nimirum in his, inquit Vallinus, quae sanctus Thomas in Boetii libros de Trinitate et de Hebdomadibus scripsit; quod commentaria in libros Boetii de Consolatione philosophiae, quae vulgo sancto Thomae tribuuntur, hujus sanctissimi doctoris non sint.



DECIMUM SEXTUM SAECULUM, NIMIRUM AB ANNO 1500 AD AN. 1600.



I.

Joannes Tritenhemius abbas Spanheimensis in Catalogo scriptorum ecclesiasticorum. Boetius, inquit, Manlius Severinus, consul ordinarius Romae, philosophus, orator et poeta insignis, in divinis Scripturis [Col. 0572A] doctus, et in saecularibus litteris omnium suo tempore eruditissimus, gener Symmachi patricii fuit. Vir Graeco et Latino copiosissime imbutus eloquio, quippe qui multa volumina tam Aristotelis quam aliorum philosophorum de Attica lingua transtulerit in Latinam: ingenio subtilis, sensu promptus, atque catholicus; sermone nec Tullio inferior, quem sancti Benedicti constat amicitiam habuisse, et in monte Cassino cum Tertullio Placidi monachi patre senatore in ejus mensa comedisse. Scripsit multa praeclara volumina, de quibus ego reperi subjecta.

    Ad Symmachum socerum suum Romanae urbis patricium de Sancta Trinitate lib. I, incipit: Investigatam diutiss., etc.
    De Unitate Trinitatis lib. I, incipit: Quaero an Pater [Col. 0572B] et Filius, etc.
    De Duabus Naturis in Christo lib. I, Anxie te quidem, etc.
    De Fide ad Joan. diaconum lib. I, Christianam fidem novi.
    De Unitate et Uno lib. I, Unitas est qua, etc.
    De Eisagogis Porphyrii lib. II, Hiemantis anni temp.
    In secundam ejusdem editionem lib. I, Secundus hic.
    In Categorias Aristotelis lib. II, Expeditis his, etc.
    In Perihermenias ejusdem lib. I, Magna quidem libri.
    In editionem ejusdem secundam lib. VI, Alexander in.
    De Divisionibus lib. I, Quam magnos studiosos.
    De Definitionibus lib. I, Dicendi ac disputandi.
    [Col. 0572C] Ad Categoricos Syllogismos introduct. lib. I, Multa veteres philosophi.
    In Topica Ciceronis lib. VI, Exhortatione tua, etc.
    De Differentiis topicis lib. IV, Omnis ratio disserendi.
    De Syllogismo categorico lib. II, Multa Graeci veteres.
    De Syllogismo hypothetico lib. II, Cum in omnibus.
    De Hebdomadibus lib. I, Postulas ut ex hebdom.
    De Arithmetica lib. II, Inter omnes priscae.
    De Musica lib. V, Omnium quidem perceptio.
    De Philosophica Consolatione lib. V, Carmina qui quondam.
    In Geometricam Euclidis lib. III, Qui vero, mi Patriti.
    [Col. 0572D] De disciplina scholarium, ut aliqui volunt, lib. I, Vestra. Indignus est ille liber, qui tanto viro tribuatur, nec etiam docti hunc Boetio tribuunt.
    De Locis rhetoricis lib. I.
    De Praedicatione potestatis lib. I.
    Epistolarum ad diversos lib. I.


Alia quoque nonnulla scripsisse dicitur: sed ad notitiam meam non venerunt. Moritur eodem anno quo Symmachus patricius, et Joannes papa sub Anastasio imperatore, jussu Theodorici regis ad Ravennam post diuturnum exsilium in carcere jugulatus, anno Domini 524, indict. 2, et sub nomine Severini catalogo sanctorum insertus dicitur.



II.
[Col. 0573A]

Julius Caesar Scaliger, vir in republica litteraria celeberrimus, Boetium saepissime laudat: ut in Hypercritico. Boetii Severini, inquit, ingenium, eruditio, ars, sapientia facile provocat omnes auctores, sive illi Graeci sint, sive Latini. Saeculi barbarie ejus oratio soluta deterior invenitur: at quae libuit ludere in poesi, divina sane sunt, nihil illis cultius, nihil gravius: neque densitas sententiarum venerem, neque acumen abstulit candorem. Equidem censeo paucos cum illo comparari posse. Valla docet illum Latine loqui: at Vallam Boetius bene sapere. Hinc idem Scaliger de eodem Boetio canit in Divis:

Divinae enumeres ingentia semina mentis:
   Dotibus accedant Curia, lingua, lares.
[Col. 0573B] Haut satis est: adpone polum pars esse Boeti
   Coeperit: at nondum munera tota capis.



III.

Lilius Gregorius Gyraldus etiam inter doctos notissimus Boetium pariter summis laudibus extollit, de Poetar. Histor. dial. 5. Sed, inquit, hujus aetatis alios afferamus, quos inter Boetius Anicius Manlius Severinus, Romanus patricius et exconsul, qui a nostris plerisque in martyrum catalogo ascribitur. Hic cum Symmacho et ipso patricio, Boetii, ut plerique omnes tradunt, socero a Theodorico Gothorum rege primum Ticinum relegati, deinde necati sunt, quod in libertatem populum Romanum viderentur velle vindicare. Fuit Boetius, ut scitis, in omni disciplina egregie doctus, quod vobis liquido ex ejus monumentis constare potest. [Col. 0573C] Sed quod ad praesentem materiam attinet, in pangendis versibus mira usus est facilitate. De illo plura colligere, supervacaneum, quando ejus volumina nota sunt omnibus. Ejus certe ingenium ad eas artes, quae supra litteras sunt, mirum in modum celebratur ab ejus occisore Theodorico rege.



IV.

Magdeburgenses, centuria 6, cap. 10 de Episcopis et Doctoribus, Boetius, inquiunt, Anius Manilius Severinus, patricius et consul, vir Graece et Latine doctissimus fuit, et multos in philosophia aliisque disciplinis, tum soluta tum ligata oratione conscriptos libros posteris [Col. 0573D] reliquit.



V.
[Col. 0574A]

Justus Lipsius, qui cum ob eximiam suam doctrinam, tum maxime ob ingenuum animi candorem doctis pariter ac probis omnibus colitur, non solum laudat Boetium in civili sua doctrina aliisque suis operibus, sed scribens ad Janum Bernartium cognatum suum, de Consolatione ab hoc illustrata et emendata, hos protulit Phaleucos:

En Boetius ille, qui sophorum
In primis sophus esse gloriatur:
Qui doctum nimis, et satis disertum
Scriptum hoc edidit, omnium bonorum
Bonum judicio. Sed id tenebras
Aevo aut ingenio suopte, habebat;
Quas Bernartius ille, flos meorum
[Col. 0574B] Belgarum pepulit, facemque claram
A se praetulit: hanc sequere, quisquis
Doctrinae sapientiaeque cultor
Non audire, sed esse, concupiscio



DECIMUM SEPTIMUM SAECULUM, NIMIRUM AB ANNO 1600 AD HANC NOSTRAM AETATEM 1779.

Infinitior sim, si quae hoc nostro saeculo in laudem Boetii dicta sunt, haec omnia recensendo enumerare velim; nullus enim est aut historiographus, aut theologus, qui de illustrissimo illo auctore non fuerit ornate et honorifice locutus. Consule si placei Baronium, Annal. ecclesiast. tom. VII, ad an. 522; D. Petrum a Sancto Romualdo in Thesauro chronologico, tom. II, ad an. 510; aliosque omnes historiographos; vide reverendum Patrem Caussinum in libro quem [Col. 0574C] inscripsit la Cour sainte, ubi proponendo ideam viri quem vocat homme d'Etat, pluribus agit de nobilitate, de doctrina, de consiliis, de morte Boetii. Lege etiam, si lubet, Gerardum Joannem Vossium de Poetis Latinis cap. 5: Quibus, inquit, temporibus in Oriente Zeno posteaque Anastasius, in Italia Odoacer, et exinde Theodericus rexit, claruit Anitius Manlius Boetius Severinus, vir Latine et Graece doctissimus, in omni disciplinarum genere excellens quoque Roma a Varronis temporibus non habueri, unaecunque doctiorem. Quantum idem carmine valuerit, ostendunt libri quinque de Consolatione philosophiae, quos exsul Ticini scripsit. Omnino nihil in poesi venustius habuit illud aevum, vel [Col. 0574D] etiam quod proxime antecessit.




[Col. 0573]
IDEA LIBRORUM BOETII DE CONSOLATIONE PHILOSOPHIAE.

[Col. 0573D] Opus hoc, mole parvum, doctrina maximum, est series argumentorum naturali lumine cognitorum, quibus mens humana adversis casibus suscitata, ad primam causam ultimumque finem attentione sic erigitur, ut haec exutis praejudiciis veritati assequendae virtutique colendae aptior efficiatur. Propterea hoc opus inscribitur Consolatio philosophiae, distribuiturque in tres partes, quarum prima complectitur afflictionem Boetii; secunda Consolationem philosophiae; tertia contraria, quae illius consolationis vim minuere videntur, argumenta cum responsionibus.



AFFLICTIO BOETII.
[Col. 0574D]

LIB. I.---Boetius suarum miseriarum (Metro 1) ut conscius, sic impatiens, contrarias undique exquirit cogitationes, quibus moeror possit si non fugari, saltem minui: hinc animum convertit (Prosa 1) ad praesides carminum musas sibi quondam familiares: sed harum remedia, ceu nova tristitiae irritamenta, excipit fugatque cogitatio philosophica; cujus ope Boetius animadvertit se in summa rerum omnium, non (Metro 2) ignoratione modo, sed etiam (Prosa 2) inertia versari. Tum aucto sensim Philosophiae (Metro [Col. 0575A] 3) lumine, recognoscit primum quidem ipsam (Prosa 3) Philosophiam; deinde cum antiquos, tum recentiores philosophos similibus miseriis impugnatos quidem, sed non (Metro 4) expugnatos: ita ut tamen veteri praejudicio ductus, non desistat cum Philosophia (Prosa 4) de suo exsilio conqueri, causatus solum (Metro 5) hominem videri divinis legibus solutum, et praepostero veluti ordine poenas praemiaque accipere.



CONSOLATIO PHILOSOPHIAE.

Postquam Philosophia praemonuit, 1o (Prosa 5) exsilium adversamque fortunam Boetii male sic vocari; 2o (Metro 6) mentem Boetii nondum posse validioribus remediis curari; 3o (Prosa 6) se deinceps usuram illa, quae est in Boetio, cum sui tum Dei notione, [Col. 0575B] quanquam (Metro 7) perturbationibus obscurata; eadem Philosophia tria proponit, ad consolandum Boetium, argumentorum genera; quorum primum minoris; secundum majoris; tertium maximi dicit esse ponderis.

Primo, inquit, qui sese commisit arbitrio dominae, quam novit tam inconstantem, quam allicientem, et mali non rarius quam boni parentem, is cum ea non debet conqueri de malo sibi illato, praesertim si plus boni quam mali ab eadem acceperit: dominus enim et domina absque ulla mancipii injuria suo jure uti possunt: nec mancipium, quod male excipi poterat, conqueri tum potest, cum bene excipitur.

LIB. II.---Atqui tu, o Boeti, te commisisti arbitrio (Prosa 1) fortunae quam nosti (Metro 1) naturaliter [Col. 0575C] tam (Prosa 2) inconstantem, quam (Metro 2) allicientem boni malique dominam, et a qua plus boni (Prosa 3 et Metro 3) accepisti quam mali: cum, eadem fortuna duce, acceperis, puer optimam educationem, adolescens summos honores, vir optimum socerum, optimam uxorem, optimos liberos, et, quod praestantissimum est, optimum semper animum, quibus discere potuisti, pari prudentia et summas et infimas conditiones homini esse fugiendas.

Secundo, inquit, nec est justa conquerendi ratio de amissis iis, quae tantum abest, ut bona sint, ut potius sint mala humanae mentis: bonum quippe est, adeoque gratiae potius, quam querelae causa, privari malis.

Atqui quae amisisti, o Severine, divitias nimirum, [Col. 0575D] et caetera id genus quae vocas bona, haec (Prosa 3) mala potius sunt animi, quam bona; miseriae potius quam felicitatis causae: propterea enim (Metro 5) aetas majorum nostra fuit felicior; quod illi minori, quam nos, horum cupiditate tenerentur: propterea (Prosa 6) potentia in improbo magistratu sedem nacta plurimas edit strages, quod nimis patet exemplo (Metro 6) Neronis: propterea (Prosa 7) fama ipsa, qua optimus quisque videtur duci, tanquam altera vita, (Metro 7) mortem geminat tandem aliquando fatiscens: propterea (Prosa 8) fortuna, quae vulgo dicitur prospera, mentem involvens tenebris, eamdem inducit cum in errorem, tum in vitium, a quibus fortuna, quae vulgo habetur adversa, sic liberat, haec [Col. 0576A] ut ad veritatem et virtutem, adeoque (Metro 8) amorem divinum excitet.

LIB. III.---At nisi haec concesseris esse mala, fatearis necesse est, in his non esse nisi falsam felicitatem (Prosa 1 et Metro 1), quae ante pellenda est, quam vera felicitate fruaris: unde

Tertio, inquit, non etiam juste conqueritur ille, qui amissis iis duntaxat, in quibus falsa assumptione felicitas versari creditur, tanto aptior est ad assequendam veram felicitatem: hic enim tanto liberior est a miseriis, quae unica conquestionis causa.

Atqui tu, o Manli, amissis iis duntaxat, in quibus falsa assumptione felicitas versari ereditur, tanto aptior es ad assequendam veram felicitatem.

Primum quidem ea duntaxat amisisti, in quibus [Col. 0576B] falsa assumptione creditur esse felicitas: tale enim est generatim (Prosa 2) omne bonum creatum, ad quod male applicatur (Metro 2) ingenita nobis summi boni cogitatio. Tales sunt (Prosa 3 et Metro 3) divitiae. Tales (Prosa 4 et Metro 4) magistratus. Talis (Prosa 5 et Metro 5) potestas. Talis (Prosa 6 et Metro 6) gloria. Talis (Prosa 7 et Metro 7) voluptas corporis. Talia (Prosa 8 et Metro 8) omnia bona caduca.

Deinde aptior (Prosa 9) es propterea ad assequendam veram felicitatem, nimirum veram summi boni cogitationem, aspirante tamen Deo, qui idcirco (Metro 9) invocandus est: aliquod enim est (Prosa 10) summum bonum, videlicet Deus, cui cogitando omnis homo (Metro 10) vacare debet, tanquam (Prosa 11) [Col. 0576C] ultimo rerum omnium fini: quod ut doceatur homo (Metro 11), suam mentem attentius meditetur: hac (Prosa 12) quippe meditatione discet, omnia esse facta a Deo, a Deo regi, et ad Deum esse referenda: hac cogitatione (Metro 12) felices sumus, nec infelices, nisi inspectis rebus caducis eadem cogitatio aut deleatur, aut saltem obscuretur.



ARGUMENTA CONSOLATIONI PHILOSOPHICAE CONTRARIA CUM RESPONSIONIBUS.

Quo antiquiora sunt praejudicia, eo difficilius haec exuuntur; propterea Boetio praedictis commoto plura suppetunt, quae adversus illam philosophiae doctrinam opponat; sed suae non desunt Philosophiae responsiones.

LIB. IV.---I. Si (Prosa 1) Deus, inquit Boetius, mundum [Col. 0576D] regeret, nec virtus praemio, nec vitium sua careret poena: cum tamen contrarium experiamur.

Nec (Ibid.) virtus praemiis, inquit Philosophia, nec suis caret vitium suppliciis. 1o Enim (Metro 1) probi Deo adhaerentes cogitatione, humana sunt in patria, a qua improbi exsulant. 2o (Prosa 2) Probi sunt potentes, improbi impotentes, ex eo (Metro 2) praesertim, quod illi moderentur, hi suis obsequantur perturbationibus. 3o (Prosa 3) Probi in deos, improbi in (Metro 3) bestias mente convertuntur: hinc improbi (Prosa 4) miserrimi sunt, quorum idcirco (Metro 4) praestat misereri.

II. Sua sit probis felicitas, sua improbis miseria, dicit Boetius, cur praeterea, Deo mundum regente [Col. 0577A] (Prosa 5), et probi incommodis, et commodis improbi afficiantur?

Plura, dicit Philosophia, responderi possunt. Primum enim quamvis (Ibid.) germana tantae dispositionis causa ab homine ignoraretur, eidem tamen homini non propterea dubitandum, quin omnia recte fierent (Metro 5): admirari id homo potest, ut vulgus miratur effecta coelestia. Deinde hae (Prosa 6) vices non minus providentiae divinae sunt, quam fati; quare ut (Metro 6) caetera in quodam circuitu versantur: sic (Prosa 7) fortuna, etiam adversa, utpote quae a Deo oritur, ad Deum referenda, ut (Metro 7) homo non nisi post susceptos labores fruatur optatis.

LIB. V.---III. Quod (Prosa 1) omnia providenti, inquit Boetius, nihil possit esse inopinatum, nullus, Deo mundum regente, in mundo erit casus: quidquid in [Col. 0577B] contrarium doceat experientia.

Nullus, reponit Philosophia (Ibid.), erit casus Deo: sed casus erit hominibus: sicut duae (Metro 1) naves constanti duorum fluminum cursu abreptae, suo quaelibet casu sibi invicem occurrere possunt.

IV. Posita (Prosa 2) divina providentia, instat Boetius, non stabit humana libertas, cujus tamen unusquisque homo conscius est.

Ut sua (Ibid.) cuilibet menti stat libertas, respondet Philosophia, sic sua humanae stabit: saltemque (Metro [Col. 0578A] 2) Deus, cujus est omnia cernere, novit modum, quo humana libertas cum divina providentia possit conciliari.

V. (Prosa 3) Quomodo, quaerit Boetius, providentia divina, utpote certissima, conciliari poterit cum humana libertate, quippe quae est expers necessitatis? (Metro 3) an quia ut in caeteris, sic in hoc mens humana nec omnia nescit, nec omnia novit, ut a notis progredi nitatur ad ignota?

Haec (Prosa 4) concordia, Philosophia refert, idcirco videtur difficilis, quia divina praenotio humanam infinite superans, mente humana non capitur. Sic, quidquid Stoici (Metro 4) putent, plures sunt in eodem homine cognoscendi modi, quorum alii alios ita transcendunt, ut quod intelligere possumus, illud non propterea possimus imaginari. Sicut (Prosa 5) [Col. 0578B] ergo ex imbeciilitate nostrae imaginationis non debet negari nostra intelligentia, sic ex imbecillitate intelligentiae humanae, divina futurorum liberorum praenotio neganda non est. Non, inquam, propterea negari debet intelligentia humana, quae idcirco data videtur homini, (Metro 5) prae caeteris animantibus, hic ut ad coeli conspectum excitetur. (Prosa 6) Deus igitur utpote aeternus, futura libera, ceu praesentia, illaesa hominis libertate, novit.




[Col. 0577]
CENSURA LIBRORUM BOETII DE CONSOLATIONE PHILOSOPHIAE.

[Col. 0577C] Suos hi libri habuerunt adversarios, quorum alii adjuncta esse, alii omissa hoc in opere quaedam conqueruntur. Utrisque respondere jam conabimur.



I.

Henricus Glareanus, cui nonnulli astipulantur, existimat, Praefatione in opera Boetii, solutam hujus operis orationem, quod haec barbarior sit, a Boetio non fuisse scriptam: ex quo non solum dubitat, sed inficiatur, quidquam hujus operis germanum esse Boetii fetum.

Ad quod respondeo, primum solutam strictamque hujus operis orationem ejusdem esse auctoris; deinde auctorem hunc esse Boetium; postremo Boetium non abs re gemino philosophici oratoris, et poetae officio functum, modo barbare, modo Latine locutum [Col. 0577D] fuisse.

Primum quidem stricta solutaque Consolationis philosophicae oratio ejusdem auctoris est: quandoquidem, dempta alterutra hac oratione, nullus est superstitis nexus: vide enim (ne plura hic describamus) quomodo sine prosa primi carminis ultimus hic versus,

Qui cecidit, stabili non erat ille gradu
cohaereat cum hoc secundi carminis primo versu,

Heu quam praecipiti mersa profundo
Mens hebet!
Vide etiam quantum disjungantur sine versibus interjectis postrema primae, et prima secundae prosae haec verba: Philosophia his versibus de nostrae mentis [Col. 0578C] perturbatione conquesta est: sed medicinae, inquit, tempus est, non querelae, etc.

Deinde auctor ille est Boetius: cum omnes scriptores, quorum supra mentionem fecimus, quinque libros Consolationis philosophiae inter germana Boetii opera recenseant: nullo enim alio argumento convinceris, Aeneida legitimum esse Virgilii opus.

Postremo non abs re Boetius in toto hoc opere barbara verba miscuit Latinis. Voluit quippe philosophici oratoris officio functus, verbis ad sensum vulgi tunc barbari accommodatis uti, ut philosophica ejus cogitatio facilius auditorum animis comprehenderetur: in philosophia enim, quod optime notat Tullius, res spectantur, non verba penduntur. Voluit [Col. 0578D] vero poetae personam sustinens lingua, ut aiunt, deorum loqui: non solum ut eorumdem auditorum animi gravioribus sententiis lassati recrearentur: hanc etenim ob causam idem Boetius, Platonem pluresque alios veteres imitatus, suos libros in disputatione et dialogo scripsit: verum etiam ut Latinitatem rudiori suo saeculo jam senescentem et ad interitum properantem veluti e faucibus mortis eriperet; ut cum barbaros armis ab Italia prohibire consul non posset, barbariem ab Europa suis saltem versibus doctor ejicere conaretur. Propterea in aliis ejus operibus cum philosophicis, tum etiam theologicis praedicta barbaries aliquando occurrit: at ejusdem versus tersi sunt, elegantes et prope divini - ut fatetur ipse Glareanus.



II.
[Col. 0579A]

Petrus Bertius, cui etiam video plures assentiri, arbitratur, Praefatione in hos Boetii libros, Boetium totum hoc Consolationis philosophicae opus, prout instituerat, non absolvisse, eidemque fuisse propositum ex doctrina quoque Christiana, ea superioribus addere, quibus ad considerationem aeternae vitae animus humanus attolli possit: tum quia Non est verisimile, inquit, partem illam a Christiano homine mortem ob oculos habente fuisse praeteritam eumque, qui de sancta Trinitate in carcere scripsit, consolationem in adversis non petiisse ex disciplina Christi et doctrina rerum credendarum ac sperandarum Libris sacris explicata. Tum etiam quia idem Boetius passim promisit, incoepit, festinavit absolvere majora, [Col. 0579B] viamque qua mens in patriam evehatur, aperire.

At tanta quidem fuit Boetii pietas, ut nemini dubium esse possit, quin vir ille sanctissimus, sicut in prosperis, sic in adversis Christum cogitaverit. Sed quicunque animo complexus fuerit eam, quam proposuimus, hujus operis ideam, hic certe opus hoc absolutum esse fatebitur: huc enim deductum est, quo lumen naturale sive philosophia, quae, ut cum Tertulliano loquar, mens est naturaliter Christiana, poterat tendere. Propterea quamvis in toto opere multiplex sese obtulerit sacri textus citandi occasio, id non fecit Boetius nisi semel, usus his sapientiae verbis: Disponit omnia suaviter.

Potuisset ergo Boetius de sua Consolatione philosophica locutus dicere, quod Justus Lipsius postmodum [Col. 0579C] de sua Constantia dixit. Si mihi, inquit, Theologum agere propositum, aberravi; si philosophum, cur culpant? Haurimus enim e lacunis, inquiunt, quae licet e purissimo divinarum Litterarum fonte. Hucne me vocant? At ego ex animo testor et respondeo non aliam me viam salutis nosse, quam hanc, quae per unum illum et directum limitem ducat: ad quem tamen percurrendum humanas etiam litteras laxamenti aliquid afferre censeam, imo adjumenti. Augustini consilium esse scio quae a philosophis scripta sunt, colligere, »et in usum nostrum vindicare, possessoribus illis injustis erepta.« Hoc sequi volui, et peccavi. Peccassem, fateor, si purum hunc et mysticum religionis nostrae liquorem corrupissem veteri aliqua et olenti faece. At contra institi: et sordentem per se parumque mundam doctrinam [Col. 0579D] depurgare atque illustrare aggressus sum novo isto sole. Cui bono autem id non bonum sit? In pugna, equitum aut statarii militis praecipuam operam esse scimus: [Col. 0580A] spernis ideo sagittarios et funditores? In domo extruenda architecti maximam laudem et usum: tollesne operas igitur et administros? Idem hic cense. Divinae illae Litterae veri roboris, verae virtutis et constantiae solidae effectrices: nec tamen humanam prorsus sapientiam sperne. Eam dico, quae non se effert, sed servit placide et ancillatur. Lapides, caementa, calcem ex veteri et diu lapso aedificio illo philosophiae comportamus: ne invide lucellum hoc architecto, et patiare materiam hanc substerni saltem in fundamentis. At enim sacra illa meliora, nec verbis abstinendum fuit? Meliora fateor: sed adde etiam graviora. Lacertos meos expendo et artus artesque libro: cur onus mihi imponi patiar, cui non sim ferendo? Theologis, id est magnis altisque viris (et eximios multos haec aetas tulit) magna ista et alta relinquo: [Col. 0580B] mea cymba leget littus. Philosophum ego agam, sed Christianum.

Quidquid vero Lipsius intenderit, noster Boetius hac sua philosophiae Consolatione, suis non solum, sed alienis etiam caeterorum hominum morbis, perturbationibus nimirum, apta quaerit remedia. Quae autem duci potuissent argumenta ex sacra doctrina, et exemplis cum Christi, tum sanctorum Patrum, haec Christianis quidem, aut forte etiam Judaeis, nequaquam vero paganis prodesse potuissent: cum philosophica, quibus utitur, argumenta utpote naturali lumine omnibus hominibus insito fundata, omnibus omnino hominibus ad curandos perturbationum morbos maximo usui esse possint.

Neminem porro movere debet, quod Boetius passim [Col. 0580C] promiserit, incoeperit, festinaverit absolvere majora: cum enim praedictum lumen naturale nihil aliud sit quam notio menti humanae divinitus impressa, sive cogitatio, qua Deus, utpote magister non minus quam principium et finis humanae mentis, eamdem mentem docet viam salutis aeternae; cumque ipsa ejusdem mentis attentio, quaedam sit interrogatio sive precatio, qua ipsa mens Dei discipula majorem eruditionem poscit rogatque suum praeceptorem Deum. magis illustrare paratissimum; propterea aucta nostra ad hanc primam veritatem attentione, praedictum lumen ita crescere potest, ut viam qua mens in patriam revehatur, aliquo modo possit aperire: quanquam, ut religio christiana docet, hanc viam feliciter obire non possimus, nisi mons rante, [Col. 0580D] praeeunte et adjuvante Christo, qui est via veritas, et vita.




[Col. 0579]
A. M. SEV. BOETII DE CONSOLATIONE PHILOSOPHIAE (C)



LIBER PRIMUS.



1 METRUM [* 1Kb] PRIMUM.

ARGUMENTUM.---Boetius observato discrimine, 1o inter [Col. 0580D] priores et praesentes suos versus; 2o inter prosperam et adversam suam fortunam; 3o inter florentem et [Col. 0581A] caducam suam aetatem; 4o inter accessum et recessum suae mortis; ex inconstantia suis amicis probat non fuisse felicem rerum suarum statum.


[2Kb] [38Kb] 2 Carmina qui quondam studio florente peregi.
   Flebilis, heu! moestos cogor inire modos.
[Col. 0582A] Ecce mihi lacerae dictant scribenda Camenae,
   3 Et veris elegi fletibus ora rigant.
[5] Has saltem nullus potuit pervincere terror,
   Ne nostrum comites prosequerentur iter.
[Col. 0583A] [14Kb] 4 Gloria felicis olim viridisque juventae,
   Solantur moesti nunc mea fata senis.
5 Venit enim properata malis inopina senectus,
[10]    Et dolor aetatem jussit inesse suam.
Intempestivi funduntur vertice cani,
   Et tremit effeto corpore laxa cutis.
[Col. 0585A] [6Kb] 6 Mors hominum felix, quae se nec dulcibus annis
   Inserit, et moestis saepe vocata venit.
[15] 7 Eheu! quam surda miseros avertitur aure,
   Et flentes oculos claudere saeva negat!
Dum levibus malefida bonis fortuna faveret,
   [Col. 0586A] Pene caput tristis merserat hora meum.
Nunc quia fallacem mutavit nubila vultum,
[20]    Protrahit ingratas impia vita moras.
8 Quid me felicem toties jactastis, amici?
Qui cecidit, stabili non erat ille gradu.



9 PROSA PRIMA.
[Col. 0587A]

ARGUMENTUM.---Describitur Philosophia, quae, fugatis poeticis Musis, ad Boetium in lectulo jacentem accedit, magnam mentis ejus perturbationem deploratura.

Haec dum tacitus mecum ipse [a 1Kb] reputarem, querimoniamque lacrymabilem [1 1Kb] [b 1Kb] styli officio designarem, [2 3Kb] astitisse mihi supra [c 1Kb] verticem visa est mulier reverendi admodum vultus, 10 [3 11Kb] oculis ardentibus, et ultra [d 1Kb] communem hominum valentiam perspicacibus, [Col. 0588A] colore vivido, atque inexhausti vigoris, quamvis ita [e 1Kb] aevi plena foret, ut nullo modo nostrae crederetur aetatis. [4 2Kb] [f 1Kb] Statura discretionis ambiguae. Nam nunc quidem ad communem sese [* 1Kb] (5) hominum mensuram [g 1Kb] cohibebat; nunc vero pulsare coelum summi verticis cacumine videbatur: quae cum caput altius extulisset, ipsum etiam coelum penetrabat, respicientiumque hominum [h 1Kb] frustrabatur intuitum. 11 [5 2Kb] Vestes erant tenuissimis filis, subtili artificio, [i 1Kb] indissolubilique [Col. 0589A] materia perfectae; quas, uti post eadem prodente, cognovi, suis manibus ipsa texuerat. Quarum [a 1Kb] speciem, veluti fumosas imagines solet, caligo quaedam neglectae vetustatis obduxerat. [1 19Kb] Harum in extremo (5) margine , in supremo vero legebatur intextum. Atque inter utrasque litteras, in scalarum modum, gradus quidam [b 1Kb] insigniti videbantur, quibus [c 1Kb] ab inferiore ad superius elementum esset ascensus. Eamdem tamen vestem violentorum quorumdam sciderant manus, et particulas, quas quisque potuit, abstulerant. [Col. 0590A] 12 [2 3Kb] Et dextera quidem ejus libellos, sceptrum vero sinistra gestabat. [3 3Kb] Quae ubi [d 1Kb] poeticas Musas vidit, nostro assistentes [e 1Kb] toro, fletibusque meis verba dictantes, commota paulisper, ac torvis inflammata [f 1Kb] luminibus: Quis, inquit, has [g 1Kb] scenicas meretriculas ad hunc (5) aegrum permisit accedere? quae dolores ejus non modo nullis remediis foverent, verum dulcibus insuper alerent venenis? Hae sunt enim quae [h 1Kb] infructuosis affectuum spinis, [i 1Kb] uberem fructibus rationis segetem necant, hominumque mentes [Col. 0591A] assuefaciunt morbo, non liberant. 13 [1 12Kb] At si quem [a 1Kb] profanum, uti vulgo solitum vobis, blanditiae vestrae detraherent, minus moleste ferendum putarem, nihil quippe in eo nostrae [b 1Kb] operae laederentur. 14 [2 10Kb] Hunc vero [c 1Kb] Eleaticis atque Academicis studiis innutritum? Sed abite potius [3 45Kb] Seirenes usque in exitium dulces, meisque eum Musis curandum sanandumque relinquite. His ille [d 1Kb] chorus increpitus, dejecit humi moestior vultum, confessusque rubore verecundiam, limen (5) tristis excessit. At ego, cujus acies lacrymis mersa caligarat, ne dignoscere possem quaenam haec [Col. 0592A] esset mulier tam imperiosae auctoritatis, obstupui, visuque in terram defixo, quidnam deinceps esset actura, exspectare tacitus coepi. Tum illa propius accedens, in extrema lectuli mei parte consedit, meumque intuens vultum luctu gravem, (10) atque in humum moerore dejectum, his versibus de nostrae mentis perturbatione conquesta est.



16 METRUM [* 1Kb] II.

ARGUMENTUM.---Philosophia mentis Boetianae perturbationem descriptura, veterem ejus de coelo, et de omni natura scientiam cum ea confert, quae nunc videtur ejusdem de rebus omnibus ignoratione.


[2Kb] [27Kb] Heu, quam praecipiti mersa profundo
Mens hebet, et, propria luce relicta,
17 Tendit in externas ire tenebras;
Terrenis quoties flatibus aucta,
[5] Crescit in immensum noxia cura!
[Col. 0594A] Hic quondam coelo liber aperto
18 Suetus in aetherios ire meatus,
Cernebat rosei lumina solis,
Visebat gelidae sidera lunae,
[10] Et quaecunque vagos stella recursus
[Col. 0595A] [22Kb] Exercet, varios flexa per orbes,
Comprensam in numeris victor habebat.
19 Quin etiam causas, unde sonora
Flamina sollicitent aequora ponti;
[Col. 0596A] Quis volvat stabilem spiritus orbem.
20 Vel cur Hesperias sidus in undas
Casurum, rutilo surgat ab ortu:
Quid veris placidas temperet horas,
[Col. 0597A] [13Kb] Ut terram roseis floribus ornet:
[20] 21 Quid dedit ut pleno fertilis anno
Autumnus gravidis influat uvis,
Rimari solitus, atque latentis
Naturae varias reddere causas.
22 Nunc jacet effeto lumine mentis,
[25] Et pressus gravibus colla catenis,
Declivemque gerens pondere vultum,
[Col. 0598A] Cogitur, heu, stolidam cernere terram.



23 PROSA II.

ARGUMENTUM.---Philosophia medici personam suscipiens, Boetio attentius considerato, eumdem interrogat; sed eodem tacente, conjicit ipsum laborare lethargo, quem ut curet, illius oculos mortalium rerum nube caligantes sua veste detergit.

Sed [1 2Kb] medicinae, inquit [a 1Kb] , [b 1Kb] tempus est, non querelae. [2 1Kb] Tum vero totis in me intenta [c 1Kb] luminibus; [Col. 0599A] 24 [1 3Kb] Tune ille es, ait, qui nostro quondam lacte [a 1Kb] nutritus, nostris educatus alimentis, in virilis animi robur evaseras? Atqui talia [b 1Kb] contuleramus arma, quae nisi prius abjecisses, invicta te firmitate tuerentur. Agnos isne me? Quid taces? pudore, an stupore siluisti? (5) Mallem pudore; sed te, ut video, stupor oppressit. Cumque me non modo tacitum, sed elinguem prorsus mutumque vidisset, [2 1Kb] admovit [Col. 0600A] pectori meo leniter manum, et, 25 [3 3Kb] nihil, inquit, periculi est, [c 1Kb] lethargum patitur, communem illusarum mentium morbum. Sui paulisper oblitus est, recordabitur facile, [d 1Kb] si quidem nos ante cognoverit. [4 2Kb] Quod ut possit, paulisper [e 1Kb] lumina ejus, [f 1Kb] mortalium rerum nube caligantia, tergamus. Haec dixit, oculosque meos fletibus undantes, contracta in rugam veste siccavit.



26 METRUM [* 1Kb] III.
[Col. 0601A]

ARGUMENTUM.---Boetius canit se, aspirante Philosophia, sic illustratum fuisse, sicut nubibus vento fugatis, terra pristinam recuperat lucem.


[1Kb] [25Kb] Tunc me discussa liquerunt nocte tenebrae,
   Luminibusque prior rediit vigor:
[Col. 0602A] Ut cum praecipiti glomerantur sidera Coro,
   27 Nimbosisque polus stetit imbribus,
[5] Sol latet, ac nondum coelo venientibus astris,
   Desuper in terram nox funditur.
Hanc si Threicio Boreas emissus ab antro
   Verberet, et clausum reseret diem,
[Col. 0603A] [8Kb] 28 Emicat, et subito vibratus lumine Phoebus,
[10] 29 Mirantes oculos radiis ferit.



30 PROSA III.

ARGUMENTUM.---Boetius, recognita tandem parente Philosophia, ab eadem percunctando accipit, ut antiquos sic recentiores philosophos ab ignaris improbisque vexatos fuisse.

[Col. 0604A] [1 2Kb] [a 1Kb] Haud aliter tristitiae nebulis dissolutis, [b 1Kb] hausi coelum, et ad cognoscendam medicantis faciem [c 1Kb] mentem recepi. Itaque, ubi in eam deduxi oculos [2 1Kb] intuitumque defixi, respicio [3 1Kb] nutricem meam, 31 [4 10Kb] in cujus ab adolescentia [d 1Kb] Laribus observatus fueram, Philosophiam. Et quid, inquam, [e 1Kb] tu [5 1Kb] in has exsilii nostri solitudines, o [6 1Kb] omnium magistra virtutum, [Col. 0605A] [1 1Kb] [a 1Kb] supero cardine delapsa venisti? an ut tu quoque 32 [2 10Kb] mecum rea falsis criminationibus agiteris? An, inquit illa [b 1Kb] ; te, alumne, desererem, nec [c 1Kb] sarcinam, quam mei nominis invidia sustulisti, communicato tecum labore partirer? Atqui Philosophiae [d 1Kb] fas non erat, [e 1Kb] incomitatum relinquere iter innocentis. Meam scilicet [f 1Kb] criminationem (5) vererer, [Col. 0606A] et, quasi novum aliquid acciderit, perhorrescerem? [3 1Kb] Nunc enim [g 1Kb] primum censes apud improbos mores lacessitam periculis sapientiam? [4 1Kb] Nonne apud veteres quoque, 33 [5 2Kb] ante nostri Platonis aetatem, magnum saepe certamen cum stultitiae temeritate certavimus [h 1Kb] ? eodemque superstite [6 4Kb] praeceptor ejus Socrates injustae victoriam mortis, me astante [i 1Kb] , promeruit? [Col. 0607A] Cujus [a 1Kb] haereditatem cum deinceps Epicureum vulgus, ac Stoicum, caeterique pro (5) sua quisque parte raptum ire molirentur, meque reclamantem, renitentemque, velut in partem praedae, traherent, vestem, quam meis texueram manibus, disciderunt, abreptisque ab ea panniculis, totam me sibi cessisse credentes, abiere. In quibus, quoniam quaedam nostri habitus vestigia videbantur, meos esse [b 1Kb] familiares imprudentia rata, (10) nonnullos [Col. 0608A] eorum [c 1Kb] profanae multitudinis errore pervertit. 34 Quod si nec [1 1Kb] Anaxagorae fugam, nec [2 1Kb] Socratis venenum, nec [3 1Kb] Zenonis tormenta, quoniam sunt [d 1Kb] peregrina, novisti; at [4 1Kb] Canios, 35 [5 1Kb] at [e 1Kb] Senecas, [6 8Kb] at Soranos, quorum nec pervetusta, nec [f 1Kb] incelebris memoria est, scire potuisti. Quos nihil aliud in cladem detraxit, nisi quod nostris moribus [g 1Kb] instituti, [7 1Kb] studiis improborum dissimillimi videbantur. Itaque [Col. 0609A] nihil est quod admirere, si in hoc [1 1Kb] vitae (5) [a 1Kb] salo, circumflantibus agitemur procellis, quibus hoc maxime propositum est, [2 1Kb] pessimis displicere. 36 Quorum quidem tametsi [3 3Kb] numerosus exercitus, spernendus tamen est, quoniam nullo duce regitur, sed errore tantum temere ac passim [b 1Kb] lymphante raptatur. Qui si quando contra nos [c 1Kb] aciem struens valentior incubuerit, nostra quidem dux [d 1Kb] copias suas in arcem contrahit; (5) illi vero circa diripiendas inutiles [e 1Kb] sarcinulas occupantur. At nos desuper irredimus, [Col. 0610A] vilissima rerum quaeque rapientes, securi totius furiosi tumultus, eoque vallo muniti, quo grassanti stultitiae aspirare fas non sit.



37 METRUM [* 9Kb] IV.

ARGUMENTUM.---Homo metus speique liber, inquit Philosophia, non movetur; aut periculis maris, terrae et coeli; aut tyrannorum furoribus; quibus spei metusque servus, oppressus jacet.


[1Kb] [19Kb] Quisquis composito serenus aevo,
38 Fatum sub pedibus dedit superbum,
Fortunamque tuens utramque rectus,
[Col. 0611A] [7Kb] Invictum potuit tenere vultum;
[5] Non illum rabies minaeque ponti
Versum funditus excitantis aestum,
Nec ruptis quoties vagus caminis
39 Torquet fumificos Vesevus ignes,
[Col. 0612A] Aut celsas soliti ferire turreis
[10] Ardentis via fulminis movebit.
40 Quid tantum miseri feros tyrannos
Mirantur sine viribus furenteis?
[Col. 0613A] [21Kb] Nec speres aliquid nec extimescas,
Exarmaveris impotentis iram:
[15] 41 At quisquis trepidus pavet, vel optat,
Quod non sit stabilis, suique juris,
Abjecit clypeum, locoque motus
Nectit, qua valeat trahi, catenam.



42 PROSA IV.

ARGUMENTUM.---Boetius de intelligentia praedictorum suoque vulnere a Philosophia interrogatus, memoratis primum quidem loco, habitu et vultu, quibus non ita pridem excipere solebat Philosophiam, deinde vero [Col. 0614A] praeceptis, quae et a Philosophia acceperat, et diligenter exsecutus fuerat, injustas refert sui exsilii causas.

[1 114Kb] Sentisne, inquit [a 1Kb] , haec, atque animo illabuntur tuo? Esne [b 1Kb] ? Quid fles? Quid lacrymis manas [c 1Kb] ? : Si operam medicantis exspectas, oportet vulnus detegas. 43 Tum [d 1Kb] ego collecto in vires animo: [e 1Kb] Anne adhuc eget admonitione, nec per se satis eminet fortunae in nos saevientis asperitas? Nihilne te [f 1Kb] ipsa [2 3Kb] loci facies movet? [Col. 0615A] Haeccine est bibliotheca, quam certissimam tibi sedem nostris in [a 1Kb] Laribus ipsa delegeras? in qua (5) mecum saepe residens, de divinarum humanarumque rerum scientia disserebas? [b 1Kb] Talis [c 1Kb] habitus, talisque vultus erat, cum tecum [d 1Kb] naturae secreta rimarer, cum mihi [e 1Kb] siderum vias radio describeres, cum [f 1Kb] mores nostros totiusque vitae rationem ad coelestis ordinis exemplar formares? 44 [1 3Kb] Haeccine praemia referimus tibi obsequentes? Atqui tu hanc sententiam Platonis ore sanxisti, beatas fore respublicas, [Col. 0616A] si [g 1Kb] eas vel studiosi sapientiae regerent, vel earum rectores studere sapientiae contigisset. Tu ejusdem viri ore hanc sapientibus [h 1Kb] capessendae reipublicae necessariam (5) causam esse monuisti, ne improbis flagitiosisque civibus urbium relicta gubernacula, pestem bonis ac perniciem inferrent. Hanc igitur auctoritatem secutus, quod a te [i 1Kb] inter secreta otia didiceram, transferre in actum publicae administrationis optavi. [2 3Kb] Tu mihi, et qui te sapientium mentibus [Col. 0617A] inseruit Deus, [a 1Kb] conscii, nullum me (10) ad [b 1Kb] magistratum, nisi commune bonorum omnium studium detulisse. 45 [1 1Kb] Inde cum improbis graves [c 1Kb] inexorabilesque discordiae, et quod conscientiae libertas habet, pro tuendo jure, spreta potentiorum semper [d 1Kb] offensio. [2 1Kb] Quoties ego Conigastum in imbecillis cujusque fortunas impetum facientem [e 1Kb] obvius excepi! [3 1Kb] Quoties Triguillam [f 1Kb] regiae (5) praepositum domus, ab incepta perpetrataque jam prorsus injuria dejeci! 46 Quoties miseros, quos infinitis calumniis [4 13Kb] impunita [Col. 0618A] [g 1Kb] barbarorum semper avaritia vexabat, objecta periculis auctoritate protexi! Nunquam me ab jure ad injuriam quisquam detraxit. Provincialium fortunas tum privatis rapinis, tum publicis [h 1Kb] vectigalibus pessumdari, non aliter (5) quam qui patiebantur, indolui. 47 Cum, acerbae famis tempore, gravis atque inexplicabilis [5 10Kb] indicta [i 1Kb] coemptio profligatura inopia Campaniam provinciam videretur, certamen adversum [j 1Kb] praefectum praetorii, communis commodi ratione suscepi, rege [k 1Kb] cognoscente contendi, et ne [Col. 0619A] coemptio exigeretur, evici. 48 [1 3Kb] Paullnum [a 1Kb] consularem virum, cujus opes [b 1Kb] Palatini canes jam spe atque ambitione devorassent, ab ipsis [c 1Kb] hiantium faucibus traxi. Ne Albinum consularem virum [d 1Kb] praejudicatae accusationis poena corriperet, odiis me Cypriani delatoris opposui. Satisne in me magnas [Col. 0620A] videor (5) [e 1Kb] exacerbasse discordias? Sed esse apud caeteros [f 1Kb] tutior debui, qui mihi amore justitiae nihil apud aulicos, quo [2 1Kb] magis essem tutior, reservavi. 49 [3 1Kb] Quibus autem deferentibus [g 1Kb] persulsi sumus? [h 1Kb] quorum [4 3Kb] Basilius, olim regio ministerio depulsus, in delationem nostri nominis, [i 1Kb] alieni aeris necessitate [Col. 0621A] compulsus est. [1 2Kb] Opilionem vero, atque 50 [2 1Kb] Gaudentium, cum ob innumeras multiplicesque fraudes ire in exsilium [a 1Kb] regia censura decrevisset, cumque illi parere nolentes, [3 8Kb] [b 1Kb] sacrarum sese aedium defensione tuerentur, compertumque [4 1Kb] id regi [c 1Kb] foret, [d 1Kb] edixit ut ni intra praescriptum diem [5 1Kb] Ravenna urbe decederent (5), [6 7Kb] [e 1Kb] notas insigniti frontibus [Col. 0622A] pellerentur. Quid huic severitati posse astrui videtur? Atqui eodem die deferentibus eisdem, nominis nostri delatio suscepta est. Quid igitur? nostraene artes ita meruerunt? an illos accusatores justos fecit praemissa damnatio? Itane nihil fortunam puduit, si minus accusatae innocentiae, at accusantium [f 1Kb] vilitatis? 51 [7 1Kb] At cujus criminis [g 1Kb] arguimur summam [Col. 0623A] quaeris? [1 3Kb] Senatum dicimur salvum esse voluisse. 52 Modum desideras? [2 3Kb] delatorem, ne documenta deferret, quibus senatum majestatis reum faceret, impedisse criminamur. Quid igitur, o magistra [a 1Kb] , censes? [b 1Kb] infitiabimur crimen, ne tibi pudori simus? At volui, nec unquam velle desistam. Fatebimur? sed impediendi delatoris [c 1Kb] opera (5) cessabit. An optasse illius [d 1Kb] Ordinis salutem nefas vocabo? Ille quidem suis de me decretis, uti hoc nefas esset, effecerat. Sed sibi semper mentiens imprudentia, rerum merita non potest immutare: nec mihi Socratico decreto fas esse arbitror, vel occuluisse veritatem, [Col. 0624A] vel concessisse mendacium. 53 Verum id quoquo modo sit, tuo sapientiumque judicio aestimandum relinquo. Cujus rei seriem atque veritatem ne latere posteros queat [e 1Kb] stylo etiam memoriaeque mandavi. Nam de [3 1Kb] compositis falso litteris, quibus libertatem arguor sperasse Romanam, quid attinet (5) dicere? Quarum fraus aperta patuisset, si nobis ipsorum confessione delatorum, quod in omnibus negotiis maximas vires habet, uti licuisset. Nam quae sperari reliqua libertas potest? Atque utinam posset ulla! Respondissem Canii verbo, qui cum a [4 1Kb] C. Caesare Germanici filio conscius contra se factae [Col. 0625A] conjurationis fuisse diceretur: Si ego (10), inquit, scissem, tu nescisses. [1 1Kb] Qua in re non ita sensus nostros moeror hebetavit, ut impios scelerata contra virtutem querar molitos: sed quae speraverint, effecisse vehementer admiror. Nam deteriora velle, [2 1Kb] nostri fuerit fortasse defectus: posse vero contra innocentiam, quae sceleratus quisque conceperit, [3 1Kb] inspectante Deo, monstri (15) simile [a 1Kb] est. 54 Unde [b 1Kb] haud injuria [4 1Kb] tuorum quidam familiarium [c 1Kb] quaesivit: si quidem Deus, inquit, est, unde [d 1Kb] mala? bona vero unde, si non [e 1Kb] est? Sed [5 1Kb] fas fuerit [6 1Kb] nefarios homines, qui bonorum omnium, totiusque [Col. 0626A] senatus sanguinem petunt, nos etiam, quos [7 1Kb] pro pugnare bonis (5) senatuique viderant, [8 1Kb] perditum ire voluisse. Sed num idem [9 2Kb] de [f 1Kb] patribus quoque merebamur? Meministi, ut opinor, [g 1Kb] quoniam me dicturum quid facturumve praesens semper ipsa dirigebas. Meministi, inquam, 55 [10 1Kb] Veronae [11 1Kb] cum [h 1Kb] rex avidus communis exitii, [12 1Kb] majestatis crimen in Albinum delatum, ad cunctum senatus ordinem transferre moliretur, universi innocentiam senatus [13 1Kb] quanta mei [i 1Kb] securitate periculi defenderim. Scis me haec et vera proferre, et in nulla unquam mei (5) laude jactasse. Minuit enim quodam modo [14 2Kb] se [Col. 0627A] probantis conscientiae secretum, quoties ostentando quis factum, recipit famae pretium. Sed innocentiam nostram [a 1Kb] quis [1 2Kb] exceperit eventus, vides. Pro verae virtutis praemiis falsi sceleris poenas subimus. 56 Et cujus unquam [b 1Kb] [2 1Kb] facinoris manifesta confessio ita judices habuit [3 1Kb] in severitate concordes, [4 1Kb] ut [c 1Kb] non aliquos vel ipse humani error ingenii, vel fortunae conditio cunctis mortalibus incerta submitteret? [5 1Kb] Si inflammare sacras aedes voluisse; si sacerdotes [Col. 0628A] impio jugulare (5) gladio; si bonis omnibus necem struxisse diceremur: [6 1Kb] praesentem tamen sententia confessum convictumve punisset. 57 Nunc [7 1Kb] quingentis fere passuum millibus procul moti, [d 1Kb] atque indefensi, ab studium propensius in senatum, [8 1Kb] morti proscriptionique damnamur. [9 1Kb] [e 1Kb] O meritos de simili crimine neminem posse convinci! cujus dignitatem reatus ipsi etiam, qui detulere, viderunt: quam (5) uti alicujus sceleris admistione [Col. 0629A] fuscarent, [1 12Kb] ob ambitum dignitatis sacrilegio me conscientiam polluisse mentiti sunt. 58 Atqui et [2 12Kb] tu [a 1Kb] insita nobis, omnem rerum mortalium cupidinem de nostri animi sede pellebas, et sub tuis oculis sacrilegio locum esse fas non erat: instillabas enim auribus cogitationibusque quotidie meis Pythagoricum illud [b 1Kb] . Nec conveniebat vilissimorum [Col. 0630A] me spirituum (5) praesidia captare, quem tu in hanc excellentiam componebas, ut consimilem Deo faceres. 59 [3 3Kb] Praeterea [c 1Kb] penetral innocens domus, honestissimorum [d 1Kb] coetus amicorum, socer etiam Symmachus sanctus, et aeque ac tu ipsa reverendus, ab omni nos hujus criminis suspicione defendunt. [Col. 0631A] 60 Sed o nefas! illi vero [1 1Kb] de te [a 1Kb] tanti criminis fidem capiunt, atque hoc ipso videbimur affines fuisse maleficio, [2 2Kb] quod tuis imbuti disciplinis, tuis instituti moribus sumus. Ita non est satis nihil mihi profuisse tuam reverentiam, nisi ultro tu mea potius offensione lacereris. (5) At vero hic etiam nostris malis cumulus accedit, [3 1Kb] quod [b 1Kb] existimatio plurimorum non rerum merita, sed fortunae spectat eventum, eaque tantum judicat [4 1Kb] esse provisa, quae felicitas commendaverit. Quo fit, ut existimatio bona [Col. 0632A] prima omnium deserat infelices. 61 Qui nunc populi rumores, [c 1Kb] quam dissonae [d 1Kb] multiplicesque sententiae, piget reminisci. Hoc tantum dixerim, ultimam esse adversae fortunae [e 1Kb] sarcinam, quod dum miseris aliquod crimen affingitur, quae [5 1Kb] perferunt, meruisse creduntur: et ego si quidem bonis omnibus (5) pulsus, dignitatibus exutus, existimatione foedatus, ob beneficium, supplicium tuli. Videre autem videor nefarias [6 1Kb] sceleratorum [f 1Kb] officinas [7 1Kb] gaudio laetitiaque fluitanteis: [8 1Kb] perditissimum quemque [Col. 0633A] novis delationum fraudibus [a 1Kb] imminentem: [1 1Kb] jacere bonos, nostri [2 17Kb] discriminis terrore prostratos: flagitiosum quemque ad (10) audendum quidem facinus impunitate, ad efficiendum vero praemiis invitari: [b 1Kb] insonteis autem non modo securitate, verum ipsa etiam defensione privatos. Itaque libet exclamare.



63 METRUM [* 1Kb] V.

ARGUMENTUM.---Boetius, considerata lege constantissima, qua Deus alternas lunae, Veneris, dierum, tempestatumque vices regit, miratur solum hominem [Col. 0634A] ita videri legibus solutum, ut praepostero veluti ordine et impiis prospera, et piis adversa contingant: tum rogat Deum ut his tandem dare velit finem.


[3Kb] [24Kb] O stelliferi conditor orbis,
Qui perpetuo nixus solio,
64 Rapido coelum turbine versas
Legemque pati sidera cogis,
[5] Ut nunc pleno lucida cornu,
Totis fratris et obvia flammis,
Condat stellas luna minores;
[Col. 0635A] [50Kb] Nunc obscuro pallida cornu,
Phoebo propior lumina perdat.
[10] 65 Et qui primae tempore noctis
Agit algentes Hesperus ortus,
Solitas iterum mutet habenas,
Phoebi pallens Lucifer ortu.
[Col. 0636A] 66 Tu frondifluae frigore brumae
[15] Stringis lucem breviore mora:
Tu, cum fervida venerit aestas,
Agileis noctis dividis horas.
67 Tua vis varium temperat annum,
Ut quas Boreae spiritus aufert,
[20] [Col. 0637A] [3Kb] Revehat mitis zephyrus, frondeis;
Quaeque Arcturus semina vidit,
Seirius altas urat segetes.
68 Nihil antiqua lege solutum
Linquit propriae stationis opus
[25] Omnia certo fine gubernans,
[Col. 0638A] Hominum solos respuis actus
Merito, rector, cohibere modo.
Nam cur tantas lubrica versat
Fortuna vices? premit insontes
[30] Debita sceleri noxia poena.
69 At perversi resident celso
[Col. 0639A] [5Kb] Mores solio, sanctaque calcant
Injusta vice colla nocentes.
Latet obscuris condita virtus
[35] Clara tenebris, justusque tulit
   Crimen iniqui.
Nil perjuria, nil nocet ipsis
Fraus, mendaci compta colore.
70 Sed cum libuit viribus uti,
[40] Quos innumeri metuunt populi,
Summos gaudent subdere reges.
O jam miseras respice terras,
Quisquis rerum foedera nectis.
[Col. 0640A] Operis tanti pars non vilis
[45] Homines, quatimur fortunae salo.
Rapidos, rector, comprime fluctus,
Et, quo coelum regis immensum,
Firma stabiles foedere terras.



71 PROSA V.

ARGUMENTUM.---Philosophia cum Boetio partim dissentiens, consentiens partim, hunc arguit, quod et se exsulem dixerit, et fortunam adversam fuerit conquestus: laudat vero, quod ut locutus est, sic bene egerit, remedium interim ad perturbationes sedandas quaesitura.

Haec ubi continuato dolore [1 7Kb] [a 1Kb] deblateravi, [2 1Kb] illa [b 1Kb] [Col. 0641A] vultu placido, nihilque meis questibus mota: [1 1Kb] Cum te, inquit, [a 1Kb] moestum lacrymantemque vidissem, illico [2 5Kb] miserum, 72 [3 3Kb] exsulemque cognovi. Sed [b 1Kb] quam id longinquum esset exsilium, nisi tua prodidisset oratio, nesciebam. Sed tu procul a patria non quidem pulsus es, sed aberrasti. At si te pulsum [Col. 0642A] existimari mavis, te potius ipse pepulisti. Nam id [c 1Kb] quidem de te nunquam cuiquam fas fuisset. (5) Si enim [4 1Kb] cujus oriundus sis patriae reminiscaris, [d 1Kb] [5 26Kb] non, uti Atheniensium quondam, multitudinis imperio regitur, sed [e 1Kb] , , qui frequentia civium, non depulsione laetatur: 73 [6 2Kb] cujus [Col. 0643A] agi [a 1Kb] frenis, atque obtemperare [b 1Kb] justitiae, summa libertas est. An ignoras illam [1 2Kb] tuae [c 1Kb] civitatis antiquissimam legem, qua sancitum est, ei jus exsulare non esse, quisquis in ea sedem fundare maluerit? 74 Nam [2 2Kb] qui [d 1Kb] vallo ejus ac munimine continetur, nullus metus est, ne exsul esse mereatur. At [3 1Kb] quisquis inhabitare eam velle desierit, pariter desinit etiam mereri. [4 1Kb] Itaque [5 1Kb] non tam me loci hujus [e 1Kb] quam tua facies movet. [6 2Kb] Nec bibliothecae potius comptos ebore ac vitro (5) parietes, quam tuae mentis [Col. 0644A] sedem requiro. In qua non libros, sed id quod libris pretium facit, librorum quondam [f 1Kb] meorum sententias collocavi. 75 Et tu quidem [7 1Kb] de tuis in commune bonum meritis vera quidem, sed pro multitudine gestorum [g 1Kb] tibi pauca dixisti. [8 1Kb] De objectorum [h 1Kb] tibi vel honestate vel falsitate, cunctis nota memorasti. [9 1Kb] De sceleribus fraudibusque delatorum recte tu quidem [i 1Kb] strictim attingendum putasti, (5) quod ea melius uberiusque [j 1Kb] recognoscentis omnia vulgi ore [Col. 0645A] celebrentur. [a 1Kb] Increpuisti etiam vehementer [1 1Kb] injusti factum senatus. [2 1Kb] De nostra etiam [b 1Kb] criminatione doluisti. 76 [3 1Kb] Laesae quoque [c 1Kb] opinionis damna flevisti. [4 2Kb] Postremus adversus fortunam dolor [d 1Kb] incanduit, conquestusque es non aequa meritis praemia pensari. [e 1Kb] In extremo Musae saevientis, uti quae coelum, terras quoque pax regeret, vota posuisti. Sed quoniam plurimus tibi affectuum tumultus (5) incubuit, diversumque te dolor, ira, moeror distrahunt, uti nunc mentis es, nondum te validiora remedia [f 1Kb] contingunt. Itaque [5 1Kb] lenioribus paulisper utemur, ut quae in tumorem perturbationibus influentibus induruerunt, [Col. 0646A] ad acrioris vim medicaminis recipiendam, tactu blandiore mollescant.



77 METRUM [* 1Kb] VI.

ARGUMENTUM.---Philosophia incoeptum sermonem continuans, ex eo probat mentem Boetii nondum posse validioribus remediis curari, quod sua sint singulis rebus, ut messi, floribus et vindemiae divinitus praescripta tempora.


[1Kb] [3Kb] Cum Phoebi radiis grave
Cancri sidus inaestuat,
78 Tum qui larga negantibus
Sulcis semina credidit,
[5] [Col. 0647A] [7Kb] Elusus Cereris fide,
Quernas pergat ad arbores.
Nunquam purpureum nemus
79 Lecturus violas petas,
Cum saevis aquilonibus
[10] [Col. 0648A] Stridens campus inhorruit.
Nec quaeras avida manu
Vernos stringere palmites,
Uvis si libeat frui;
Autumno potius sua
[15] [Col. 0649A] [3Kb] Bacchus munera contulit.
80 Signat tempora propriis
Aptans officiis Deus,
Nec quas ipse coercuit,
Misceri patitur vices.
[20] Sic quod praecipiti via
Certum deserit ordinem,
Laetos non habet exitus.



82 PROSA VI.

ARGUMENTUM.---Philosophia Boetium interrogans, [Col. 0650A] eumdem cogit fateri se Deum, et semetipsum partim cognoscere partimque ignorare: unde illo lumine ad pellendas has animi tenebras se deinceps usuram monet, ut scilicet a notis ad ignota; a persuasissimis ad non persuasa fiat progressus.

Primum igitur paterisne me [a 1Kb] pauculis [1 2Kb] rogationibus statum tuae mentis attingere, atque tentare, ut, qui modus sit tuae curationis, intelligam? [b 1Kb] Tu vero arbitratu, inquam, tuo [c 1Kb] quae voles, ut responsurum rogato. [d 1Kb] Tum illa, 83 [2 4Kb] Hunccine, inquit, mundum temerariis agi fortuitisque casibus putas, an ullum [Col. 0651A] credis ei regimen inesse [a 1Kb] rationis? Atqui, inquam [b 1Kb] , nullo existimaverim modo, ut fortuita temeritate tam certa moveantur. Verum operi suo conditorem praesidere Deum scio, nec unquam fuerit (5) dies, qui me ab hac sententiae veritate depellat. Ita est, inquit [c 1Kb] , nam id etiam paulo ante cecinisti [d 1Kb] , hominesque tantum divinae exsortes curae esse deplorasti. Nam de caeteris, quin ratione regerentur, nihil movebare. Papae autem vehementer admiror, cur, in tam [e 1Kb] salubri sententia locatus aegrotes. 84 Verum [f 1Kb] altius perscrutemur; [1 3Kb] nescio quid abesse conjecto. Sed dic mihi, quoniam a Deo mundum regi non ambigis, quibus etiam gubernaculis regatur, advertis? [g 1Kb] Vix, inquam, rogationis tuae sententiam nosco, ne dum ad [Col. 0652A] inquisita respondere queam. Num me, inquit [h 1Kb] , (5) fefellit [i 1Kb] abesse aliquid, per quod velut [j 1Kb] hiante valli robore, in animum tuum perturbationum morbus [k 1Kb] irrepserit? Sed dic mihi, meministine quis sit rerum finis? quove totius naturae tendat intentio? Audieram, inquam [l 1Kb] , sed memoriam moeror hebetavit. At [m 1Kb] qui scis, unde cuncta processerint [n 1Kb] ? Novi, inquam [o 1Kb] , Deumque (10) esse respondi. Et qui fieri potest, ut principio cognito, quis sit rerum finis, ignores [p 1Kb] ? Verum hi perturbationum mores sunt, ea [q 1Kb] valentia est, ut movere quidem loco hominem possint: convellere autem, sibique totum exstirpare non possint. 85 Sed hoc quoque respondeas velim, [2 2Kb] hominemne [Col. 0653A] te esse meministi? Quidni, inquam [a 1Kb] , meminerim? Quid igitur homo sit, poterisne proferre [b 1Kb] ? Hoccine interrogas [c 1Kb] , an esse me sciam rationale animal atque mortale? Scio, et id me esse confiteor. Et illa [d 1Kb] : Nihilne te (5) aliud esse novisti? Nihil [e 1Kb] . Jam scio, inquit [f 1Kb] , morbi tui, aliam vel maximam causam, [1 2Kb] quid ipse sis, nosse desisti. 86 Quare [2 1Kb] plenissime vel aegritudinis tuae rationem, vel aditum reconciliandae [g 1Kb] sospitatis inveni. Nam [3 1Kb] quoniam tui oblivione confunderis, et exsulem te, et exspoliatum propriis bonis esse doluisti. [4 2Kb] Quoniam vero, quis sit rerum finis, ignoras, nequam homines atque nefarios, (5) potentes felicesque arbitraris. [Col. 0654A] Quoniam vero quibus gubernaculis mundus regatur, oblitus es, has [h 1Kb] fortunarum vices existimas sine rectore fluitare. Magnae non ad morbum modo, verum ad interitum quoque causae. Sed [i 1Kb] sospitatis auctori grates [j 1Kb] , quod te nondum totum [k 1Kb] natura destituit. [5 2Kb] Habemus maximum tuae [l 1Kb] fomitem (10) salutis, veram de mundi gubernatione sententiam, quod eam non casuum temeritati, sed divinae rationi subditam credis. 87 Nihil igitur pertimescas. Jam tibi [6 1Kb] ex hac minima scintillula vitalis calor [m 1Kb] illuxerit. Sed quoniam firmioribus remediis nondum tempus est, et [7 1Kb] eam mentium constat esse naturam, ut quoties abjecerint veras, falsis opinionibus [n 1Kb] induantur, [Col. 0655A] ex quibus orta perturbationum caligo (5) verum illum confundit intuitum [a 1Kb] , [1 1Kb] hanc paulisper lenibus, mediocribusque [b 1Kb] fomentis attenuare tentabo, ut dimotis fallacium affectionum tenebris, splendorem verae lucis possis agnoscere.



88 METRUM [* 1Kb] VII.

ARGUMENTUM.---Ut lumen siderum, nubibus; perspicuitas aquae, coeno; et cursus fluminis, rupe opposita: sic cognitio veritatis impeditur perturbationibus, quae idcirco pellendae.


[1Kb] [12Kb] Nubibus atris
Condita nullum
Fundere possunt
Sidera lumen.
[5] 89 Si mare volvens
Turbidus auster
[Col. 0656A] Misceat aestum,
Vitrea dudum,
Parque serenis
[10] Unda diebus,
Mox resoluto
Sordida coeno
Visibus obstat.
Quique vagatur
[15] Montibus altis
Defluus amnis,
Saepe resistit
Rupe soluti
Objice saxi.
[20] 90 Tu quoque si vis
Lumine claro
[Col. 0657A] [2Kb] Cernere verum,
Tramite recto
Carpere callem:
[25] Gaudia pelle,
Pelle timorem,
[Col. 0658A] Spemque fugato,
Nec dolor adsit.
Nubila mens est,
[30] Vinctaque frenis,
Haec ubi regnant.



LIBER SECUNDUS.
[Col. 0657]


91 PROSA PRIMA.
[Col. 0657C]

ARGUMENTUM.---Philosophia, praefata causam aegritudinis Boetianae esse fortunae prioris affectum, rhetorico more Boetium persuadere conatur, ipsum non debere affligi de inconstantia fortunae, quam noverat naturaliter inconstantem, quamque ut dominam sibi proposuerat, quo ipsa ducere vellet sequendam.

Posthaec paulisper obticuit [a 1Kb] , atque ubi [1 1Kb] attentionem [Col. 0658C] meam modesta taciturnitate collegit, sic exorsa est: 92 Si penitus [2 1Kb] aegritudinis tuae causas habitumque cognovi, [3 1Kb] fortunae prioris affectu, desiderioque tabescis; ea tantum [b 1Kb] animi tui statum, sicuti tu tibi fingis, mutata pervertit. Intelligo [c 1Kb] multiformes illius [4 2Kb] prodigii fucos, [5 1Kb] [d 1Kb] et eo usque cum iis, quos eludere nititur, (5) blandissimam familiaritatem, dum [Col. 0659A] intolerabili dolore confundat, quos [a 1Kb] insperata reliquerit. Cujus si [1 1Kb] naturam, mores, ac meritum reminiscare, nec habuisse te in ea [b 1Kb] pulchrum aliquid, nec amisisse cognosces. Sed, ut arbitror, haud multum tibi haec in memoriam revocare laboraverim. 93 Solebas enim praesentem quoque, blandientemque [c 1Kb] virilibus [d 1Kb] incessere verbis, eamque [2 9Kb] [e 1Kb] de nostro adyto prolatis insectabare sententiis. Verum [3 1Kb] omnis subita mutatio rerum, non sine quodam quasi fluctu contingit animorum. Sic factum est, ut [Col. 0660A] tu quoque paulisper (5) a tua tranquillitate discesseris. Sed [4 8Kb] tempus est, haurire [f 1Kb] te aliquid ac degustare molle, atque jucundum, quod ad interiora [g 1Kb] transmissum, validioribus haustibus [h 1Kb] viam fecerit. Adsit igitur rhetoricae suadela dulcedinis, quae tum tantum [i 1Kb] recto calle procedit, cum nostra instituta [j 1Kb] non deserit; cumque hac [k 1Kb] musica [l 1Kb] , [m 1Kb] Laris nostri vernula, (10) nunc leviores, nunc graviores [n 1Kb] modos succinat. 94 Quid est igitur [5 1Kb] o homo, quod te in moestitiam luctumque dejecit? [6 2Kb] novum [o 1Kb] credo aliquid, [Col. 0661A] inusitatumque vidisti. Tu, fortunam putas erga te esse mutatam? erras. Hi semper ejus mores sunt, ista natura. Servavit circa te propriam potius in ipsa sui mutabilitate constantiam (5). Talis erat cum blandiebatur, cum tibi falsae illecebris felicitatis alluderet. Deprehendisti [a 1Kb] caeci numinis ambiguos vultus. Quae sese adhuc aliis velat, tota tibi prorsus innotuit. Si probas [b 1Kb] , utere moribus [c 1Kb] , ne queraris. Si perfidam perhorrescis, sperne atque abjice perniciosa ludentem. Nam quae nunc tibi est tanti causa moeroris, (10) haec eadem tranquillitatis esse debuisset. Reliquit enim te, quam non relicturam nemo unquam poterit esse securus. An vero tu pretiosam aestimas abituram felicitatem? et cara tibi est fortuna praesens nec manendi fida, et cum discesserit, allatura moerorem? [Col. 0661B] Quod si nec ex arbitrio retineri potest, et calamitosos fugiens facit, quid est (15) aliud fugax, quam futurae quoddam calamitatis indicium? Neque enim quod ante oculos situm est, suffecerit intueri. Rerum exitus prudentia metitur: eademque in alterutro [Col. 0662A] mutabilitas, nec formidandas fortunae minas, nec exoptandas facit esse blanditias. 95 [1 2Kb] Postremo aequo animo toleres oportet, quidquid intra fortunae [d 1Kb] aream geritur, cum semel jugo ejus colla submiseris. Quod si manendi abeundique scribere legem velis ei, quam tu dominam sponte elegisti, nonne [e 1Kb] injurius fueris, et impatientia sortem exacerbes, (5) quam permutare non possis? Si [f 1Kb] ventis vela committeres, non quo voluntas peteret, sed quo flatus impellerent, promovereris. Si arvis semina crederes, feraces inter se annos, sterilesque pensares. Fortunae te regendum dedisti, dominae moribus oportet obtemperes. 96 Tu vero [2 1Kb] volventis rotae impetum retinere conaris? At omnium mortalium stolidissime: si manere incipit, [g 1Kb] fors esse desistit.



97 METRUM [* 1Kb] PRIMUM.
[Col. 0662B]

ARGUMENTUM.---Fortuna instar Euripi, instabilis non solum plures, sed eumdem hominem unius horae spatio erigit deprimitque.


[1Kb] [3Kb] Haec cum superba verterit vices dextra,
Exaestuantis more fertur Euripi;
[Col. 0663A] [5Kb] 98 Dudum tremendos saeva proterit reges,
Humilemque victi sublevat fallax vultum;
[5] Non illa miseros audit; haud curat fletus,
Ultroque gemitus, dura quos fecit, ridet.
Sic illa ludit, sic suas probat vires,
99 Suique magnum monstrat ostentum, si quis
Visatur una stratus ac felix hora.



100 PROSA II.
[Col. 0664A]

ARGUMENTUM.---Philosophia introducit fortunam, quae opes, dignitatesque sui juris esse causata, exemplo coeli, terrae et maris probat, se potuisse haec, absque ullius injuria, ad arbitrium ut Craeso, caeterisque, sic Boetio et dare et auferre.

Vellem autem pauca tecum [1 2Kb] fortunae ipsius verbis [Col. 0665A] agitare. Tu igitur an [a 1Kb] jus postulet, animadverte. Quid tu, [1 1Kb] o homo [b 1Kb] , ream me [2 1Kb] cotidianis agis querelis? Quam tibi fecimus injuriam? Quae tua tibi detraximus bona? 101 [3 1Kb] Quovis judice de opum, dignitatumque mecum [4 1Kb] possessione contende. Et, [5 1Kb] si cujusquam mortalium proprium quid horum esse monstraveris, ego jam tua fuisse, quae repetis, sponte concedam. Cum te matris ex utero natura produxit, [6 1Kb] nudum rebus omnibus, inopemque (5) suscepi, meis opibus fovi, et, quod te nunc impatientem nostri facit, [c 1Kb] favore prona indulgentius educavi, et omnium, quae mei sunt juris, [d 1Kb] affluentia et splendore circumdedi. Nunc mihi retrahere manum [e 1Kb] libet, [7 1Kb] habe gratiam, [8 1Kb] velut usus alienis: non habes jus querelae, tanquam prorsus tua perdideris. Quid igitur ingemiscis? nulla [Col. 0665B] (10) tibi a nobis est allata violentia. [9 1Kb] Opes, honores, [Col. 0666A] caeteraque talia mei sunt juris. Dominam famulae cognoscunt; mecum veniunt, me abeunte discedunt. Audacter affirmem, si tua forent, quae amissa conquereris, nullo modo perdidisses. 102 [10 1Kb] An ego sola meum jus exercere prohibebor? [11 1Kb] Licet coelo, proferre lucidos dies, eosdemque tenebrosis noctibus condere. [12 1Kb] Licet anno, terrae vultum nunc floribus frugibusque redimire, nunc nimbis frigoribusque confundere. [13 1Kb] Jus est mari, nunc [f 1Kb] strato aequore blandiri, (5) nunc procellis ac fluctibus inhorrescere. Nos ad constantiam nostris moribus alienam, [g 1Kb] inexpleta hominum cupiditas alligabit? Haec nostra vis est, hunc continuum ludum ludimus. Rotam volubili orbe versamus, infima summis, summa infimis mutare gaudemus. Ascende si placet, sed ea lege, uti ne, [Col. 0666B] cum [h 1Kb] ludicri mei ratio poscet, descendere (10) injuriam [Col. 0667A] putes. An tu [a 1Kb] mores ignorabas meos? [1 1Kb] Nesciebas Croesum regem Lydorum Cyro paulo ante formidabilem, mox deinde miserandum rogi flammis traditum, misso coelitus imbre defensum? 103 [2 1Kb] Num te praeterit Paulum Perses regis a se capti [b 1Kb] calamitatibus pias impendisse lacrymas? [3 15Kb] Quid tragoediarum clamor aliud deflet, nisi indiscreto ictu fortunam felicia regna vertentem? Nonne adolescentulus [c 1Kb] [4 16Kb] , , , in Jovis (5) limine jacere didicisti? Quid si uberius de bonorum parte sumpsisti? Quid si [Col. 0668A] a te non tota discessi? Quid si haec ipsa mei mutabilitas justa tibi causa est sperandi meliora? Tamen [d 1Kb] ne animo contabescas, et intra commune omnibus regnum locatus, proprio jure vivere desideres.



METRUM [* 1Kb] II.

105 ARGUMENTUM.---Quo major, inquit fortuna, opum honorumque accessio, eo magis, crescente eorumdem cupiditate, homo videtur egere.


[1Kb] [1Kb] Si quantas rapidis flatibus incitus
   Pontus versat arenas,
[Col. 0669A] [18Kb] Aut quot stelliferis edita noctibus
   Coelo sidera fulgent;
[5] Tantas fundat opes, nec retrahat manum
   Pleno copia cornu:
106 Humanum miseras haud ideo genus
   Cesset flere querelas.
Quamvis vota libens excipiat Deus
[10]    Multi prodigus auri,
Et claris avidos ornet honoribus,
   Nil jam parta videntur:
Sed quaesita vorans saeva rapacitas
   Altos pandit hiatus.
[15] Quae jam praecipitem frena cupidinem
   Certo fine retentent,
Largis cum potius muneribus fluens
   [Col. 0670A] Sitis ardescit habendi?
107 Nunquam dives agit qui trepidus gemens
[20]    Sese credit egentem.



108 PROSA III.

ARGUMENTUM.---Philosophia, quidquid hactenus sive soluta, sive stricta oratione dictum, illud leve quoddam esse doloris remedium confessa, bona commemorat, quae, duce fortuna, Boetius a curatoribus, populo, uxore, et liberis, puer, adolescens, maritus, et pater accepit, quaeque propter fortunae varietatem, quod abierint, abiturae pariter hujus miseriae argumentum esse possunt.

His igitur [a 1Kb] si pro se tecum fortuna loqueretur, quid profecto contra [1 1Kb] [b 1Kb] hisceres non haberes. Aut si quid est, quo querelam tuam jure tuearis, proferas oportet; dabimus dicendi locum. Tum ego [c 1Kb] : [2 6Kb] Speciosa [Col. 0671A] quidem ista sunt, inquam, [a 1Kb] oblitaque rhetoricae (5) ac [b 1Kb] musicae melle dulcedinis; tum tantum, cum audiuntur, oblectant. Sed miseris malorum altior sensus est. Itaque cum haec auribus insonare desierint, insitus animorum moeror praegravat. 109 Et illa [c 1Kb] , [1 2Kb] ita est, inquit. Haec enim nondum morbi tui remedia, sed adhuc contumacis adversus curationem doloris fomenta quaedam sunt. Nam quae in profundum sese penetrent, cum tempestivum fuerit, admovebo. Verumtamen ne te existimari miserum velis, [2 1Kb] an numerum (5) modumque tuae felicitatis oblitus es? Taceo quod [d 1Kb] [3 1Kb] desolatum parente, summorum te virorum cura suscepit; [4 2Kb] delectusque in [Col. 0672A] affinitatem principum civitatis, quod pretiosissimum propinquitatis genus est, prius carus, quam proximus esse coepisti. 110 Quis non te felicissimum cum tanto splendore socerorum, [5 1Kb] cum conjugis pudore, tum [6 1Kb] masculae quoque prolis opportunitate praedicavit? Praetereo (libet enim praeterire communia) [7 1Kb] sumptas in adolescentia negatas senibus dignitates: ad singularem felicitatis tuae cumulum venire (5) delectat. Si quis rerum mortalium fructus ullum beatitudinis pondus habet, poteritne illius memoria [e 1Kb] lucis quantalibet ingruentium malorum mole deleri? cum duos pariter consules liberos tuos domo provehi sub frequentia [f 1Kb] patrum, sub plebis alacritate [Col. 0673A] vidisti; cum eisdem in curia [1 1Kb] curules [a 1Kb] insidentibus tu regiae laudis orator, ingenii (10) gloriam, facundiaeque meruisti: 111 cum [2 7Kb] in circo [3 1Kb] duorum medius consulum circumfusae multitudinis exspectationem, triumphali largitione satiasti. Dedisti [b 1Kb] , ut opinor, verba fortunae, dum te illa demulcet, dum te, ut delicias suas, fovet. [4 1Kb] Munus, quod nulli unquam privato commodaverat, abstulisti. (5) Visne igitur cum fortuna [5 1Kb] calculum [c 1Kb] ponere? [6 1Kb] Nunc [d 1Kb] te primum liventi oculo perstrinxit. Si numerum modumque laetorum tristiumve consideres, adhuc te felicem negare non possis. Quod si idcirco te fortunatum esse non existimas, quoniam quae tunc laeta videbantur, abierunt; non est quod te miserum putes, quoniam, quae (10) nunc creduntur moesta, praetereunt. [Col. 0674A] 112 An tu in hanc [7 7Kb] vitae [e 1Kb] scenam nunc primum subitus, hospesque venisti? ullamne humanis rebus inesse constantiam reris, cum ipsum saepe hominem [f 1Kb] velox hora dissolvat? Nam etsi rara est fortuitis manendi fides, ultimus tamen vitae dies mors quaedam fortunae est etiam [g 1Kb] (5) manentis. Quid igitur referre putas? Tune illam moriendo deseras, an te illa fugiendo?



113 METRUM [* 1Kb] III.

ARGUMENTUM.---Philosophia, alternantibus die et nocte; zephyro et austro; tranquillitate et tempestate maris, probat nihil genitum esse constans.


[1Kb] [30Kb] Cum polo Phoebus roseis quadrigis
   Lucem spargere coeperit,
Pallet albenteis hebetata vultus
   [Col. 0675A] [30Kb] Flammis stella prementibus:
[5] 114 Cum nemus flatu zephyri tepentis
   Vernis inrubuit rosis,
Spiret insanum nebulosus auster,
   Jam spinis abeat decus:
Saepe tranquillo radiat sereno
[10]    Immotis mare fluctibus;
115 Saepe ferventeis aquilo procellas
   [Col. 0676A] Verso concitat aequore.
Rara si constat sua forma mundo,
   Si tantas variat vices,
[15] Crede fortunis hominum caducis,
   Bonis crede fugacibus.
Constat, aeterna positumque lege est,
   Ut constet genitum nihil.



117 PROSA IV.
[Col. 0677A]

ARGUMENTUM.---Philosophia rursus propositis socero, uxore, liberis; animo quoque, quorum Boetius est compos, probat eumdem felicem magis quam infelicem esse habendum.

Tum ego [a 1Kb] , vera, inquam, commemoras o [1 1Kb] virtutum omnium nutrix, nec [2 1Kb] infitiari possum prosperitatis meae velocissimum cursum. Sed hoc est quod [3 2Kb] [b 1Kb] recolentem vehementius [c 1Kb] coquit. Nam in omni adversitate fortunae infelicissimum 118 [4 1Kb] genus est infortunii, fuisse felicem. Sed quod tu, inquit [d 1Kb] , [5 1Kb] falsae [Col. 0678A] opinionis supplicium luis, id rebus jure imputare non possis. Nam si te hoc [6 1Kb] inane nomen fortuitae felicitatis movet, quam plurimis maximisque abundes, mecum reputes licet. Igitur si quod [e 1Kb] in omni fortunae (3) tuae censu pretiosissimum possidebas, id tibi divinitus illaesum adhuc, inviolatumque servatur, [7 1Kb] poterisne meliora quaeque retinens, de infortunio jure [f 1Kb] caussari? Atqui viget incolumis, illud pretiosissimum generis humani decus, [8 2Kb] Symmachus socer, et, quod vitae pretio [g 1Kb] non segnis emeres, vir totus ex sapientia virtutibusque factus, [h 1Kb] (10) suarum securus, [Col. 0679A] tuis ingemiscit injuriis. 119 [1 1Kb] Vivit uxor [a 1Kb] ingenio modesta, pudicitiae pudore praecellens, et, ut omnes ejus dotes breviter includam, [b 1Kb] patri similis. Vivit, inquam, tibique tantum, vitae hujus exosa, spiritum servat, quoque uno felicitatem minui tuam, vel ipsa concesserim, tui desiderio lacrymis ac dolore (5) tabescit. [2 1Kb] Quid dicam liberos [c 1Kb] consulares, quorum jam, ut in id aetatis pueris, vel [d 1Kb] paterni, vel [e 1Kb] aviti specimen elucet ingenii? [3 1Kb] Cum igitur praecipua sit mortalibus vitae cura retinendae, o te si tua bona cognoscas, felicem, cui suppetunt etiam nunc quae vita nemo dubitat esse cariora? Quare sicca jam [Col. 0679B] lacrymas. Nondum est (10) ad unum omnes [f 1Kb] exosa [Col. 0680A] fortuna, 120 nec tibi nimium valida [4 1Kb] tempestas incubuit, quando tenaces haerent ancorae, quae nec praesentis solamen, nec futuri spem temporis abesse patiantur. Et haereant, inquam [g 1Kb] , precor; illis namque manentibus, utrumque res se habeant, [h 1Kb] enatabimus. Sed [5 1Kb] quantum decus (5) ornamentis nostris decesserit, vides. Et illa, [6 1Kb] promovimus, inquit [i 1Kb] , aliquantum [j 1Kb] , [7 1Kb] si te nondum totius tuae sortis piget. Sed [8 2Kb] delicias [k 1Kb] tuas ferre non possum, qui abesse aliquid tuae beatitudini tam luctuosus atque anxius conqueraris. Quis est enim tam [l 1Kb] compositae felicitatis, [Col. 0680B] ut non aliqua ex parte cum status sui qualitate [Col. 0681A] [1 1Kb] [a 1Kb] rixetur? [2 5Kb] [b 1Kb] Anxia (10) enim res est humanorum conditio bonorum, et quae vel nunquam tota proveniat, vel nunquam perpetua subsistat. 121 [3 1Kb] [c 1Kb] Huic census exuberat, sed est pudori degener sanguis. [4 2Kb] [d 1Kb] Hunc nobilitas notum facit, sed angustia rei familiaris inclusus, esse mallet ignotus. [5 1Kb] Ille [e 1Kb] utroque circumfluus, vitam caelibem deflet. [6 2Kb] Ille nuptiis [Col. 0682A] felix, orbus liberis, alieno [f 1Kb] censum nutrit heredi. 122 [7 1Kb] Alius prole laetatus, filii, filiaeve [g 1Kb] delictis moestus illacrymat. Idcirco nemo facile cum fortunae suae conditione concordat, inest enim singulis, quod inexpertus ignoret, expertus exhorreat: Adde quod felicissimi cujusque delicatissimus sensus est, et, nisi [8 1Kb] ad [Col. 0683A] [a 1Kb] nutum cuncta (5) [1 1Kb] suppetant, [2 1Kb] [b 1Kb] omnis adversitatis insolens, minimis quibusque prosternitur, [c 1Kb] adeo perexigua sunt, quae fortunatissimis beatitudinis summam detrahunt. 123 [3 1Kb] Quam multos esse [d 1Kb] conjectas, qui sese [e 1Kb] coelo proximos arbitrentur, si de fortunae tuae reliquiis pars eis minima contingat? Hic ipse locus, quem tu exsilium vocas, incolentibus patria est. Adeo nihil est miserum, nisi cum putes [f 1Kb] : contraque [4 1Kb] beata [g 1Kb] sors omnis est aequanimitate (5) tolerantis. Quis est ille tam felix, qui cum [5 1Kb] [h 1Kb] dederit impatientiae manus, [Col. 0684A] [6 1Kb] statum suum mutare non optet? [7 2Kb] Quam multis amaritudinibus humanae felicitatis dulcedo respersa est! quae si etiam fruenti jucunda esse videatur, tamen, quo minus, cum velit, abeat, retineri non possit. 124 [8 1Kb] Liquet igitur quam sit mortalium rerum misera beatitudo, quae nec apud aequanimos perpetua perdurat, nec anxios tota delectat. [9 1Kb] Quid igitur, o mortales, extra petitis intra [i 1Kb] vos positam felicitatem? Error vos inscitiaque confundit. Ostendam breviter tibi [j 1Kb] summae cardinem felicitatis. (5) [10 1Kb] Estne aliquid tibi [k 1Kb] te ipso pretiosius? [11 1Kb] Nihil, inquies. [12 5Kb] Igitur si [Col. 0685A] [a 1Kb] tui compos fueris, [1 1Kb] possidebis [2 1Kb] quod nec tu amittere unquam velis, 125 [3 1Kb] nec fortuna possit auferre. [4 2Kb] Atque ut agnoscas in his fortuitis rebus beatitudinem constare non posse, sic collige: [5 1Kb] Si beatitudo est summum naturae bonum [b 1Kb] a ratione degentis, nec illud est summum bonum, quod eripi ullo modo potest; quoniam praecellit id quod (5) nequeat auferri: manifestum est quod [c 1Kb] ad beatitudinem percipiendam fortunae instabilitas aspirare non possit. [6 1Kb] [d 1Kb] Ad haec, [e 1Kb] quem caduca ista felicitas vehit, vel scit eam, vel nescit esse mutabilem. Si nescit, quaenam beata sors esse potest ignorantiae caecitate? Si scit, metuat necesse est, ne amiitat quod amitti posse non dubitat: quare continuus (10) timor non sinit esse felicem. An [f 1Kb] vel si amiserit, negligendum putat? sic quoque perexile bonum est, quod [Col. 0685B] aequo animo feratur amissum. 126 [7 1Kb] Et quoniam [Col. 0686A] tu idem es, cui persuasum atque insitum permultis demonstrationibus scio, mentes hominum nullo modo esse mortales: cumque clarum sit, fortuitam felicitatem corporis morte finiri: dubitari nequit, si haec [g 1Kb] auferre beatitudinem potest, quin omne mortalium (5) genus in miseriam, mortis fine, labatur. Quod si multos scimus beatitudinis fructum non morte solum, verum etiam doloribus suppliciisque quaesisse, quonam modo praesens vita facere beatos potest, quae miseros transacta non efficit?



127 METRUM [* 1Kb] IV.

ARGUMENTUM.---Philosophia, exemplo aedium, quae perennes non sunt, si aut sublimiores, ventis percutiantur, aut depressiores, arenis immergantur, docet pari prudentia et summas et infimas conditiones homini esse fugiendas, ut quietus tutusque vivat.


[1Kb] [1Kb] Quisquis volet perennem
[Col. 0687A] [19Kb] Cautus ponere sedem,
128 Stabilisque, nec sonori
   Sterni flatibus euri,
[5] Et fluctibus minantem
   Curat spernere pontum;
Montis cacumen alti,
   Bibulas vitet arenas.
Illud protervus auster
[10]    [Col. 0688A] Totis viribus urget;
129 Hae pendulum solutae
   Pondus ferre recusant.
Fugiens periculosam
   Sortem sedis amoenae,
[15] Humili domum memento
   Certus figere saxo.
Quamvis tonet ruinis
   [Col. 0689A] [2Kb] Miscens aequora ventus,
Tu conditus quieti
[20]    Felix robore valli,
130 Duces serenus aevum,
   Ridens aetheris iras.



131 PROSA V.

ARGUMENTUM.---Philosophia jam validioribus utens argumentis probat, generatim divitias, speciatim pecuniam, gemmas, agros, vestes, famulos, caeteraque id genus, quamvis constarent, mentis humanae bona non esse, sed potius mala, quibus quanto cupidius eadem mens fruitur, tanto minus felix est.

Sed quoniam rationum jam in te mearum fomenta [a 1Kb] descendunt, paulo validioribus utendum puto. [1 1Kb] Age enim, si jam [2 1Kb] caduca et [3 1Kb] [b 1Kb] momentaria fortunae dona non essent, quid in eis est, quod aut vestrum [Col. 0690A] unquam fieri queat, aut non perspectum consideratumque (5) [c 1Kb] vilescat? [4 2Kb] Divitiaene vel vestri [d 1Kb] , vel sui natura pretiosae sunt? 132 Quid earum [e 1Kb] potius, [5 2Kb] aurumne, an vis congestae pecuniae? Atqui haec effundendo magis, quam coacervando melius nitent: siquidem avaritia semper odiosos, claros largitas facit. Quod si manere apud quemquam non potest, quod transfertur in alterum: tunc est pretiosa (5) pecunia, cum translata in alios, largiendi usu desinit possideri. At eadem si [f 1Kb] apud unum, quanta est ubique gentium, congeratur, caeteros sui inopes fecerit. Et vox quidem tota pariter multorum replet auditum; vestrae vero divitiae, nisi comminutae, in plureis transire non possunt. Quod cum factum est, pauperes necesse est faciant (10), quos reliquunt. O [Col. 0691A] igitur angustas, inopesque divitias, quas nec habere totas pluribus licet, et ad quemlibet sine caeterorum paupertate non veniunt! 133 [1 2Kb] An gemmarum fulgor oculos trahit? Sed si quid est in hoc splendore praecipui, gemmarum est lux illa, non hominum: quas quidem mirari homines vehementer admiror. Quid est enim carens animae motu atque membrorum compage, quod animatae rationabilique (5) naturae pulchrum esse jure videatur? quae tametsi conditoris opera, suique distinctione postremae aliquid pulchritudinis trahunt, infra vestram tamen excellentiam collocatae, admirationem vestram nullo modo merebantur. [2 2Kb] An vos agrorum pulchritudo delectat? Quid ni [a 1Kb] ? Est enim pulcherrimi operis pulchra portio. Sic quondam sereni maris facie (10) gaudemus: [Col. 0691B] sic coelum, sidera, solem, lunamque miramur. Num te horum aliquid attingit [b 1Kb] ? num audes alicujus talium splendore gloriari? An vernis floribus ipse distingueris! aut tua in aestivos fructus intumescit ubertas? Quid inanibus gaudiis raperis? quid externa bona pro tui amplexaris? Nunquam tua faciet esse [Col. 0692A] fortuna, quae a te (15) natura rerum fecit aliena. Terrarum quidem fructus, animantium procul dubio debentur alimentis. Sed si, quod naturae satis est, replere indigentiam velis, nihil est quod fortunae affluentiam petis. Paucis enim minimisque natura contenta est: cujus satietatem si superfluis urgere velis, aut injucundum, quod infuderis, fiet, aut noxium. 134 Jam vero [3 1Kb] pulchrum variis fulgere vestibus putas? quarum si grata intuitu [c 1Kb] species est, aut materiae naturam, aut ingenium mirabor artificis. [4 2Kb] An vero te longus ordo famulorum facit esse felicem? Qui si vitiosi moribus sunt, perniciosa domus [d 1Kb] sarcina, et ipsi domino vehementer (5) inimica: sin vero probi, quonam modo in tuis opibus aliena probitas numerabitur? Ex quibus omnibus nihil horum, [Col. 0692B] quae in tuis computas bonis, tuum esse bonum liquido monstratur. Quibus si nihil inest appetendae pulchritudinis, quid est, quod vel amissis doleas, vel laeteris retentis? Quod si natura pulchra sunt, quid id tua refert (10)? Nam haec per se a tuis quoque [Col. 0693A] opibus [1 1Kb] [a 1Kb] sequestrata placuissent. Neque enim idcirco sunt pretiosa, quod in tuas venere divitias: sed quoniam pretiosa videbantur, tuis ea divitiis annumerare maluisti. 135 Quid autem [b 1Kb] tanto fortunae strepitu desideratis? [2 1Kb] Fugare, credo, indigentiam copia quaeritis. Atqui hoc vobis in contrarium cedit. [3 1Kb] Pluribus quippe adminiculis opus est ad tuendam pretiosae [4 1Kb] supellectilis varietatem: verumque illud est, permultis eos indigere, qui (5) permulta possideant; contraque minimo [c 1Kb] , qui abundantiam suam naturae necessitate, [5 1Kb] non ambitus superfluitate metiantur. Itane autem nullum est proprium vobis, atque insitum bonum, ut in externis, ac sepositis rebus bona vestra quaeratis? [6 1Kb] Sic rerum versa conditio [Col. 0694A] est, ut [7 1Kb] divinum [d 1Kb] merito rationis animal, non aliter sibi splendere (10), nisi inanimatae supellectilis possessione videatur? 136 Et [8 1Kb] alia quidem suis contenta sunt: vos autem [e 1Kb] Deo mente consimiles, ab rebus infimis excellentis naturae ornamenta captatis; nec intelligitis, quantum conditori vestro faciatis injuriam. [9 2Kb] Ille genus humanum terrenis omnibus praestare voluit: vos dignitatem vestram (5) infra infima quaeque detruditis. Nam si omne cujusque bonum, eo cujus est, constat esse pretiosius, cum vilissima rerum vestra bona esse judicatis, eisdem vosmetipsos vestra existimatione submittitis [10 1Kb] quod quidem haud immerito [f 1Kb] cadit. [11 1Kb] Humanae quippe naturae ista conditio est, ut tum tantum caeteris rebus, [Col. 0695A] cum se cognoscit, excellat: eadem (10) tamen infra bestias redigatur, si se nosse desierit. Nam caeteris animantibus sese ignorare, natura est: hominibus vero, vitio venit. 137 [1 1Kb] Quam vero late patet vester hic error, qui ornari posse aliquid ornamentis existimatis alienis. At id fieri nequit. Nam si quid ex appositis luceat, ipsa quidem, quae sunt apposita, laudantur: illud vero his tectum, atque velatum in sua nihilominus foeditate perdurat (5). [2 1Kb] Ego vero nego illud esse bonum, quod noceat habenti. Num id mentior? Minime, inquies. Atqui divitiae possidentibus persaepe nocuerunt, cum pessimus quisque eoque alieni magis avidus, quidquid auri usquam, gemmarumque est, se solum, qui habeat, dignissimum [Col. 0696A] putat. Tu igitur, [3 1Kb] qui nunc [a 1Kb] contum gladiumque sollicitus pertimescis (10), si vitae hujus [b 1Kb] callem vacuus viator intrasses, coram latrone cantares. O praeclara opum mortalium beatitudo, quam cum adeptus fueris, securus esse desistis!



138 METRUM [* 1Kb] V.

ARGUMENTUM.---Philosophia, posito discrimine inter vetera novaque tempora, ait, idcirco aetatem majorum nostra fuisse feliciorem, quod illi minori, quam nos, victus, vestitus, auri et regni cupiditate tenerentur.


[2Kb] [3Kb] Felix nimium prior aetas,
Contenta fidelibus arvis,
139 Nec inerti perdita luxu;
Facili quae sera solebat
[5] [Col. 0697A] [62Kb] Jejunia solvere glande.
Non Bacchica munera norant
Liquido confundere melle,
140 Nec lucida vellera Serum
Tyrio miscere veneno.
[10] [Col. 0698A] Somnos dabat herba salubreis,
Potum quoque lubricus amnis,
Umbras altissima pinus.
141 Nondum maris alta secabat,
Nec mercibus undique lectis,
[15] [Col. 0699A] [16Kb] Nova littora viderat hospes.
Tunc classica saeva tacebant,
142 Odiis neque fusus acerbis
Cruor horrida tinxerat arma.
Quid enim furor hosticus ulla
[20] Vellet prior arma movere,
Cum vulnera saeva viderent,
[Col. 0700A] Nec praemia sanguinis ulla?
Utinam modo nostra redirent
In mores tempora priscos!
[25] Sed saevior ignibus Aetnae
Fervens amor ardet habendi.
143 Heu, primus quis fuit ille,
Auri qui pondera tecti
[Col. 0701A] [2Kb] Gemmasque latere volentes,
[30] 144 Pretiosa pericula fodit?



145 PROSA VI.

ARGUMENTUM.---Philosophia spectatura potentiam ex parte potentis, subditi et ejusdem proprietatis, videt potentiam, 1o in improbo magistratu vituperii, in probo non laudis majoris esse causam; 2o in sola corpora sic valere, ut potens non minus laedi possit quam laedere; 3o nec vitia fugare posse nec infirmitatem: ex quibus concludit potentiam, nonnisi abusu nominis, in numero bonorum poni

Quid autem [1 6Kb] de dignitatibus potentiaque disseram, quas vos, verae dignitatis ac potestatis inscii, [a 1Kb] coelo [Col. 0702A] exaequatis? 146 [2 11Kb] Quae si in improbissimum quemque ceciderint, quae [b 1Kb] flammis Aetnae eructantibus, quod [c 1Kb] diluvium tantas strages dederint? Certe, uti meminisse te arbitror, consulare imperium, quod libertatis principium fuerat, ob superbiam consulum vestri veteres abolere cupierunt, (5) qui ob eamdem superbiam prius regium de civitate nomen abstulerant. At si quando, quod perrarum est, probis honores deferantur, quid in eis aliud quam probitas utentium placet? Ita fit ut non virtutibus ex dignitate, sed ex virtute dignitatibus honor accedat. 147 [3 2Kb] Quae [Col. 0703A] vero est ista vestra [a 1Kb] expetibilis ac praeclara potentia? Nonne o [b 1Kb] terrena animalia consideratis, quibus qui praesidere videamini? Nam si inter mures videres unum aliquem jus sibi ac potestatem prae caeteris vindicantem, [c 1Kb] quanto movereris cachinno! [1 1Kb] Quid vero si (5) corpus spectes, imbecillius homine reperire queas, quos saepe [d 1Kb] muscularum quoque vel morsus, vel in secreta quaeque reptantium necat introitus? Quo vero quisquam jus aliquod in quempiam, nisi in solum corpus, et quod infra corpus est, fortunam loquor, possit exercere? Num quidquam unquam libero imperabis animo? Num (10) mentem firma sibi ratione cohaerentem de statu propriae quietis amovebis? 148 [2 1Kb] Cum liberum quemdam [e 1Kb] virum suppliciis se tyrannus adacturum putaret, ut adversum se factae conjurationis conscios proderet, [Col. 0703B] linguam ille momordit atque abscidit, et in os tyranni saevientis abjecit: ita cruciatus, quos putabat tyrannus [Col. 0704A] materiam crudelitatis (5), vir sapiens fecit esse virtutis. [3 2Kb] Quid autem est, quod in alium facere quisquam potest, quod sustinere ab alio ipse non possit? Busiridem accipimus necare hospites solitum, ab Hercule hospite fuisse mactatum. Regulus plures [f 1Kb] Poenorum bello captos in vincula conjecerat: sed mox ipse [g 1Kb] victorum catenis manus praebuit. Ullamne igitur (10) ejus hominis potentiam putas, qui, quod ipse in alio potest, ne id in se alter valeat, efficere non possit? 149 [4 1Kb] [h 1Kb] Ad haec, si ipsis dignitatibus ac potestatibus inesset aliquid naturalis ac proprii boni, [i 1Kb] nunquam pessimis provenirent. Neque enim sibi solent adversa sociari. Natura respuit ut contraria quaeque jungantur. Ita cum pessimos plerumque dignitatibus fungi dubium non (5) sit, illud etiam liquet, [j 1Kb] natura sui bona non esse, quae se pessimis [Col. 0704B] haerere patiantur. Quod quidem de cunctis fortunae muneribus dignius existimari potest, quae ad improbissimum [Col. 0705A] quemque uberiora proveniunt. De quibus illud etiam considerandum puto, quod nemo dubitat esse fortem, cui fortitudinem inesse conspexerit: et cuicunque (10) velocitas adest, manifestum est esse velocem. Sic musica quidem musicos, medicina medicos, rhetorica rhetores facit. Agit enim cujusque rei natura quod proprium est, nec contrariarum rerum miscetur effectibus, et ultro, quae sunt adversa, depellit. [1 1Kb] Atqui nec opes inexpletam restinguere avaritiam queunt, nec potestas sui compotem (15) fecerit, quem vitiosae libidines insolubilibus astrictum retinent catenis; et collata improbis dignitas non modo non efficit dignos, sed prodit potius et ostentat indignos. [2 1Kb] [a 1Kb] Cur ita provenit? Gaudetis enim res sese aliter habentes falsis compellare nominibus, quae [Col. 0706A] facile ipsarum rerum redarguuntur effectu: 150 itaque [3 1Kb] nec illae divitiae, nec illa potentia, nec haec dignitas jure appellari potest. Postremo idem de tota concludere fortuna licet, in qua [4 1Kb] nihil expetendum, nihil [b 1Kb] nativae bonitatis inesse manifestum est, quae nec se bonis semper adjungit, et bonos, quibus fuerit adjuncta, non efficit.



151 METRUM [* 1Kb] VI.

ARGUMENTUM.---Nero, inquit Philosophia, cujus potestas tanta fuit, ut populos ab ortu ad occasum, a septentrione ad austrum diffusos regeret, eo devenit improbitatis, ut, Roma inflammata, plures senatres, fratrem, matremque ipsam interfecerit: usque adeo exitiosum est improbum fieri potentem.


[1Kb] [13Kb] Novimus quantas dederit ruinas,
152 Urbe flammata patribusque caesis,
[Col. 0707A] [5Kb] Fratre qui quondam ferus interempto,
Matris effuso maduit cruore.
[5] 153 Corpus et visu gelidum pererrans,
Ora non tinxit lacrymis, sed esse
Censor exstincti potuit decoris.
Hic tamen sceptro populos regebat,
Quos videt condens radios sub undas
[10] Phoebus, extremo veniens ab ortu:
Quos premunt septem gelidi triones:
Quos notus sicco violentus aestu
Torret, ardentes recoquens arenas.
154 Celsa num tandem valuit potestas
[15] [Col. 0708A] Vertere insani rabiem Neronis?
Heu gravem sortem, quoties iniquus
Additur saevo gladius veneno!



155 PROSA VII.

ARGUMENTUM.---Boetio Philosophiam testanti de modo quo ad dignitates ipse pervenerat, respondet Philosophia, famam, qua optimus quisque magistratus videtur duci, quod haec brevioribus eum loci, tum temporis angustiis contineatur, flocci esse faciendam, animo praesertim hujus sui exsilii, suaeque immortalitatis conscio.

Tum ego [a 1Kb] , [1 2Kb] scis, inquam, ipsa minimum nobis ambitionem mortalium rerum fuisse dominatam: Sed [Col. 0709A] materiam gerendis rebus optavimus, quo [a 1Kb] ne virtus tacita consenesceret. Et illa [b 1Kb] : 156 Atqui [1 1Kb] hoc unum est [c 1Kb] , quod praestantes quidem natura mentes, sed nondum [d 1Kb] ad extremam manum virtutum perfectione perductas allicere possit, gloriae scilicet cupido, et optimorum in rempublicam fama meritorum: quae quam sit exilis, et totius vacua ponderis, sic considera: (5) [2 2Kb] Omnem terrae [e 1Kb] ambitum, sicuti [3 9Kb] astrologicis demonstrationibus accepisti, ad coeli [f 1Kb] spatium, puncti constat obtinere rationem: id est, ut si [g 1Kb] ad coelestis globi magnitudinem conferatur, nihil spatii prorsus habere judicetur. 157 Hujus [4 1Kb] igitur tam exiguae in mundo regionis quarta fere portio est, [Col. 0710A] sicut Ptolemaeo probante didicisti, quae [h 1Kb] a nobis cognitis animantibus incolatur. [5 1Kb] Huic quartae [i 1Kb] si quantum maria paludesque premunt, quantumque [j 1Kb] siti vasta regio distenditur, cogitatione subtraxeris, vix (5) angustissima inhabitandi hominibus area relinquetur. In hoc igitur minimo puncti quodam puncto circumsepti atque conclusi, de pervulganda fama, de proferendo nomine cogitatis? At quid habet amplum, magnificumque gloria, tam angustis exiguisque limitibus arctata? Adde quod [6 1Kb] hoc ipsum brevis habitaculi septum plures incolunt (10) nationes, lingua, moribus, totius vitae ratione distantes: ad quas tum difficultate itinerum, tum loquendi diversitate, tum [Col. 0711A] commercii insolentia, non modo fama hominum singulorum, sed ne urbium quidem pervenire queat. Aetate denique Marci Tullii, sicut ipse quodam loco [a 1Kb] significat, nondum Caucasum montem Romanae reipublicae fama (15) transcenderat, et erat tunc adulta [b 1Kb] , Parthis etiam caeterisque id locorum gentibus formidolosa. Videsne igitur quam sit angusta, quam compressa gloria, quam [c 1Kb] propagare ac dilatare laboratis? [1 1Kb] Quid, quod diversarum gentium mores inter se, atque instituta discordant, ut quod apud alios laude, apud alios supplicio dignum judicetur. Quo fit, ut (20) si quem famae praedicatio delectat, huic, in plurimos populos nomen proferre, nullo modo conducat. Erit igitur pervagata inter suos gloria quisque contentus, et intra unius gentis terminos [Col. 0711B] praeclara illa famae immortalitas coarctabitur. 158 Sed [2 3Kb] quam multos clarissimos suis temporibus viros scriptorum inops delevit oblivio! Quanquam quid ipsa scripta proficiant, quae [d 1Kb] cum suis auctoribus premit longior atque obscura vetustas? Vos autem immortalitatem vobis propagare videmini, cum futuri famam temporis (5) cogitatis. Quod si ad aeternitatis infinita spatia [e 1Kb] pertractes, quid habes, quod de tui nominis diuturnitate laeteris? Unius etenim [Col. 0712A] mora momenti, si decem millibus conferatur annis, quoniam utrumque spatium definitum est, minimam licet, habet tamen aliquam [f 1Kb] portionem. At hic ipse numerus annorum, ejusque quantumlibet multiplex, (10) ad [g 1Kb] interminabilem diuturnitatem ne comparari quidem potest. Etenim finitis ad se invicem fuerit quaedam, infiniti vero atque finiti, nulla unquam poterit esse collatio. Ita fit, ut [h 1Kb] quamlibet prolixi temporis fama, si cum inexhausta aeternitate cogitetur, non parva, sed plane nulla esse videatur. Vos autem, nisi ad populares auras, inanesque (15) rumores [i 1Kb] , recte facere nescitis, et relicta conscientiae virtutisque praestantia de alienis praemia sermunculis postulatis. Accipe in hujusmodi arrogantiae levitate quam festive aliquis illuserit. Nam cum quidam [Col. 0712B] [j 1Kb] adortus esset hominem contumeliis, qui non ad verae virtutis usum, sed ad superbiam gloriam falsum sibi philosophi nomen induerat, (20) adjecissetque jam se sciturum, an ille philosophus esset, siquidem illatas injurias leniter patienterque tolerraset. Ille patientiam paulisper assumpsit, acceptaque contumelia velut insultans, jam tandem, inquit, intelligis me esse philosophum? 159 Tum ille nimium mordaciter, intellexeram, inquit, [3 1Kb] si tacuisses [Col. 0713A] 159 Quid autem est, quod ad [a 1Kb] praecipuos viros (de his enim sermo est) qui virtute gloriam petunt; quid, inquam, est, quod ad hos de fama post resolutum morte suprema corpus attineat? Nam si, quod [1 2Kb] nostrae rationes (5) credi vetant, toti moriuntur homines, nulla est omnino gloria, cum is, cujus ea esse dicitur, non exstet omnino. Sin vero bene mens sibi conscia [b 1Kb] , terreno carcere resoluta, coelum libera petit, nonne omne terrenum negotium spernet, quae se, coelo fruens, terrenis gaudet exemptam.



161 METRUM [* 1Kb] VII.

ARGUMENTUM.---Philosophia stricta oratione quod statim dixerat soluta repetens, exemplis probat famam, quae per vitam non nisi exigua esse potest, morte finiri: ita ut quibus fama haec videtur altera vita, his gemina mors subeunda sit.


[Col. 0714A] [2Kb] [23Kb] Quicunque solam mente praecipiti petit
Summumque credit gloriam,
Late patentes aetheris cernat plagas,
   162 Arctumque terrarum situm:
[5] Brevem replere non valentis ambitum
   Pudebit aucti nominis.
Quid o superbi colla mortali jugo
   Frustra levare gestiunt?
Licet remotos fama per populos means
[10]    Diffusa, linguas explicet,
Et magna titulis fulgeat claris domus,
   Mors spernit altam gloriam,
Involvit humile pariter, et celsum caput,
   Aequatque summis infima.
[15] [Col. 0715A] [4Kb] 163 Ubi nunc fidelis ossa Fabricii jacent?
   Quid Brutus, aut rigidus Cato?
164 Signat superstes fama tenuis pauculis
   Inane nomen litteris.
Sed quod decora novimus vocabula
[20]    Num scire consumptos datur?
Jacetis ergo prorsus ignorabiles,
   Nec fama notos efficit.
Quod si putatis longius vitam trahi
   Mortalis aura nominis,
[25] Cum sera vobis rapiet hoc etiam dies,
   Jam vos secunda mors manet.



165 PROSA VIII.
[Col. 0716A]

ARGUMENTUM.---Adversa fortuna, inquit Philosophia, in hoc prosperae praestat, quod prospera mentem involvens tenebris, eamdem inducat cum ad errorem, tum ad vitium; adversa vero mentem exuens praejudiciis, hanc veluti manu ducat et ad veritatem et ad virtutem.

Sed ne me [a 1Kb] inexorabile contra fortunam [1 1Kb] gerere bellum putes, est aliquando cum de hominibus fallax illa nonnihil [2 1Kb] bene mereatur, tum scilicet, cum se aperit, cum frontem detegit moresque profitetur. Nondum forte quid loquar intelligis. Mirum est, quod dicere gestio, (5) [b 1Kb] eoque sententiam verbis explicare vix queo. Etenim [3 1Kb] plus hominibus [c 1Kb] reor adversam [Col. 0717A] quam prosperam prodesse fortunam. [1 1Kb] Illa [a 1Kb] enim semper specie felicitatis, cum videtur blanda, mentitur; 166 [2 1Kb] haec [b 1Kb] semper vera est, cum se instabilem mutatione demonstrat. Illa [c 1Kb] fallit, haec [d 1Kb] instruit; illa [e 1Kb] mendacium specie bonorum mentes fruentium ligat, haec [f 1Kb] cognitione fragilis felicitatis absolvit. Itaque illam [g 1Kb] videas ventosam, fluentem, suique semper ignaram; hanc [h 1Kb] sobriam, (5) succinctamque, et ipsius adversitatis exercitatione prudentem. Postremo [i 1Kb] felix, a vero bono devios blanditiis trahit; adversa plerumque ad vera bona [j 1Kb] reduces [k 1Kb] unco retrahit. [3 1Kb] An hoc inter minima aestimandum putas, quod amicorum tibi fidelium mentes haec aspera, haec horribilis fortuna detexit, haec tibi certos sodalium vultus, [l 1Kb] ambiguosque (10) secrevit; [Col. 0717B] discedens, suos abstulit, tuos reliquit [m 1Kb] ? Quanti hoc [n 1Kb] integer, et, ut videbaris tibi, fortunatus emisses? Desine nunc et amissas opes quaerere, quod pretiosissimum divitiarum genus est, amicos invenisti.



167 METRUM [* 2Kb] VIII.

ARGUMENTUM.---Philosophia a simulacro amoris ad verum amorem, humanum primum, deinde divinum, progressa, ostendit mundum, elementa, coelum, mare, [Col. 0718A] populos, conjuges et sodales amore contineri: unde concludit felices fore homines, si amore divino regantur.


[1Kb] [1Kb] Quod mundus stabili fide
Concordes variat vices,
168 Quod pugnantia semina
Foedus perpetuum tenent,
[5] Quod Phoebus roseum diem
Curru provehit aureo,
Ut quas duxerit Hesperus
Phoebe noctibus imperet,
Ut fluctus avidum mare
[10] Certo fine coerceat,
Ne terris liceat vagis
Latos tendere terminos,
Hanc rerum seriem ligat
[Col. 0718B] Terras ac pelagus regens,
[15] Et coelo imperitans amor.
Hic si frena remiserit,
Quidquid nunc amat invicem
Bellum continuo geret,
Et quam nunc socia fide
[20] Pulchris motibus incitant
[Col. 0719A] [2Kb] Certent solvere machinam.
Hic sancto populos quoque
Junctos foedere continet;
Hic et conjugii sacrum
[25] Castis nectit amoribus;
[Col. 0720A] Hic fidis etiam sua
Dictat jura sodalibus.
169 O felix hominum genus,
Si vestros animos amor,
[30] Quo coelum regitur, regat!



LIBER TERTIUS.
[Col. 0719]


170 PROSA PRIMA.
[Col. 0719B]

ARGUMENTUM.---Philosophia rursus a levioribus ad validiora argumenta progrediens Boetium praedictis rationibus ad majora percipienda commotum paratumque [Col. 0719C] monet, fore ut ipsum, initio a notioribus sumpto, ad veram felicitatem ducat.

Jam [a 1Kb] cantum illa finierat, cum [1 1Kb] me audiendi aviilum, stupentemque arrectis adhuc auribus carminis mulcedo defixerat. Itaque paulo post: O, inquam [b 1Kb] , summum lassorum solamen animorum [c 1Kb] , quantum me vel sententiarum pondere, vel canendi etiam jucunditate refovisti! (5) adeo ut jam me posthac [d 1Kb] imparem fortunae ictibus non arbitrer. Itaque remedia, [Col. 0720B] quae paulo acriora esse dicebas, non modo non perhorresco, sed audiendi avidus vehementer efflagito. 171 Tum illa [e 1Kb] , Sensi, inquit, cum verba nostra tacitus attentusque rapiebas, [2 1Kb] eumque tuae mentis [Col. 0720C] habitum vel exspectavi, vel, quod est verius, ipsa perfeci: talia sunt quippe quae restant, ut degustata quidem mordeant, interius autem recepta dulcescant. Sed quod tu te audiendi cupidum (5) dicis, quanto ardore flagrares, si quonam te ducere aggredimur agnosceres. Quonam, inquam [f 1Kb] ? [3 1Kb] Ad veram, inquit [g 1Kb] , felicitatem, [4 2Kb] quam tuus quoque somniat animus, sed, occupato ad imagines visu, ipsam illam non potest [Col. 0721A] intueri. Tum ego [a 1Kb] : Fac, obsecro, et quae illa vera sit, sine [b 1Kb] cunctatione demonstra. Faciam, inquit illa [c 1Kb] , (10) tui causa libenter: 172 sed [1 1Kb] quae tibi causa notior est, eam prius designare verbis, atque informare conabor: ut ea perspecta, cum in contrariam partem flexeris oculos [d 1Kb] , verae specimen beatitudinis possis agnoscere.



173 METRUM [* 1Kb] PRIMUM.

ARGUMENTUM.---Philosophia exemplo corporum; nimirum agri, palati, nec non aeris, male et bene alternis affectorum, probat, mentem humanam prius exuendam [Col. 0722A] esse falsa, quam induatur vera opinione bonorum.


[1Kb] [20Kb] Qui serere ingenuum volet agrum,
Liberat arva prius fruticibus,
Falce rubos, filicemque resecat,
Ut nova fruge gravis Ceres eat.
[5] 174 Dulcior est apium mage labor,
Si malus ora prius sapor edat.
Gratius astra nitent, ubi notus
Desinit imbriferos dare sonos.
Lucifer ut tenebras pepulerit,
[10] [Col. 0723A] [2Kb] Pulchra dies roseos agit equos.
175 Tu quoque falsa tuens bona prius,
Incipe colla jugo retrahere;
Vera dehinc animum subierint.



176 PROSA II.

ARGUMENTUM.---Philosophia, proposita summi boni notione, ostendit generatim homines cuilibet bono creato unice studentes falsa assumptione decipi.

Tum [1 1Kb] defixo paululum visu, et velut [2 1Kb] in [a 1Kb] augustam suae mentis sedem recepta, sic coepit: [3 1Kb] Omnis mortalium cura quam multiplicium studiorum labor exercet, diverso quidem [b 1Kb] calle procedit, sed ad unum [Col. 0724A] tamen beatitudinis finem nititur pervenire. [4 1Kb] Id autem (5) est bonum quo quis adepto nihil ulterius desiderare queat. Quod quidem est omnium summum bonorum, cunctaque intra se bona continens: cui si quid [c 1Kb] abforet, summum esse non posset, quoniam relinqueretur extrinsecus quod posset optari. Liquet [d 1Kb] igitur esse beatitudinem statum bonorum omnium congregatione perfectum. 177 [5 1Kb] Hunc, uti diximus, [e 1Kb] diverso tramite mortales omnes conantur adipisci. [6 1Kb] Est enim mentibus hominum veri boni naturaliter [f 1Kb] inserta cupiditas, sed [7 1Kb] ad falsa [g 1Kb] devius error abducit. [8 1Kb] Quorum quidem alii summum [Col. 0725A] esse bonum nihilo indigere credentes, ut divitiis affluant, (5) elaborant: [1 1Kb] alii vero bonum, quod sit dignissimum veneratione, judicantes, adeptis honoribus, [a 1Kb] reverendi civibus suis esse nituntur. [2 1Kb] Sunt qui summum bonum in summa potentia esse constituant: hi vel regnare ipsi volunt, vel regnantibus adhaerere conantur. 178 [3 1Kb] At quibus optimum quiddam claritas videtur; hi vel belli, vel pacis artibus gloriosum nomen propagare festinant. [4 1Kb] Plurimi vero boni fructum gaudio, laetitiaque metiuntur: hi felicissimum putant voluptate diffluere. [5 1Kb] Sunt etiam, qui horum fineis, causasque alterutro (5) [b 1Kb] permutant: ut, qui divitias ob potentiam, voluptatesque desiderant; vel qui potentiam seu pecuniae causa, seu proferendi nominis petunt. [6 1Kb] In his [Col. 0725B] igitur caeterisque talibus humanorum actuum, votorumque versatur [c 1Kb] intentio; veluti nobilitas, favorque popularis, quae videntur quamdam claritudinem comparare; uxor ac liberi, qui (10) jucunditatis gratia petuntur. Amicorum vero, quod [d 1Kb] sanctissimum quidem genus est, non in fortuna, sed in virtute [Col. 0726A] numeratur. Reliquum vero vei potentiae causa, vel delectationis assumitur. Jam vero corporis bona [e 1Kb] promptum est, ut ad superiora referantur. Robur enim magnitudoque videntur [f 1Kb] praestare valentiam; pulchritudo atque (15) velocitas celebritatem; salubritas, voluptatem. Quibus omnibus solam beatitudinem desiderari liquet. Nam quod quisque prae caeteris petit, id summum esse judicat bonum. Sed summum bonum beatitudinem esse definivimus. Quare beatum esse judicat statum, quem prae caeteris quisque desiderat. Habes igitur ante oculos [g 1Kb] propositam fere (20) formam felicitatis humanae, opes, honores, potentiam, gloriam, voluptates. 179 [7 1Kb] Quae quidem sola considerans Epicurus, consequenter sibi summum bonum voluptatem esse constituit; quod [Col. 0726B] caetera omnia jucunditatem animo videantur afferre. Sed ad hominum studia revertor: quorum animus, et si [h 1Kb] caligante memoria, tamen bonum summum (5) repetit, sed [8 2Kb] velut ebrius, domum quo tramite revertatur, ignorat. [9 1Kb] Num enim videntur errare hi qui nihilo indigere nituntur? Atqui non est aliud, [Col. 0727A] quod aeque perficere beatitudinem possit, quam copiosus bonorum omnium status, nec alieni egens, sed sibi ipse sufficiens. Num vero labuntur [a 1Kb] hi qui quod sit optimum, id etiam reverentiae (10) cultu dignissimum putant? minime. Neque enim vile quiddam, contemnendumque est, quod adipisci omnium fere mortalium laborat intentio. An in bonis non est numeranda potentia? Quid igitur? Num imbecillum ac sine viribus aestimandum est, quod omnibus rebus constat esse praestantius? An claritudo nihili pendenda est? Sed [b 1Kb] (15) sequestrari nequit, quin omne quod excellentissimum sit, id etiam videatur esse clarissimum. Nam non esse anxiam tristemque beatitudinem, nec doloribus molestiisque subjectam quid attinet dicere, quando in minimis quoque rebus id appetitur, quod habere fruique delectet? 180 [Col. 0727B] Atqui haec sunt, quae adipisci homines volunt, eaque de causa divitias, dignitates, regna, gloriam voluptatesque desiderant, quod per haec sibi sufficientiam, reverentiam, potentiam, celebritatem, laetitiamque [Col. 0728A] credunt esse venturam. Bonum est igitur quod tam diversis (5) [c 1Kb] studiis homines petunt: in quo quanta sit [1 1Kb] naturae vis, [2 1Kb] facile monstratur, cum [3 1Kb] licet variae dissidentesque sententiae, tamen [4 1Kb] in deligendo [d 1Kb] boni fine consentiunt.



181 METRUM [* 1Kb] II.

ARGUMENTUM.---Quamvis naturalem leonum, avium, plantarumque indolem expellas, haec, instar solis ab occasu ad ortum remeantis, recurrit, finem principio junctura.


[2Kb] [4Kb] Quantas rerum flectat habenas
Natura potens, quibus immensum
Legibus orbem provida servet
Stringatque ligans irresoluto
[5] Singula nexu, placet arguto
Fidibus lentis promere cantu.
182 Quamvis Poeni pulchra leones
Vincula gestent, manibusque datas
Captent escas, metuantque trucem,
[10] Soliti verbera ferre, magistrum,
[Col. 0729A] [12Kb] Si cruor horrida tinxerit ora,
Resides olim redeunt animi,
Fremituque gravi meminere sui,
Laxant nodis colla solutis,
[15] Primusque lacer dente cruento
Domitor rabidas imbuit iras.
183 Quae canit altis garrula ramis
Ales, caveae clauditur antro:
Huic licet illita pocula melle,
[20] Largasque dapes dulci studio
Ludens hominum cura ministret,
Si tamen, arcto saliens tecto,
[Col. 0730A] Nemorum gratas viderit umbras,
Sparsas pedibus proterit escas,
[25] Silvas tantum moesta requirit,
Silvas dulci voce susurrat.
184 Validis quondam viribus acta
Pronum flectit virga cacumen:
Hanc si curvans dextra remisit,
[30] Recto spectat vertice coelum.
Cadit Hesperias Phoebus in undas;
Sed secreto tramite rursus
Currum solitos vertit ad ortus.
[Col. 0731A] [2Kb] 185 Repetunt proprios quaeque recursus,
[55] Redituque suo singula gaudent.
Nec manet ulli traditus ordo,
Nisi quod fini junxerit ortum,
Stabilemque sui fecerit orbem.



186 PROSA III.

ARGUMENTUM.---Philosophia, quod hactenus generatim probavit, id deinceps speciatim probatura de divitiis, dignitatibus, regno, gloria et voluptatibus, tam soluta quam stricta oratione, de his scilicet, veram propositionem, at falsam assumptionem fieri, incipit a divitiis, quas demonstrat non esse summum bonum, propter anxietatem, timorem, caeterasque perturbationes quibus comitantur.

Vos quoque o [1 1Kb] [a 1Kb] terrena animalia, [2 1Kb] [b 1Kb] tenui licet imagine, [3 1Kb] vestrum tamen principium [c 1Kb] somniatis, [4 1Kb] verumque illum beatitudinis finem, [5 1Kb] licet minime [Col. 0731B] perspicaci, qualicunque tamen cogitatione prospicitis, eoque vos, et [6 1Kb] ad verum bonum naturalis ducit intentio, 187 et [7 1Kb] ab eodem multiplex error abducit. Considera namque an per ea quibus se homines adepturos beatitudinem putant, ad destinatum finem valeant [Col. 0732A] pervenire? Si enim vel pecunia, vel honores, caeteraque tale quid afferunt, cui nihil bonorum abesse videatur, nos quoque (5) fateamur fieri aliquos horum adeptione felices. Quod si neque id valent efficere quod promittunt, bonisque pluribus carent, nonne [d 1Kb] liquido falsa in eis beatitudinis species deprehenditur? [8 1Kb] Primum igitur te ipsum, qui paulo ante divitiis affluebas, interrogo. [9 1Kb] Inter illas abundantissimas opes numquamne animum tuum concepta ex qualibet (10) injuria confudit anxietas? Atqui, inquam, tam libero me fuisse animo, quin aliquid semper [e 1Kb] angeret, reminisci nequeo. Nonne quia vel aberat, quod abesse non velles; vel aderat, quod adesse noluisses? Ita est, inquam. Illius igitur praesentiam, hujus absentiam desiderabas. Confiteor, inquam. [Col. 0732B] Eget vero, inquit, eo quod quisque (15) desiderat. Eget, inquam. Qui vero eget aliquo, num est usquequaque sibi ipse sufficiens? Minime, inquam. Tu itaque hanc insufficientiam plenus, inquit, opibus sustinebas? Quid ni? inquam. Opes igitur nihilo indigentem, [Col. 0733A] sufficientemque sibi facere nequeunt, et hoc erat quod promittere videbantur. 188 Atqui [1 1Kb] hoc quoque maxime considerandum puto, quod nihil habeat suapte natura pecunia, ut his, a quibus possidetur, invitis nequeat auferri. Fateor, inquam. Quidni fateare, cum eam quotidie valentior aliquis eripiat invito? Unde enim [a 1Kb] forenses querimoniae, nisi quod (5) vel vi, vel fraude a nolentibus pecuniae repetuntur ereptae? Ita est, inquam. Egebit igitur, inquit, extrinsecus, petito praesidio, quo suam pecuniam quisque tueatur. Quis, inquam, neget? Atqui non egeret eo, nisi possiderat pecuniam, quam posset amittere. Dubitari, inquam, nequit. In contrarium igitur relapsa res est: nam quae sufficientes (10) [b 1Kb] sibi facere putabantur opes, alieno potius praesidio faciunt indigentes. [Col. 0733B] [2 1Kb] Quis autem modus est, quo pellatur divitiis indigentia? Num enim divites esurire nequeunt? num sitire non possunt? num frigus hibernum pecuniosorum [Col. 0734A] membra non sentiunt? sed adest, inquies, opulentis, quo famem satient; quo sitim frigusque depellant. Sed (15) hoc modo [3 1Kb] consolari quidem divitiis indigentia potest, auferri penitus non potest. Nam si haec [c 1Kb] hians semper, atque aliquid poscens, opibus non expletur, maneat necesse est, quae possit expleri. Taceo quod [4 1Kb] naturae minimum, quod avaritiae nihil satis est. 189 Quare si opes nec submovere indigentiam possunt, et ipsae suam faciunt, [5 1Kb] quid est quod eas sufficientiam praestare credatis?



190 METRUM [* 1Kb] III.

ARGUMENTUM.---Copia pecuniae, gemmarum et agrorum, inquit Philosophia, homines nec superstites curis eximit, nec defunctos solatur.


[1Kb] [11Kb] Quamvis fluente dives auri gurgite
   [Col. 0734B] Non expleturas cogat avarus opes,
   Oneretque baccis colla Rubri littoris,
191 Ruraque centeno scindat opima bove,
[5] [Col. 0735A] [1Kb] Nec cura mordax deserit superstitem,
   Defunctumque leves non comitantur opes.



192 PROSA IV.

ARGUMENTUM.---Honor dignitates consequens, inquit Philosophia, sic ab opinione vulgi pendet, ut nec ubique nec semper magistratibus exhibeatur: unde falsa pariter assumptione credideris, summum, quod naturaliter cognoscis et amas, bonum in dignitatibus versari.

Sed [1 1Kb] dignitates [a 1Kb] honorabilem, reverendumque, cui provenerint, reddunt. [2 1Kb] Num vis ea magistratibus [b 1Kb] ut utentium mentibus virtutes inserant, vitia depellant? [c 1Kb] Atqui non fugare, sed illustrare potius nequitiam solent, quo fit, ut indignemur eas saepe [Col. 0736A] nequissimis hominibus (5) contigisse: [3 1Kb] unde Catullus 193 [4 13Kb] licet [d 1Kb] in curuli Nonium sedentem, strumam tamen appellat. Videsne quantum malis dedecus adjiciant dignitates? Atqui minus eorum patebit indignitas, si nullis honoribus inclarescant. Tu quoque num tandem tot periculis adduci potuisti, ut [5 2Kb] cum Decorato gerere (5) magistratum putares, cum in eo mentem nequissimi [e 1Kb] scurrae, delatorisque respiceres? Non enim possumus ob honores reverentia dignos judicare, quos ipsis honoribus judicamus indignos. At si quem sapientia praeditum videres, num posses eum vel reverentia, vel ea, qua praeditus est, sapientia, non dignum putare? Minime, Inest (10) [Col. 0737A] enim dignitas propria virtuti, quam protinus in eos quibus fuerit adjuncta, transfundit. 194 [1 1Kb] Quod quia [a 1Kb] populares facere nequeunt honores, liquet eos propriam dignitatis pulchritudinem non habere. In quo illud est animadvertendum magis: nam si eo abjectior est, quo magis a pluribus quisque contemnitur, cum [b 1Kb] reverendos facere nequeat, quos pluribus ostentat (5), [2 1Kb] despectiores potius improbos [c 1Kb] dignitas facit. Verum non [d 1Kb] impune: reddunt namque improbi parem dignitatibus vicem, quas sua contagione commaculant. [3 1Kb] Atque ut agnoscas veram illam reverentiam per has umbratiles dignitates non posse contingere; si quis multiplici consulatu functus in barbaras nationes forte devenerit, venerandumne (10) barbaris honor faciet [e 1Kb] ? Atqui si hoc naturale munus [Col. 0737B] dignitatibus foret, ab officio suo, [f 1Kb] quoquo gentium, nullo modo cessarent: sicut ignis ubique terrarum, nunquam tamen calere desistit. Sed quoniam id eis non propria vis, sed hominum fallax adnectit opinio, vanescunt illico, cum ad eos venerint, qui dignitates [Col. 0738A] eas esse (15) non aestimant. Sed hoc apud exteras nationes; inter eos vero, apud quos ortae sunt, num perpetuo perdurant [g 1Kb] ? 195 Atqui [4 1Kb] [h 1Kb] praetura, magna olim potestas, nunc inane nomen est, et senatorii census gravis [i 1Kb] sarcina. [5 1Kb] Si quis quondam [j 1Kb] populi curasset annonam, magnus habebatur, nunc ea praefectura quid abjectius? Ut enim paulo ante diximus, quod nihil habet proprii decoris, opinione (5) utentium nunc splendorem accipit, nunc amittit. Si igitur reverendos facere nequeunt dignitates, si ultro improborum contagione sordescunt, si mutatione temporum splendere desinunt, si gentium aestimatione vilescunt, quid est quod in se expetendae pulchritudinis habeant, nedum aliis praestent?



196 METRUM [* 1Kb] IV.

[Col. 0738B] ARGUMENTUM.---Philosophia exemplo miseri Neronis dignitates conferentis, confirmat dignitates neminem posse beare.


[1Kb] [9Kb] Quamvis se Tyrio superbus ostro,
   [Col. 0739A] [11Kb] Comeret et niveis lapillis,
197 Invisus tamen omnibus vigebat
   Luxuriae Nero saevientis.
[5] Sed quondam dabat improbus verendis
   Patribus indecores curules.
Quis illos igitur putet beatos,
   Quos miseri tribuunt, honores?



198 PROSA V.

ARGUMENTUM.---Regna, inquit Philosophia, regumque familiaritas, ut pote quae nec perpetua, nec immensa, [Col. 0740A] nec secura, potentiam, quam naturali notione ductus naturaliter appetis, praestare non possunt.

[1 1Kb] An vero regna regumque familiaritas [2 1Kb] efficere potentem valent? Quidni [a 1Kb] , quando eorum felicitas perpetuo perdurat. Atqui [3 2Kb] plena est exemplorum vetustas [b 1Kb] ; plena etiam praesens aetas [c 1Kb] , qui reges felicitatem calamitate mutaverint. O praeclara potentia, quae ne (5) ad conservationem quidem sui satis efficax invenitur! 199 Quod si haec regnorum [4 15Kb] potestas beatitudinis [d 1Kb] auctor est, nonne si qua parte defuerit, felicitatem minuat, miseriam importet? Sed [Col. 0741A] [1 1Kb] quamvis late humana [a 1Kb] tendantur imperia, plures necesse est gentes relinqui, quibus regum quisque non imperet. Qua vero parte beatos (5) faciens desinit potestas, hac impotentia subintrat, quae miseros facit: hoc igitur modo majorem regibus inesse necesse est miseriae portionem. [2 2Kb] Expertus sortis suae periculorum tyrannus [b 1Kb] , regni metus pendentis supra verticem [c 1Kb] gladii terrore simulavit. Quae est igitur haec potestas, quae sollicitudinum morsus expellere, quae formidinum (10) aculeos vitare nequit? Atqui vellent ipsi vixisse securi, sed nequeunt: dehinc de potestate gloriantur. An tu potentem censes, quem videas velle, quod non possit efficere? Potentem censes, qui satellite latus ambit; qui quos terret, [Col. 0742A] ipse plus metuit, qui ut potens esse videatur, in servientium manu situm est? 200 Nam [3 1Kb] quid ego de regum familiaribus disseram cum regna ipsa tantae imbecillitatis plena demonstrem? quos quidem regia potestas saepe incolumis, saepe autem lapsa prosternit? [4 1Kb] Nero Senecam familiarem, praeceptoremque suum ad eligendae mortis coegit arbitrium. [5 2Kb] Papinianum (5) diu inter aulicos potentem, militum gladiis Antoninus objecit. Atqui uterque potentiae suae renuntiare voluerunt, [d 1Kb] quorum Seneca opes etiam suas tradere Neroni, seque in otium conferre conatus est. 201 Sed dum ruituros [6 1Kb] moles [e 1Kb] ipsa trahit, neuter, quod voluit, effecit. Quae est igitur ista potentia quam pertimescunt habentes, quam, nec, [Col. 0743A] cum habere velis, tutus sis, et cum deponere cupias, vitare non possis? [1 1Kb] An praesidio sunt amici [a 1Kb] , quos non virtus, sed fortuna conciliat? (5) Sed quem felicitas amicum fecit [b 1Kb] , infortunium faciet inimicum. [2 1Kb] Quae vero pestis efficacior ad nocendum, quam familiaris inimicus?



202 METRUM [* 1Kb] V.

ARGUMENTUM.---Domitor mundi, inquit Philosophia, nisi suis dominetur perturbationibus, potens non est.


[Col. 0744A] [1Kb] [11Kb] Qui se volet esse potentem,
Animos domet ille feroces,
Nec victa libidine colla
Foedis submittat habenis.
[5] 203 Etenim licet Indica longe
Tellus tua jura tremiscat,
Et serviat ultima Thule;
Tamen atras pellere curas,
Miserasque fugare querelas
[10] Non posse, potentia non est.



204 PROSA VI.
[Col. 0745A]

ARGUMENTUM.---Philosophia addit, nec falsam, nec veram gloriam, propriis alienisve meritis fundatam, habendam esse summum bonum.

[1 2Kb] Gloria vero [2 9Kb] quam fallax saepe, quam turpis est! Unde non injuria tragicus [a 1Kb] exclamat [b 1Kb] : , , , , . Plures enim magnum saepe nomen falsis vulgi opinionibus abstulerunt, quo quid turpius excogitari potest? (5) Nam qui falso praedicantur, suis ipsi necesse est laudibus erubescant. 205 [3 1Kb] Quae si etiam meritis conquisitae sint, quid tamen sapientis adjecerint conscientiae, qui bonum suum non [c 1Kb] populari rumore, sed conscientiae veritate metitur? [4 1Kb] Quod si hoc ipsum propagasse nomen, pulchrum videtur; consequens est, ut foedum non extendisse [Col. 0745B] judicetur. (5) Sed cum, uti paulo ante disserui, plures gentes esse necesse sit, ad quas unius fama hominis nequeat pervenire, fit, ut quem tu aestimas gloriosum, pro maxima parte terrarum videatur [Col. 0746A] [d 1Kb] inglorius. Inter haec vero [e 1Kb] popularem gratiam, nec commemoratione quidem dignam puto, quae nec judicio provenit, nec unquam firma perdurat. Jam vero (10) quam sit inane, quam [5 1Kb] [f 1Kb] futile nobilitatis nomen, quis non videat? quae [g 1Kb] si ad claritudinem refertur, aliena est. Videtur namque esse nobilitas, quaedam de meritis veniens laus parentum. Quod si claritudinem praedicatio facit, illi sint clari necesse est, qui praedicantur. Quare splendidum te, si tuam non habes, aliena claritudo non efficit. (15) Quod si quid est in nobilitate bonum, id esse arbitror solum, ut imposita nobilibus necessitudo videatur, ne a majorum virtute degenerent.



206 METRUM [* 1Kb] VI.

[Col. 0746B] ARGUMENTUM.---Quicunque virtutem colit, inquit Philosophia, is Dei nobilissimi parentis proles non degener, revera nobilis est.


[1Kb] [2Kb] Omne hominum genus in terris
   Simili surgit ab ortu:
[Col. 0747A] [13Kb] Unus enim rerum pater est,
   Unus cuncta ministrat.
[5] 207 Ille dedit Phoebo radios,
   Dedit et cornua lunae.
Ille homines etiam terris
   Dedit, et sidera coelo.
Hic clausit membris animos
[10]    Celsa sede petitos.
[Col. 0748A] 208 Mortales igitur cunctos
   Edit nobile germen.
Quid genus, et proavos strepitis?
   Si primordia vestra,
[15] Auctoremque Deum spectes,
   Nullus degener exstat,
Ni vitiis pejora fovens
   Proprium deserat ortum.



209 PROSA VII.
[Col. 0749A]

ARGUMENTUM.---Voluptates corporis, inquit Philosophia, quod effectus habeant poenitendos, idcirco rationem summi boni habere non possunt.

[1 2Kb] Quid autem de corporis voluptatibus loquar, [2 6Kb] quarum [a 1Kb] appetentia quidem plena est [b 1Kb] anxietatis, [c 1Kb] satietas vero poenitentiae? Quantos illae [d 1Kb] morbos, quam intolerabiles dolores, quasi quemdam fructum nequitiae fruentium solent referre corporibus! quarum motus (5) quid habeat jucunditatis, ignoro. Tristes vero esse voluptatum exitus, quisquis reminisci libidinum suarum volet, intelliget. 210 Quae si beatos [e 1Kb] explicare possunt, [3 1Kb] nihil causae est quin pecudes quoque beatae esse dicantur, quarum omnis ad explendam corporalem [f 1Kb] lacunam festinat intenlio. [4 2Kb] Honestissima quidem conjugis foret, liberorumque [Col. 0750A] jucunditas, sed [g 1Kb] nimis e natura dictum est, nescio quem filios (5) invenisse tortores: quorum [h 1Kb] quam sit mordax quaecunque conditio, neque alias expertum te, neque nunc anxium necesse est admonere. In quo [5 1Kb] Euripidis [i 1Kb] mei sententiam probo, qui carentem liberis infortunio dixit esse felicem.



211 METRUM [* 1Kb] VII.

ARGUMENTUM.---Voluptas omnis, inquit Philosophia, api similis: quos melle pavit, hos aculeo pungit.


[1Kb] [2Kb] Habet omnis hoc voluptas,
Stimulis agit fruenteis,
Apiumque par volantum,
Ubi grata mella fudit,
[5] Fugit, et nimis tenaci
Ferit icta corda morsu.



212 PROSA VIII.
[Col. 0751A]

ARGUMENTUM.---Philosophia praedictam de divitiis, dignitatibus, potestate, gloria, et voluptate doctrinam summatim repetens, haec ait malis adeo implicita, adversariorumque telis adeo exposita, ut rationem summi boni habere non possint.

Nihil igitur dubium est quin hae ad beatitudinem viae [a 1Kb] deviae quaedam sint, nec perducere quemquam eo valeant ad quod se perducturas esse promittunt. Quantis vero implicitae malis sint, brevissime monstrabo. Quid enim? pecuniamne congregare conaberis? (5) Sed eripies habenti. Dignitatibus fulgere velis? danti supplicabis; et qui praeire caeteros honore cupis, poscendi humilitate vilesces. Potentiamne desideras? subjectorum insidiis obnoxius, periculis subjacebis. Gloriam petis? sed per aspera quaeque distractus, [Col. 0751B] securus esse desistis. Voluptariam vitam degas. Sed quis non spernat, atque (10) abjiciat vilissimae fragilissimaeque rei, [b 1Kb] corporis, servum? Jam vero qui bona prae se corporis ferunt, quam exigua, quam fragili possessione nituntur! Num enim elephantos mole, tauros robore superare poteritis? num tigres velocitate praeibitis? Respicite coeli spatium, firmitudinem, celeritatem, et aliquando desinite vilia mirari. Quod (15) quidem coelum non his potius est quam sua qua regitur [c 1Kb] ratione mirandum. Formae [Col. 0752A] vero nitor ut rapidus est, ut velox, et [d 1Kb] vernalium florum mutabilitate fugacior! Quod si, ut Aristoteles [e 1Kb] ait, [1 1Kb] lynceis oculis homines uterentur, ut eorum visus obstantia penetraret, nonne introspectis visceribus, 213 illud [2 1Kb] Alcibiadis superficie pulcherrimum corpus, turpissimum videretur? Igitur [f 1Kb] te pulchrum videri, non tua natura, sed [3 1Kb] oculorum spectantium reddit infirmitas. Sed aestimate, quam vultis nimio corporis bona, dum sciatis hoc quodcunque miramini, [4 1Kb] triduanae febris igniculo (5) posse dissolvi. Ex quibus omnibus illud redigere in summam licet: quod haec; quae nec praestare, quae pollicentur, bona possunt, nec omnium bonorum congregatione perfecta sunt, ea nec ad beatitudinem, quasi quidam [g 1Kb] calles, ferunt, nec beatos ipsa perficiunt.



214 METRUM [* 1Kb] VIII.
[Col. 0752B]

ARGUMENTUM.---Errant homines, canit Philosophia, qui cum terrena in terris, aquatilia in aquis, volatilia in aere, suo quaeque loco reposita quaerant, propriam summi boni sedem veluti ignorantes, felicitatem inde exspectant, unde oriri non possit.


[2Kb] [2Kb] Eheu, quae miseros tramite devios
   Abducit ignorantia!
Non aurum in viridi quaeritis arbore,
   Nec vite gemmas carpitis,
[5] Non altis laqueos montibus abditis,
[Col. 0753A] [12Kb] Ut pisce ditetis dapes.
215 Nec vobis capreas si libeat sequi,
   Tyrrhena captatis vada.
Ipsos quin etiam fluctibus abditos
[10]    Norunt recessus aequoris,
Quae gemmis niveis unda feracior,
   Vel quae rubentis purpurae,
Nec non quae tenero pisce, vel asperis
   Praestent echinis littora.
[15] 216 Sed quonam lateat, quod cupiunt bonum,
   Nescire caeci sustinent,
Et, quod stelliferum trans abiit polum,
   Tellure demersi petunt.
Quid dignum stolidis mentibus imprecer?
[20]    [Col. 0754A] Opes, honores ambiant,
Et cum falsa gravi mole paraverint,
   Tum vera cognoscant bona.



217 PROSA IX.

ARGUMENTUM.---Philosophia nunc utens transitione, qua et dicta recordari, et dicenda praevidere videtur, addit, copiam, potentiam, reverentiam, celebritatem, et jucunditatem summi boni proprietates esse adeo individuas, ut pote plures unius ejusdemque rei modos, ut quicunque assumendo has illasve rebus diversis attribuit, hic praecipitatione vel praejudicio delusus fallatur.

[1 1Kb] Hactenus mendacis formam felicitatis ostendisse suffecerit, quam si [2 1Kb] perspicaciter intueris, ordo est deinceps, quae sit vera monstrare. Atqui video, inquam [a 1Kb] , [Col. 0755A] nec opibus sufficientiam, nec regnis potentiam, nec reverentiam dignitatibus, nec celebritatem gloria, (5) nec laetitiam voluptatibus posse contingere. An etiam causas, cur id ita sit, deprehendisti [b 1Kb] ? Tenui quidem veluti rimula [c 1Kb] mihi videor intueri, sed ex te [d 1Kb] cognoscere malim apertius. Atqui promptissima ratio est [e 1Kb] . [1 2Kb] Quod enim simplex est, indivisumque natura, id error humanus separat, et a vero atque perfecto ad falsum imperfectumque (10) traducit. An tu arbitraris, quod nihilo indigeat, egere potentia? Minime, inquam [f 1Kb] . 218 Recte tu quidem [g 1Kb] : nam si quid est, quod in ulla re imbecillioris [h 1Kb] valentiae sit, in hac praesidio necesse est egeat alieno. Ita est, inquam [i 1Kb] . Igitur sufficientiae potentiaeque una est eademque natura. Sic videtur. Quod vero hujusmodi [Col. 0755B] sit, spernendumne esse censes, an contra (5) rerum omnium veneratione dignissimum? At hoc, inquam, ne dubitari quidem potest. Addamus igitur sufficientiae potentiaeque reverentiam, ut haec tria unum esse judicemus. Addamus, siquidem vera volumus confiteri. Quid igitur? inquit, obscurumne hoc atque ignobile censes esse, an omni celebritate clarissimum? Considera vero, (10) ne, quod nihilo indigere, quod potentissimum, quod honore dignissimum esse concessum est, egere claritudine, quam sibi praestare non possit, atque ob id aliqua ex parte videatur abjectius. Non possum, inquam, quin hoc uti est, ita etiam celeberrimum esse confitear. Consequens igitur est, ut claritudinem superioribus tribus nihil differre (15) fateamur. Consequitur, inquam. [Col. 0755C] Quod igitur nullius egeat alieni, quod suis cuncta viribus possit, quod sit clarum, atque reverendum, nonne hoc etiam constat esse laetissimum? Sed unde huic [j 1Kb] , inquam, tali moeror ullus obrepat, ne cogitare quidem possum. Quare plenum esse laetitiae, siquidem superiora manebunt, necesse est confiteri. Atqui (20) illud quoque per eadem necessarium est [k 1Kb] , sufficientiae, potentiae, claritudinis, reverentiae, jucunditatis nomina quidem esse diversa, nullo vero modo discrepare substantiam. Necesse est, inquam. Hoc [Col. 0756A] igitur, quod est unum, simplexque natura, [l 1Kb] pravitas humana dispertit, et, dum rei, quae partibus caret, partem conatur adipisci, nec portionem, (25) quae nulla est, nec ipsam, quam minime affectat, assequitur. Quonam, inquam, modo? Qui divitias, inquit, petit, penuriae fuga, de potentia nihil laborat: vilis, obscurusque esse mavult, multas etiam sibi naturales quoque subtrahit voluptates, ne pecuniam, quam paravit, amittat. Sed hoc modo ne sufficientia quidem contingit ei, quem (30) [m 1Kb] valentia deserit, quem molestia pungit, quem vilitas abjicit, quem recondit obscuritas. Qui vero solum posse desiderat; profligat opes, despicit voluptates, honoremque potentia carentem, gloriam quoque 219 nihil pendit. Sed huic quoque quam multa deficiant, vides. Fit enim ut aliquando [Col. 0756B] necessariis egeat, ut anxietatibus mordeatur; cumque haec depellere nequeat, etiam id quod maxime petebat, potens esse desistit. Similiter ratiocinari de honoribus, gloria, voluptatibus licet. (5) Nam cum unumquodque horum idem, quod caetera, [n 1Kb] sit, quisquis horum aliquid sine caeteris petit, ne illud quidem, quod desiderat, apprehendit. Quid igitur? inquam, si quis cuncta simul cupiat adipisci? summam quidem ille beatitudinis velit: sed num in his eam reperiet, quae demonstravimus, id, quod pollicentur, non posse conferre? (10) Minime, inquam. In his igitur, quae singula quaeque expetendorum praestare creduntur, beatitudo nullo modo investiganda est. Fateor, inquam, et hoc nihil dici verius potest. Habes igitur, inquit, et formam falsae felicitatis, et [Col. 0756C] causas: deflecte nunc in [o 1Kb] adversum mentis intuitum; ibi enim veram, quam promisimus, statim videbis. Atqui (15) haec, inquam, vel caeco perspicua est, eamque tu paulo ante monstrasti, dum falsae beatitudinis causas aperire conabaris. Nam, ni fallor, ea vera est, et perfecta felicitas, quae sufficientem, potentem, reverendum, celebrem, laetumque perficiat. Atque ut me interius [p 1Kb] animadvertisse cognoscas, quae unum horum, quoniam idem cuncta sunt, (20) veraciter praestare potest, hanc esse plenam beatitudinem [Col. 0757A] sine ambiguitate cognosco. O te, alumne, hac opinione felicem, siquidem hoc, inquit, adjeceris. Quidnam? inquam. Essene aliquid in his mortalibus. caducisque rebus putas, quod hujusmodi statum possit afferre? Minime, inquam, puto; idque a te, nihil ut amplius desideretur, (25) ostensum est. Haec igitur vel imagines veri boni, vel imperfecta quaedam dare bona mortalibus videntur: verum autem, atque perfectum bonum conferre non possunt. Assentior, inquam. Quoniam igitur agnovisti, quae vera illa sit, quae autem beatitudinem mentiantur, nunc superest, ut unde veram hanc petere possis, agnoscas. (30) Id quidem, inquam, jam dudum vehementer exspecto. Sed cum, [1 1Kb] uti in Timaeo Platoni, inquit, nostro placet, in minimis quoque rebus divinum praesidium [Col. 0757B] debeat implorari, quid nunc faciendum censes, ut illius summi boni sedem reperire mereamur? Invocandum, [Col. 0758A] inquam, rerum omnium patrem, quo praetermisso, nullum rite fundatur (35) exordium. Recte, inquit; ac simul ita modulata est.



220 METRUM [* 1Kb] IX.

ARGUMENTUM.---Philosophia precatur Creatorem mundi ut sicut immotus movet corpus omne generatim primum, deinde speciatim, ita mentem humanam disjectis tenebris dignetur illustrare, eamdemque clara summi boni notione informare.


[2Kb] [7Kb] O qui perpetua mundum ratione gubernas
Terrarum coelique sator, qui tempus ab aevo
221 Ire jubes, stabilisque manens das cuncta moveri;
Quem non externae pepulerunt fingere causae
[5] Materiae fluitantis opus, verum insita summi
[Col. 0758B] Forma boni, livore carens: tu cuncta superno
Ducis ab exemplo, pulchrum pulcherrimus ipse
[Col. 0759A] [17Kb] Mundum mente gerens, similique imagine formans,
222 Perfectasque jubens perfectum absolvere partes.
[10] Tu numeris elementa ligas, ut frigora flammis,
Arida conveniant liquidis: ne purior ignis
[Col. 0760A] Evolet, aut mersas deducant pondera terras.
223 Tu triplicis mediam naturae cuncta moventem
Connectens animam per consona membra resolvis;
[15] Quae cum secta duos motum glomeravit in orbes,
In semet reditura meat, mentemque profundam
[Col. 0761A] [4Kb] Circuit, et simili convertit imagine coelum.
225 Tu causis animas paribus, vitasque minores
[Col. 0762A] Provehis, et levibus sublimes curribus aptans
[20] In coelum, terramque seris: quas lege benigna
Ad te conversas reduci facis igne reverti.
[Col. 0763A] [7Kb] 226 Da, Pater, augustam menti conscendere sedem,
Da fontem lustrare boni, da luce reperta
In te conspicuos animi defigere visus.
[25] Disjice terrenae nebulas et pondera molis,
Atque tuo splendore mica: tu namque serenum,
Tu requies tranquilla piis; te cernere finis,
227 Principium, vector, dux, semita, terminus idem.



228 PROSA X.

ARGUMENTUM.---Philosophia demonstrat, aliquod esse summum bonum, et hanc qualitatem ita solius Dei esse, hanc ut a se indistinctam nec ab ullo acceperit, nec cum ullo communicet: ex quo coligit eum qui summo bono fruitur hinc Deum esse participatione, [Col. 0764A] inde participem potentiae, reverentiae, claritatis et voluptatis.

[a 1Kb] Quoniam igitur quae sit imperfecti, quae etiam perfecti boni forma, vidisti: nunc demonstrandum reor, quonam haec felicitatis perfectio constituta sit. In quo illud primum arbitror inquirendum an aliquod hujusmodi bonum, quale paulo ante definisti, in (5) rerum datura possit existere, ne nos praeter rei subjectae veritatem [b 1Kb] cassa cogitationis imago decipiat. [1 1Kb] Sed quin existat, sitque hoc veluti quidam omnium fons bonorum, negari nequit. Omne enim quod imperfectum esse dicitur, id imminutione perfecti imperfectum esse perhibetur. Quo fit, ut si in quolibet genere imperfectum quid (10) esse videatur, in eo [Col. 0765A] perfectum quoque aliquod esse, necesse sit. Etenim perfectione sublata, unde illud, quod imperfectum perhibetur, exstiterit, ne fingi quidem potest. Neque enim ab diminutis, [a 1Kb] inconsummatisque natura rerum cepit exordium, sed ab integris, absolutisque procedens, in haec extrema atque [b 1Kb] effeta dilabitur. Quod si, uti (15) paulo ante monstravimus, est quaedam boni fragilis imperfecta felicitas: esse aliquam solidam perfectamque [c 1Kb] non potest dubitari. Firmissime, inquam [d 1Kb] , verissimeque conclusum est. 229 [1 1Kb] Quo vero, inquit, [e 1Kb] habitet, ita considera. Deum rerum omnium principem, bonum esse, communis humanorum [f 1Kb] conceptio probat animorum. Nam cum nihil Deo melius excogitari queat, id, quo melius nihil est, bonum esse quis dubitet? ita vero [Col. 0765B] bonum esse Deum ratio (5) demonstrat, ut perfectum quoque bonum in eo esse convincat. Nam ni tale sit, rerum omnium princeps esse non poterit: erit enim eo praestantius aliquid, perfectum possidens bonum, quod hoc prius, atque antiquius esse videatur: omnia namque perfecta [g 1Kb] minus integris priora esse claruerunt, quare ne in infinitum ratio prodeat, confitendum (10) est summum Deum, summi, perfectique boni esse plenissimum. Sed perfectum bonum veram esse beatitudinem constituimus. Veram igitur beatitudinem in summo Deo sitam esse, necesse est. Accipio, inquam [h 1Kb] , nec est quod contradici ullo modo queat. Sed quaeso, inquit [i 1Kb] , te, vide quam id sancte [Col. 0766A] atque inviolabiliter probes, (15) [j 1Kb] quod boni summi summum Deum diximus esse plenissimum. Quonam, inquam [k 1Kb] , modo? [2 2Kb] Ne [l 1Kb] hunc rerum omnium patrem illud summum bonum, quo plenus esse perhibetur, vel extrinsecus accepisse, vel ita naturaliter habere praesumas, quasi, habentis Dei, habitaeque beatitudinis diversam cogites esse substantiam. Nam si extrinsecus acceptum (20) putes, praestantius id quod dederit, eo quod acceperit, existimare possis. 230 Sed hunc esse rerum omnium praecellentissimum, dignissime confitemur. Quod si natura quidem inest, sed est ratione diversum, cum de rerum principe loquamur Deo, fingat qui potest, quis haec diversa conjunxerit? Postremo quod a qualibet re diversum est, id non est (5) illud, a quo intelligitur [Col. 0766B] esse diversum. Quare quod a summo bono diversum est sui natura, id summum bonum non est: quod nefas est de Deo cogitare, quo nihil constat esse praestantius. Omnino enim nullius rei natura suo principio melior poterit existere, quare quod omnium principium sit, id etiam [m 1Kb] sui substantia summum esse bonum (10) verissima ratione concluserim. Rectissime, inquam. Sed summum bonum beatitudinem esse concessum est. Ita est, inquam. Igitur, inquit, Deum esse ipsam beatitudinem, necesse est confiteri. Nec propositis, inquam, prioribus [n 1Kb] refragari queo, et ab illis hoc illatum consequens esse perspicio. [3 1Kb] Respice, inquit, an hinc quoque idem (15) firmius [Col. 0767A] approbetur, quod duo summa bona, quae a se diversa sunt, esse non possunt. Etenim quae discrepant bona, non esse alterum quod sit alterum, liquet: quare neutrum poterit esse perfectum, cum alterutri alterum deest. Sed quod perfectum non sit, id summum non esse manifestum est: nullo modo igitur quae summa sunt bona, ea possunt (20) esse diversa. Atqui et beatitudinem, et Deum, summum bonum esse collegimus: quare ipsam necesse est summam esse beatitudinem, quae sit summa Divinitas. Nihil, inquam, nec re hac verius, nec ratiocinatione firmius, nec Deo dignius concludi potest. 231 Super haec, inquit, igitur veluti geometrae solent, demonstratis propositis, aliquid inferre, [1 17Kb] quae [a 1Kb] ipsi vocant, ita ego quoque tibi veluti corollarium dabo. [Col. 0767B] [2 1Kb] Nam quoniam beatitudinis adeptione fiunt homines beati, beatitudo vero est ipsa Divinitas, Divinitatis (5) adeptione fieri beatos, manifestum est. Sed uti justitiae adeptione justi, sapientiae sapientes fiunt, ita Divinitatem adeptos, deos fieri simili ratione necesse est. Omnis igitur beatus, Deus; sed natura quidem unus, participatione vero nihil prohibet esse quam plurimos. Et pulchrum, inquam, hoc, atque pretiosum, sive [b 1Kb] , sive corollarium (10) vocari mavis. [3 2Kb] Atqui hoc quoque pulchrius nihil est, quod his annectendum esse ratio persuadet. Quid? inquam. Cum multa, inquit, beatitudo continere videatur, utrumne haec [c 1Kb] omnia unum veluti corpus beatitudinis quadam partium varietate conjungant, an sit eorum aliquid, quod beatitudinis substantiam compleat, [Col. 0767C] ad hoc vero (15) caetera referantur? Vellem, inquam, id ipsarum rerum commemoratione patefaceres. Nonne, inquit, beatitudinem bonum esse censemus? [Col. 0768A] Ac summum quidem, inquam. Addas, inquit, hoc omnibus licet. Nam eadem sufficientia summa est, eadem summa potentia, reverentia quoque, claritas, et voluptas beatitudo esse judicatur. Quid (20) igitur? Haeccine omnia, bonum, sufficientia, potentia, caeteraque veluti quaedam beatitudinis membra sunt, an ad bonum, veluti ad verticem cuncta referuntur? Intelligo, inquam, quid investigandum proponas: sed quid constituas, audire desidere. Hujus rei discretionem sic accipe. Si haec omnia beatitudinis membra forent, a se quoque invicem (25) discreparent. Haec est enim partium natura, ut unum corpus diversa componant. Atqui haec omnia idem esse monstrata sunt. 232 Minime igitur membra sunt: alioquin ex uno membro beatitudo videbitur esse conjuncta, quod [Col. 0768B] fieri nequit. Id quidem, inquam, dubium non est: sed id, quod restat, exspecto. Ad bonum vero caetera referri palam est. Idcirco enim sufficientia petitur, quoniam bonum esse (5) judicatur; idcirco potentia quoniam id quoque esse creditur bonum. Idem de reverentia, claritudine, jucunditate, conjectare licet. Omnium igitur expetendorum summa atque causa bonum est. Quod enim neque re, neque similitudine ullum in se retinet bonum, id expeti nullo modo potest. Contraque etiam, [4 1Kb] quae natura bona non (10) sunt, tamen si esse videantur, quasi vera bona sint, appetuntur. Quo fit, uti summa, cardo, atque causa expetendorum omnium, bonitas esse jure credatur. [5 1Kb] Cujus vero causa quid expetitur, id maxime videtur optari. Veluti si salutis causa quispiam velit equitare, [Col. 0768C] non tam equitandi motum desiderat, quam salutis effectum. Cum igitur omnia (15) boni gratia petantur, non illa potius quam bonum ipsum desideratur ab [Col. 0769A] omnibus. Sed propter quod caetera optantur, beatitudinem esse concessimus: quare sic quoque sola quaeritur beatitudo. Ex quo [a 1Kb] liquido apparet ipsius boni et beatitudinis unam atque eamdem esse substantiam Nihil video cur dissentire quispiam possit. Sed Deum (20) veramque beatitudinem unum atque idem esse monstravimus. Ita, inquam. [b 1Kb] Secure igitur concludere licet, Dei quoque in ipso bono, nec usquam alio, sitam esse substantiam.



233 METRUM [* 1Kb] X.

ARGUMENTUM.---Philosophia invitat homines perturbationibus obcaecatos ad praedictam summi boni notionem, quod haec non solum sit tenebrarum expers, sed ipsa solis luce praestantior, et placidae quietis parens.


[1Kb] [1 5Kb] Huc omnes pariter venite capti,
[Col. 0770A] Quos fallax ligat improbis catenis
Terrenas habitans libido mentes.
234 Hic erit vobis requies laborum,
[5] Hic portus placida manens quiete,
Hoc patens unum miseris asylum.
Non quidquid Tagus aureis arenis
Donat, aut Hermus rutilante ripa,
Aut Indus calido propinquus orbi,
[10] Candidis miscens virides lapillos,
Illustrant aciem, magisque caecos
In suas condunt animos tenebras.
Hoc quidquid placet, excitatque mentes,
Infimis tellus aluit cavernis.
[15] 235 Splendor, quo regitur vigetque coelum,
Vitat obscuras animae ruinas.
[Col. 0771A] [1Kb] Hanc quisquis poterit notare lucem,
Candidos Phoebi radios negabit.



236 PROSA XI.

ARGUMENTUM.---Postquam Philosophia proposuit bonum esse unum, quod omnia, suo quaeque modo appetunt, eadem concludit rerum omnium finem esse bonum.

Assentior, inquam. Cuncta enim firmissimis nexa rationibus constant. Tum illa: Quanti, inquit, aestimabis, si [1 1Kb] bonum ipsum quid sit, agnoveris? Infiniti, inquam: si quidem mihi pariter Deum quoque, qui bonum est, continget agnoscere. Atqui hoc verissima, (5) inquit, ratione patefaciam, [a 1Kb] maneant modo quae paulo ante conclusa sunt. [b 1Kb] Manebunt, inquam. Nonne, inquit, [2 1Kb] monstravimus ea quae appetuntur a pluribus, idcirco vera perfectaque [3 1Kb] bona non esse, [Col. 0771B] quoniam a se invicem discreparent, cumque alteri abesset alterum, plenum, absolutumque bonum afferre non posse? tum autem verum (10) bonum fieri, cum in unam veluti formam, atque efficientiam colliguntur, ut quae sufficientia est, eadem sit potentia, reverentia, claritas, atque jucunditas: nisi vero unum, atque idem omnia sint, nihil habere, quo inter expetenda [Col. 0772A] numerentur? Demonstratum est, inquam, nec dubitari ullo modo potest. Quae igitur, cum discrepant [15) minime bona sunt; cum vero unum esse coeperint, bona fiunt: nonne haec ut bona sint, unitatis fieri adeptione contingit? Ita, inquam, videtur. Sed omne quod bonum est, boni participatione bonum esse concedis, an minime? Ita est [c 1Kb] . Oportet igitur idem esse unum, atque bonum simili ratione concedas. 237 [4 1Kb] Eadem namque substantia est eorum, quorum naturaliter non est diversus effectus. Negare, inquam, nequeo. [5 3Kb] Nostine igitur, inquit, omne quod est, tam diu manere atque subsistere, quam diu sit unum; sed interire atque dissolvi pariter, atque unum esse destiterit? (5) Quonam modo? Ut in animalibus, inquit, cum in unum coeunt, ac [Col. 0772B] permanent anima corpusque, id animal vocatur. Cum vero haec unitas utriusque separatione dissolvitur, interire, nec jam esse animal liquet. Ipsum quoque corpus cum in una forma, membrorum conjunctione, permanet, humana visitur species. At si distributae, segregataeque (10) partes corporis distraxerint unitatem, desinit esse quod fuerat. Eoque modo percurrenti [Col. 0773A] caetera procul dubio patebit subsistere unumquodque, dum unum est: cum vero unum esse desinit, interire. Consideranti, inquam mihi plura, minime aliud videtur. Estne igitur, inquit, quod in quantum naturaliter agat [a 1Kb] , relicta subsistendi appetentia, (15) venire ad interitum, corruptionemque desideret? Si animalia, inquam, considerem, quae habent aliquam volendi nolendique naturam, nihil invenio, quod [b 1Kb] , nullis extra cogentibus, abjiciat manendi intentionem, et ad interitum sponte festinet. Omne namque animal tueri salutem laborat: mortem vero perniciemque devitat. Sed 238 quid de herbis, arboribusque, quid de inanimatis omnino consentiam rebus, prorsus dubito. Atqui non est quod de hoc possis [c 1Kb] ambigere, cum herbas atque arbores [Col. 0773B] intuearis, primum sibi convenientibus innasci locis, ubi quantum earum natura queat, cito exarescere, atque (5) interire non possint. Nam aliae quidem campis, aliae montibus oriuntur, alias ferunt paludes, aliae saxis haerent, aliarum fecundae sunt steriles arenae, quas si in alia quispiam loca transferre conetur, arescant. Sed dat cuique natura quod convenit, et, ne, dum manere possunt, intereant, elaborat. Quid dicam, quod omnes, velut in terras ore (10) demerso, trahunt alimenta radicibus, ac per medullas robur, corticemque diffundunt? Quid, quod mollissimum quodque, sicuti medulla est, interiore semper sede reconditur, extra vero quadam ligni firmitate tegitur: ultimus autem cortex adversum coeli intemperiem, quasi [d 1Kb] mali patiens defensor opponitur? Jam [Col. 0773C] vero quanta est naturae diligentia, (15) ut cuncta semine multiplicato propagentur, quae omnia non modo ad tempus manendi, verum generatim quoque, quasi in perpetuum permanendi, veluti quasdam machinas esse quis nesciat? Ea etiam quae inanimata esse creduntur, nonne quod suum est, quaeque simili ratione desiderant? Cur enim flammas quidem sursum levitas (20) vehit, terras vero deorsum pondus deprimit, nisi quod haec singulis loca, motionesque conveniunt? Porro autem quod cuique consentaneum est, id unumquodque conservat: sicuti ea quae sunt inimica corrumpunt. Jam vero quae dura sint, ut lapides, adhaerent tenacissime partibus suis, et, ne facile [Col. 0774A] dissolvantur, resistunt. Quae vero liquentia 239 ut aer atque aqua, facile quidem dividentibus cedunt, sed cito in ea rursus a quibus sunt abcissa relabuntur. Ignis vero omnem refugit sectionem. Neque nunc nos de voluntariis animae cognoscentis motibus, sed de naturali intentione tractamus. Sicuti est, quod exceptas (5) escas sine cogitatione transigimus, quod in somno [e 1Kb] spiritum ducimus nescientes. Nam ne in animalibus quidem manendi amor ex animae voluntatibus, verum ex naturae principiis venit. Nam saepe mortem cogentibus causis, quam natura reformidat, voluntas amplectitur: contraque illud quo solo mortalium rerum durat diuturnitas, (10) gignendi opus, quod natura semper appetit, interdum coercet voluntas. Adeo haec sui [f 1Kb] caritas non ex animali motione, [Col. 0774B] sed ex naturali intentione procedit. Dedit enim Providentia creatis a se rebus hanc vel maximam manendi causam, ut quoad possunt, naturaliter manere desiderent: quare nihil est quod ullo modo queas dubitare, cuncta, (15) quae sunt, appetere naturaliter constantiam permanendi, devitare perniciem. Confiteor, inquam [g 1Kb] , nunc me indubitato cernere, quae dudum incerta videbantur. Quod autem, inquit, subsistere ac permanere appetit, id unum esse desiderat, hoc enim sublato, ne esse quidem cuiquam permanebit. Verum est, inquam. Omnia igitur, inquit, (20) unum desiderant. Consensi. Sed unum idipsum monstravimus esse, quod bonum est. Ita quidem. Cuncta igitur bonum petunt: quod quidem ita describas licet, ipsum bonum esse, quod desideretur [Col. 0774C] ab omnibus. [1 1Kb] Nihil, inquam, verius excogitari potest. Nam vel ad nihilum cuncta referuntur, et uno, veluti vertice destituta, (25) sine rectore, fluitabunt, aut si quid est, ad quod universa festinent, id erit omnium summum bonorum. Et illa, Nimium, inquit, o alumne, laetor: ipsam enim [2 1Kb] mediae [h 1Kb] veritatis notam mente fixisti: sed in hoc patuit tibi, quod ignorare te paulo ante dicebas. Quid? inquam. 240 Quis esset, inquit, [3 1Kb] rerum omnium finis? Id est enim profecto, quod desideratur ab omnibus: quod quia bonum esse collegimus, oportet, rerum omnium finem bonum esse fateamur.



241 METRUM [* 1Kb] XI.
[Col. 0775A]

ARGUMENTUM.---Philosophus, inquit Philosophia, suam attentius consideret mentem: huic quippe lumen ingenitum, quod, magistro docente, summae etiam veritatis possit esse principium.


[1Kb] [15Kb] Quisquis profunda mente vestigat verum,
Cupitque nullis ille deviis falli,
In se revolvat intimi lucem visus,
[Col. 0776A] 242 Longosque in orbem cogat inflectens motus,
[5] Animumque doceat, quidquid extra molitur,
Suis retrusum possidere thesauris:
Dudum quod atra texit erroris nubes,
Lucebit ipso perspicacius Phoebo.
Non omne namque mente depulit lumen
[10] 243 Obliviosam corpus invehens molem.
Haeret profecto semen introrsum veri,
[Col. 0777A] [2Kb] Quod excitatur ventilante doctrina,
Nam cur rogati sponte recta censetis,
Ni mersus alto viveret fomes corde?
[15] 244 Quod si Platonis Musa personat verum
Quod quisque discit, immemor recordatur.



245 PROSA XII.

ARGUMENTUM.---Philosophia praenotione Boetii utens, Boetium veluti memorem docet, Deum tanta bonitate et potentia mundum regere, ut omnia, dempto peccato, quod nihil est, ad Deum, facto quodam circuitu, sponte convertantur, nec sit aliquid quod summo huic bono vel velit vel possit obsistere.

Tum ego, [1 2Kb] Platoni [a 1Kb] , inquam, vehementer assentior: nam me [2 1Kb] horum [b 1Kb] jam secundo commemoras. Primum, quod memoriam corporea contagione, dehinc [Col. 0777B] cum moeroris mole pressus, amisi. Tum illa, Si superiora, inquit, concessa respicias, ne illud quidem longius (5) aberit, quin recorderis, quod te dudum nescire confessus es. Quid? inquam. Quibus, ait illa, gubernaculis mundus regatur. Memini, 246 inquam, me inscitiam meam fuisse confessum; sed quid afferas, licet jam prospiciam, planius tamen ex te audire desidero. Mundum hunc, inquit, a Deo regi paulo [Col. 0778A] ante minime dubitandum putabas. Ne nunc quidem arbitror, inquam; nec unquam dubitandum putabo, (5) quibusque in hoc rationibus accedam, breviter exponam. [3 1Kb] Mundus hic ex tam diversis contrariisque partibus in unam formam minime convenisset, nisi unus esset qui tam diversa conjungeret; conjuncta vero naturarum ipsa diversitas, invicem discors, dissociaret atque divelleret; nisi unus esset qui quod nexuit, contineret. Non tam vero (10) certus naturae ordo procederet, nec tam dispositos motus, locis, temporibus, efficientia, spatiis, qualitatibus explicaret, nisi unus esset qui has mutationum varietates manens ipse disponeret. Hoc quidquid est, quo condita manent atque agitantur, usitato cunctis vocabulo Deum nomino. Tum illa, Cum haec, inquit, [Col. 0778B] ita sentias, parvam (15) tibi restare operam puto, ut felicitatis compos, patriam [c 1Kb] sospes revisas: sed quae proposuimus, intueamur. [4 1Kb] Nonne in beatitudine sufficientiam numeravimus, Deumque beatitudinem ipsam esse concessimus? Ita quidem. Et ad mundum igitur, inquit, regendum nullis extrinsecus adminiculis indigebit: alioquin si quo egeat, plemam (20) sufficientiam non habebit. Id, inquam, ita est necessarium. [Col. 0779A] Per se igitur solum cuncta disponit. Negari, inquam, nequit. Atqui Deus ipsum bonum esse monstratus est. Memini, inquam. Per bonum igitur cuncta disponit: si quidem per se regit omnia, quem bonum esse concessimus; et hic est veluti quidam clavus atque gubernaculum, (25) quo mundana machina stabilis atque incorrupta servatur. Vehementer assentior, inquam, et id te paulo ante dicturam, tenui licet suspicione, prospexi. Credo, inquit: jam enim, ut arbitror, vigilantius ad cernenda vera oculos [a 1Kb] deducis: sed quod dicam non minus ad [b 1Kb] contuendum patet. Quid? inquam. 247 [1 1Kb] Cum Deus, inquit, omnia bonitatis clavo gubernare jure credatur, eademque omnia, sicuti docui, ad bonum naturali intentione festinent, num dubitari potest, quin voluntarie [Col. 0779B] regantur, seque ad disponentis [c 1Kb] nutum, veluti convenientia, contemperataque rectori, sponte (5) convertant? Ita, inquam, necesse est: nec beatum regimen esse videretur; siquidem detrectantium jugum foret, non obtemperantium salus. Nihil est igitur, quod naturam servans, Deo [d 1Kb] contraire conetur. Nihil, inquam. [2 1Kb] Quid si conetur, ait, num tandem proficiet quidquam adversus eum, quem [e 1Kb] jure beatitudinis potentissimum esse concessimus? (10) Prorsus, inquam, nihil valeret. Non est igitur aliquid [Col. 0780A] quod summo huic bono vel velit vel possit obsistere. Non, inquam, arbitror. Est igitur, inquit, summum bonum, quod regit cuncta fortiter, suaviterque disponit [f 1Kb] . Tum ego, Quam, inquam, me non modo ea, quae conclusa est, summa rationum, verum multo magis haec (15) ipsa verba [g 1Kb] , quibus uteris, delectant, ut tandem aliquando stultitiam magna latrantem sui pudeat. Accepisti, inquit, in fabulis lacessenteis coelum [3 2Kb] Gigantes: sed illos quoque, uti condignum fuit, benigna fortitudo [h 1Kb] deposuit. Sed visne rationes ipsas invicem collidamus? forsitan ex hujusmodi conflictatione [i 1Kb] pulchra quaedam veritatis scintilla 248 dissiliet. [j 1Kb] Tuo, inquam, arbitratu. Deum, inquit, esse [k 1Kb] omnium potentem nemo dubitaverit. [l 1Kb] Qui quidem, inquam, mente consistat, nullus prorsus [Col. 0780B] ambigat. Qui vero est, inquit, omnium potens, nihil est quod ille non possit. Nihil, inquam. Num igitur Deus facere (5) malum potest? Minime, inquam. [4 1Kb] Malum igitur, inquit, nihil est, cum id facere ille non possit, qui nihil non potest. Ludisne, inquam, me, [5 1Kb] inextricabilem labyrinthum rationibus texens, quo nunc quidem, qua egrediaris, introeas; nunc vero qua introieris, egrediare: an mirabilem quemdam divinae simplicitatis orbem complicas? (10) Etenim paulo ante a beatitudine incipiens, eam [Col. 0781A] summum bonum esse dicebas, quam in summo Deo sitam loquebare: ipsum quoque Deum summum esse bonum, plenamque beatitudinem disserebas: ex quo nemin em beatum fore, nisi qui pariter Deus esset, quasi munusculum dabas. Rursus ipsam boni formam, Dei ac beatitudinis (15) loquebaris esse substantiam: ipsumque unum id ipsum esse bonum dicebas, quod ab omni rerum natura peteretur: Deum quoque bonitatis gubernaculis universitatem regere disputabas, volentiaque cuncta [a 1Kb] parere, nec ullam mali esse naturam: atque haec nullis extrinsecus sumptis, sed altero [b 1Kb] ex altero fidem trahente, insitis, domesticisque probationibus 249 explicabas. Tum illa, Minime, inquit, ludimus; remque omnium maximam Dei munere, quem dudum deprecabamur, [Col. 0781B] exegimus. Ea est enim divinae forma substantiae, ut neque in externa dilabatur, nec in se externum aliquid ipsa suscipiat; sed, sicut de ea Parmenides (5) ait: [1 9Kb] [c 1Kb] , rerum orbem mobilem rotat, dum se immobilem ipsa conservat. Quod si rationes quoque non extra petitas, sed intra rei, quam tractabamus, ambitum collocatas agitavimus, nihil est quod admirere, cum Platone [d 1Kb] sanciente didiceris, cognatos, de quibus [Col. 0782A] loquimur, rebus oportere (10) esse sermones.



250 METRUM [* 1Kb] XII.

ARGUMENTUM.---Quam primum habes summi boni notitiam felix, inquit Philosophia, hanc infelix amittis, inspecta terra: sicut Orpheus, conversis ad inferos luminibus, conjugem carmine emptam perdidit.


[3Kb] [4Kb] Felix, qui potuit boni
Fontem visere lucidum:
Felix, qui potuit gravis
Terrae solvere vincula.
[5] 251 Quondam funera conjugis
Vates Threicius gemens,
Postquam flebilibus modis
Silvas currere mobiles,
Amnes stare coegerat,
[10] Junxitque intrepidum latus
Saevis cerva leonibus,
Nec visum timuit lepus
Jam cantu placidum canem,
Cum flagrantior intima
[15] Fervor pectoris ureret,
Nec qui cuncta subegerant,
Mulcerent dominum modi,
[Col. 0783A] [33Kb] 252 Immiteis superos querens,
Infernas adiit domos.
[20] Illic blanda sonantibus
Chordis carmina temperans,
Quidquid praecipuis deae
Matris fontibus hauserat,
Quod luctus dabat impotens,
[25] Quod luctum geminans amor,
Deflet, Taenara commovens,
Et dulci veniam prece
253 Umbrarum dominos rogat.
Stupet tergeminus novo
[30] [Col. 0784A] Captus carmine janitor.
Quae sontes agitant metu
Ultrices scelerum deae
Jam moestae lacrymis madent.
Non Ixionium caput
[35] Velox praecipitat rota,
Et longa site perditus
Spernit flumina Tantalus.
Vultur dum satur est modis,
Non traxit Tityi jecur.
[40] 254 Tandem, vincimur, arbiter
Umbrarum miserans ait:
[Col. 0785A] [2Kb] Donamus comitem viro
Emptam carmine conjugem:
Sed lex dona coerceat,
[45] Ne, dum Tartara liquerit,
Fas sit lumina flectere.
Quis legem det amantibus?
Major lex amor est sibi.
Heu! noctis prope terminos
[50] Orpheus Euridicen suam
[Col. 0786A] Vidit, perdidit, occidit.
Vos haec fabula respicit,
Quicunque in superum diem
Mentem ducere quaeritis.
[55] Nam qui tartareum in specus
Victus lumina flexerit,
Quidquid praecipuum trahit,
Perdit, dum videt inferos.



LIBER QUARTUS.
[Col. 0785]


256 PROSA PRIMA.
[Col. 0785C]

ARGUMENTUM.---Boetium mirantem, quod Deo mundum regente non solum mala sint et impunita, sed virtus et praemiis careat, et sceleratorum pedibus subjecta calcetur, docet Philosophia, nec vitia sine poenis, nec virtutem sine praemio esse.

Haec cum Philosophia, [1 1Kb] dignitate vultus, et oris gravitate servata, leniter suaviterque cecinisset, tum ego, nondum [a 1Kb] penitus insiti moeroris oblitus, intentionem dicere adhuc aliquid parantis [b 1Kb] abrupi. 257 Et o, inquam, [2 1Kb] veri praevia luminis [c 1Kb] , quae usque adhuc tua fudit oratio, [d 1Kb] cum sui [3 1Kb] speculatione [Col. 0786C] divina, tum tuis rationibus invicta patuerunt; eaque mihi, et si ob injuriae dolorem nuper oblita, non tamen antehac prorsus ignorata dixisti. Sed ea ipsa est vel maxima [4 1Kb] nostri (5) causa moeroris, quod cum rerum bonus rector existat, vel esse omnino mala possint, vel impunita praetereant. Quod solum quanta dignum sit admiratione, profecto consideras. At huic aliud majus adjungitur: nam imperante florenteque nequitia, virtus non solum praemiis caret, verum etiam sceleratorum pedibus subjecta calcatur, et in locum (10) facinorum supplicia luit. Quae fieri [5 1Kb] in [Col. 0787A] regno scientis omnia, potentis omnia, sed bona tantummodo volentis Dei, nemo satis potest nec admirari, nec conqueri. Tum illa [a 1Kb] , Et [1 1Kb] esset, inquit, infiniti [b 1Kb] stuporis, omnibusque horribilius monstris, si, uti tu existimas, in tanti veluti patrisfamilias dispositissima domo, vilia vasa colerentur, (15) pretiosa sordescerent: [2 1Kb] sed non ita est. 258 Nam si ea quae paulo ante conclusa sunt, [c 1Kb] inconvulsa servantur, [3 1Kb] ipso, de cujus nunc regno loquimur, auctore cognosces, semper quidem potentes bonos esse, malos vero abjectos semper atque imbecilles; nec sine poena unquam esse vitia, nec sine praemio virtutes; (5) bonis felicia, malis semper infortunata contingere, multaque id genus, quae sopitis querelis firma te soliditate corroborent. Et quoniam verae formam beatitudinis [Col. 0788A] me [d 1Kb] dudum monstrante vidisti, quo etiam sita sit agnovisti, decursis omnibus, quae praemittere necessarium puto, [4 1Kb] viam tibi, quae te [e 1Kb] domum revehat, ostendam. [5 1Kb] Pennas (10) etiam tuae menti, quibus se in altum tollere possit, affigam, ut perturbatione depulsa, [6 1Kb] sospes in patriam, [7 1Kb] meo ductu, mea semita, meis vehiculis revertaris.



259 METRUM [* 1Kb] PRIMUM.

ARGUMENTUM.---Me juvante, inquit Philosophia, mens humana res omnes creatas transcendens pervenit ad Deum; quo cognito, conversa ad terras hic videt etiam principes exsulare.


[2Kb] [1 3Kb] Sunt etenim pennae volucres mihi,
   Quae celsa conscendant poli:
Quas sibi cum velox mens induit,
   260 Terras perosa despicit,
[5] [Col. 0789A] [13Kb] Aeris immensi superat globum,
   Nubesque post tergum videt;
Quique agili motu calet aetheris,
   Transcendit ignis verticem,
Donec in astriferas surgat domos,
[10]    261 Phoeboque conjungat vias,
Aut comitetur iter gelidi senis,
   Miles corusci sideris,
[Col. 0790A] Vel quocunque micans nox pingitur,
   Recurrat astri circulum,
[15] Atque ubi jam exhausti fuerit satis,
   Polum relinquat extimum,
Dorsaque velocis premat aetheris
   Compos verendi luminis.
262 Hic regum sceptrum dominus tenet,
[20]    [Col. 0791A] [2Kb] Orbisque habenas temperat,
Et volucrem currum stabilis regit,
   Rerum coruscus arbiter.
Huc te si reducem referat via,
   Quam nunc requiris immemor,
[25] Haec dices, memini, patria est mihi,
   Hinc ortus, hic sistam gradum.
Quod si terrarum placeat tibi
   Noctem relictam visere,
   263 Quos miseri torvos populi timent,
[30]    Cernes tyrannos exsules.



264 PROSA II.

ARGUMENTUM.---Ex praedictis Philosophia demonstrat, et probos potentes, et improbos impotentes esse.

Tum ego, [1 1Kb] papae, inquam, [a 1Kb] ut magna promittis! [Col. 0791B] nec dubito quin possis efficere: tu modo quem excitaveris, ne [b 1Kb] moreris. [2 1Kb] Primum igitur, inquit, bonis semper adesse potentiam, malos cunctis viribus esse desertos, agnoscas licebit: quorum alterum demonstratur (5) ex altero. Nam cum bonum malumque contraria sint, si bonum potens esse constiterit, liquet imbecillitas mali: at si fragilitas clarescat mali, boni firmitas nota est. Sed uti nostrae sententiae, fides abundantior sit, alterutro calle procedam, nunc hinc, nunc inde proposita confirmans. [3 1Kb] Duo sunt, quibus omnis humanorum (10) actuum constat effectus; voluntas scilicet, ac potestas: quorum si alterutrum desit, nihil est quod explicari queat. Deficiente etenim voluntate, ne aggreditur quidem quisque quod non vult: at si potestas absit, voluntas [Col. 0792A] frustra sit. Quo fit; ut si quem videas adipisci velle, quod minime adipiscatur, huic obtinendi quod voluerit, defuisse [c 1Kb] valentiam (15) dubitare non possis. Perspicuum est, inquam, nec ullo modo negari potest. Quem vero effecisse quod voluerit, videas, num etiam potuisse dubitabis? Minime. Quod vero quisque potest, in eo validus; quod vero non potest, in hoc imbecillis esse censendus est. 265 Fateor, inquam. Meministine igitur, inquit, superioribus rationibus esse collectum, intentionem omnem voluntatis humanae, quae diversis studiis agitur, ad beatitudinem festinare? Memini, inquam, id quoque esse demonstratum. Num recordaris beatitudinem ipsum esse bonum, (5) eoque modo cum beatitudo petitur, ab omnibus desiderari bonum? Minime, inquam, recordor, [Col. 0792B] quoniam id memoriae fixum teneo. Omnes igitur homines boni pariter, ac mali, indiscreta intentione ad bonum pervenire nituntur? Ita, inquam, consequens est. Sed certum est, adeptione boni, bonos fieri. Certum. Adipiscuntur (10) igitur boni, quod appetunt? Sic videtur. Mali vero si adipiscerentur, quod appetunt bonum, mali esse non possent. Ita est. Cum igitur utrique bonum petant, sed hi quidem adipiscantur illi vero minime; non dubium est bonos quidem potentes esse, qui vero mali sunt, imbecilles. Quisquis, inquam, dubitat, nec rerum (15) naturam, nec consequentiam potest considerare rationum. [4 2Kb] Rursus inquit: Si duo sint, quibus idem [d 1Kb] secundum naturam propositum sit, eorumque unus naturali officio idipsum agat atque perficiat; alter [Col. 0793A] vero naturale illud officium minime administrare queat, alio vero modo, quam naturae convenit, non quidem impleat propositum suum, (20) sed imitetur implentem; quemnam horum [a 1Kb] valentiorem esse decernis? [b 1Kb] Etsi conjecto, inquam, quid velis, [c 1Kb] planius tamen audire desidero. Ambulandi, inquit, motum secundum naturam esse hominibus, num negabis? Minime, inquam. Ejusque rei pedum officium esse naturale num dubitas? Ne hoc quidem, inquam. Si quis igitur pedibus (25) incedere valens ambulet, aliusque, cui hoc naturale pedum desit officium, manibus nitens, ambulare conetur, quis horum jure valentior existimari potest? Contexe, inquam, caetera: nam quin naturalis officii potens, eo, qui idem nequeat, valentior sit, nullus [d 1Kb] ambigit. 266 Sed [Col. 0793B] summum, inquit, bonum, quod aeque malis bonisque propositum, boni quidem naturali officio virtutum petunt: mali vero variam per cupiditatem, quod adipiscendi boni naturale officium non est, idem ipsum conantur adipisci. An tu aliter existimas? Minime, (5) inquam [e 1Kb] nam etiam, quod est consequens, patet. Ex his enim quae concesseram, bonos quidem potentes, malos vero esse necesse est imbecilles. Recte, inquit, praecurris, idque, uti medici sperare solent, indicium est erectae jam, resistentisque naturae. [1 2Kb] Sed quoniam te ad intelligendum promptissimum esse conspicio, [f 1Kb] crebras coacervabo rationes. (10) Vide enim quanta vitiosorum hominum pateat infirmitas, qui ne ad hoc quidem pervenire [Col. 0793C] queunt, ad quod eos naturalis ducit, ac pene compellit [Col. 0794A] intentio. Et quid? si hoc tam magno ac pene invicto praeeuntis naturae desererentur auxilio? Considera vero quanta sceleratos homines habeat impotentia. Neque enim levia, aut ludicra (15) praemia petunt, quae consequi atque obtinere non possunt: sed circa ipsam rerum summam, verticemque deficiunt, nec in eo miseris contingit effectus, quod solum dies, noctesque moliuntur: in qua re bonorum vires eminent. Sicut enim eum qui pedibus incedens, ad eum locum usque pervenire potuisset, quo nihil ulterius pervium jaceret incessui, (20) ambulandi potentissimum esse censeres: ita eum, qui expetendorum finem, quo nihil ultra est, apprehendit, potentissimum necesse est judices. Ex quo fit, [g 1Kb] quod huic objacet, ut iidem scelesti, iidem viribus omnibus [Col. 0794B] videantur esse deserti. 267 Cur enim relicta virtute vitia sectantur? [2 1Kb] inscitiane bonorum? sed quid [h 1Kb] enervatius ignorantiae caecitate? An sectanda noverunt? sed [3 1Kb] transversos eos libido praecipitat, sic quoque intemperantia fragiles, qui [i 1Kb] obluctari vitio nequeunt. [4 1Kb] An scientes, volentesque bonum (5) deserunt, ad vitia deflectuntur? Sed hoc modo non solum potenteis esse, sed omnino esse desinunt. Nam qui communem omnium, quae sunt, finem relinquunt, pariter quoque esse desistunt. Quod quidem cuipiam mirum forte videatur, ut malos, qui plures hominum sunt, eosdem non esse dicamus: sed ita sese res habet. Nam qui mali sunt, (10) eos malos esse non abnuo: sed, eosdem esse, pure atque simpliciter [Col. 0794C] nego. Nam uti cadaver hominem mortuum [Col. 0795A] dixeris, simpliciter vero hominem appellare non possis: ita vitiosos, malos quidem esse concesserim, sed esse absolute nequeam confiteri. Est enim, quod ordinem retinet, servatque naturam: quod vero ab hac deficit, esse etiam, (15) [a 1Kb] quod in sua natura situm est, derelinquit. Sed possunt, inquies, mali: nec ego quidem negaverim; sed haec eorum potentia non a viribus, sed ab imbecillitate descendit. Possunt enim mala, quae minime valerent, si in bonorum efficientia manere potuissent. Quae possibilitas eos evidentius nihil posse, demonstrat. [1 2Kb] Nam si, uti paulo ante (20) collegimus, malum nihil est, cum tantummodo possint, nihil 268 posse improbos liquet. Perspicuum est. Atque ut intelligas, quaenam sit hujus potentiae vis, summo bono nihil potentius [Col. 0795B] paulo ante definivimus. Ita est, inquam. Sed idem, inquit, facere malum nequit. Minime. Est igitur, inquit, aliquis, qui omnia posse homines (5) putet? Nisi qui insaniat, nemo. Atqui iidem possunt mala. Utinam quidem, inquam, non possent. Cum igitur, bonorum tantummodo potens, possit omnia; non vero queant omnia potentes etiam malorum: eosdem, qui mala possunt, minus posse manifestum est. Huc accedit, quod omnem potentiam inter expetenda numerandam, (10) omniaque expetenda referri ad bonum, velut ad quoddam naturae suae cacumen, ostendimus. Sed [b 1Kb] patrandi sceleris possibilitas referri ad bonum non potest. Expetenda igitur non est. Atqui [Col. 0796A] omnis potentia expetenda est. Liquet igitur malorum possibilitatem non esse potentiam. Ex quibus omnibus bonorum quidem potentia, malorum vero (15) minime dubitabilis apparet infirmitas. Veramque illam [c 1Kb] Platonis esse sententiam liquet, solos, quod desiderent, facere posse sapientes: improbos vero exercere quidem quod libeat, quod vero desiderent, explere non posse. Faciunt enim quaelibet, dum per ea, quibus delectantur, id bonum, quod desiderant, se adepturos putant; sed minime (20) adipiscuntur, quoniam ad beatitudinem [d 1Kb] probra non veniunt.



269 METRUM [* 1Kb] II.

ARGUMENTUM.---Philosophia praedictam improborum infirmitatem exemplo confirmans, ostendit tyrannos [Col. 0796B] sede, veste, armis, vultu, affectuque terribiles, quot perturbationibus, totidem dominis subditos opprimi.


[1Kb] [3Kb] Quos vides sedere celsos
   Solii culmine reges,
Purpura claros nitente,
   Septos tristibus armis,
[5] Ore torvo comminantes
   Rabie cordis anhelos;
Detrahat si quis superbis
   Vani tegmina cultus,
Jam videbit intus arctas
[10]    Dominos ferre catenas.
270 Hinc enim libido versat
   [Col. 0797A] [1Kb] Avidis corda venenis,
Hinc flagellat ira mentem
   Fluctus turbida tollens,
[15] Moeror aut captos fatigat,
   Aut spes lubrica torquet.
Ergo, cum caput tot unum
   Cernas ferre tyrannos,
Non facit, quod optat, ipse
[20]    Dominus pressus iniquis.



271 PROSA III.

ARGUMENTUM.---Philosophia addit probos praemiis, improbos suppliciis ita affici intrinsecus, ut et probi in deos, et improbi in bestias convertantur.

Videsne igitur [a 1Kb] quanto in [b 1Kb] coeno probra volvantur, qua probitas luce resplendeat? in quo perspicuum [Col. 0797B] est, nunquam bonis praemia, nunquam sua sceleribus deesse supplicia. [1 1Kb] Rerum etenim quae geruntur, illud propter quod unaquaeque res geritur, ejusdem rei (5) praemium esse [c 1Kb] non injuria videri potest: uti currenti in stadio, propter quam curritur, jacet praemium corona. Sed beatitudinem esse idem ipsum bonum, propter quod omnia geruntur, ostendimus. Est igitur humanis actibus ipsum bonum, [Col. 0798A] veluti praemium commune propositum. [2 1Kb] Atqui hoc a bonis non potest separari. Neque enim bonus (10) ultra jure vocabitur, qui careat bono; quare probos mores sua praemia non relinquunt. Quantum libet igitur saeviant mali, sapienti tamen corona non decidet, non arescet. Neque enim probis animis proprium decus, aliena decerpit improbitas. Quod si extrinsecus accepto laetaretur, poterat hoc vel alius quispiam, vel ipse etiam, qui contulisset, 272 auferre. Sed quoniam id sua cuique probitas confert, tum suo praemio carebit, cum probus esse desierit. Postremo cum omne praemium idcirco appetatur, quoniam bonum esse creditur, quis boni [d 1Kb] compotem, praemii judicet expertem? [3 1Kb] At cujus praemii? omnium (5) pulcherrimi, maximique. Memento [Col. 0798B] etenim corollarii illius [e 1Kb] , quod paulo ante praecipuum dedi, ac sic collige. Cum ipsum bonum beatitudo sit, bonos omnes eo ipso quod boni sint, fieri beatos liquet. Sed qui beati sunt, deos esse convenit. Est igitur praemium bonorum, quod nullus deterat dies, nullius minuat potestas, nullius [f 1Kb] fuscet (10) improbitas, deos fieri. Quae cum ita sint, [4 2Kb] de malorum quoque inseparabili poena dubitare sapiens [Col. 0799A] nequeat. Nam cum bonum malumque, item poenae atque praemium adversa fronte dissideant, quae in boni praemio videmus accidere, eadem necesse est in mali poena contraria parte respondeant. Sicut igitur probis probitas ipsa fit praemium; (15) ita improbis nequitia supplicium est. Jam vero quisquis afficitur poena, malo se affectum esse non dubitat. Si igitur sese ipsi [a 1Kb] aestimare velint, possunt ne sibi supplicii expertes videri, quos omnium malorum extrema nequitia non afficit modo, verum etiam vehementer inficit? Vide autem ex adversa parte bonorum, quae improbos (20) poena comitetur. Omne namque, quod sit, unum esse, ipsumque unum bonum esse paulo ante didicisti. Cui consequens est, ut omne quod sit, id etiam bonum esse videatur. Hoc [Col. 0799B] igitur modo quidquid a bono deficit, esse desistit: quo fit, ut mali desinant esse quod fuerant. Sed fuisse homines, adhuc ipsa humani corporis reliqua species (25) ostentat. Quare versi in malitiam, humanam quoque amisere naturam. Sed cum ultra homines [Col. 0800A] quemque provehere sola probitas possit, necesse est, ut quos ab humana conditione dejecit, infra hominis meritum detrudat improbitas. Evenit igitur, ut quem transformatum vitiis videas, hominem aestimare non possis. 273 [1 2Kb] [b 1Kb] Avaritia fervet alienarum opum violentus ereptor? lupi similem dixeris. [c 1Kb] Ferox, atque inquies, linguam litigiis exercet? cani comparabis. [d 1Kb] Insidiator occultis surripuisse fraudibus gaudet? vulpeculis exaequetur. [e 1Kb] Irae intemperans fremit? leonis animum gestare credatur. (5) [f 1Kb] Pavidus ac fugax non metuenda formidat? cervis similis habeatur. [g 1Kb] Segnis, ac stupidus torpet? [2 1Kb] asinum vivit. [h 1Kb] Levis atque inconstans studia permutat? nihil ab avibus differt. [i 1Kb] Foedis immundisque libidinibus immergitur? sordidae suis voluptate detinetur. Ita fit, [Col. 0800B] ut qui, probitate deserta, homo esse desierit, cum in divinam conditionem (10) transire non possit, vertatur in belluam.



274 METRUM [* 3Kb] III.

ARGUMENTUM.---Quin mali mores, inquit Philosophia, Circaeis carminibus potentiores, non instar horum, [Col. 0801A] corpora convertunt in apros, leones, lupos, tigres, sues, sed in ipsam mentem saeviunt.


[2Kb] [6Kb] 275 Vela Neritii ducis,
Et vagas pelago rates
Eurus appulit insulae,
Pulchra qua residens dea
[5] Solis edita semine,
Miscet hospitibus novis
Tacta carmine pocula.
276 Quos ut in varios modos
Vertit herbipotens manus:
[10] Hunc apri facies tegit,
[Col. 0802A] Ille Marmaricus leo
Dente crescit et unguibus;
Hic lupis super additus
Flere dum parat, ululat:
[15] Ille, tigris ut Indica,
Tecta mitis obambulat,
Sed licet variis malis
Numen Arcadis alitis
Obsitum miserans ducem
[20] Peste solverit hospitis:
277 Jam tamen mala remiges
Ore pocula traxerant:
[Col. 0803A] [1Kb] Jam sues Cerealia
Glande pabula verterant.
[25] Et nihil manet integrum
Voce, corpore, perditis.
Sola mens stabilis, super
Monstra, quae patitur, gemit.
O levem nimium manum,
[30] Nec potentia gramina,
Membra quae valeant licet,
Corda vertere non valent.
Intus est hominum vigor
Arce conditus abdita.
[35] Haec venena potentius
Detrahunt hominem sibi
Dira, quae penitus meant,
[Col. 0803B] Nec nocentia corpori
Mentis ulcere saeviunt.



279 PROSA IV.

ARGUMENTUM.---Philosophia improborum miseriam amplius confirmatura, hoc eos esse miseriores ostendit, quod cupita perficiant diutius; impuniti vivant; caeterisque inferant injuriam.

Tum ego [a 1Kb] Fateor, inquam, nec [b 1Kb] injuria dici video vitiosos, tametsi humani corporis speciem servent, in belluas tamen animorum qualitate mutari. Sed quorum atrox scelerataque mens bonorum pernicie saevit, idipsum eis licere noluissem. Nec licet, inquit, (5) uti convenienti monstrabitur loco: sed tamen si idipsum quod eis licere creditur, auferatur, magna ex parte sceleratorum hominum poena [c 1Kb] relevatur. [1 1Kb] Etenim quod incredibile cuiquam forte [Col. 0804A] videatur, infeliciores esse necesse est malos, cum cupita perfecerint, quam si ea, quae cupiunt, implere non possint. Nam si miserum est voluisse prava, (10) potuisse miserius est, sine quo voluntatis miserae langueret effectus. Itaque cum sua singulis miseria sit, triplici infortunio necesse est urgeantur, quos videas scelus velle, posse, perficere. Accedo, inquam: sed uti hoc infortunio cito careant, [d 1Kb] patrandi sceleris possibilitate deserti, vehementer exopto. Carebunt, inquit, [e 1Kb] ocyus, quam (15) vel tu forsitan velis, vel illi sese existiment esse carituros. Neque enim est aliquid in tam brevibus vitae metis ita [f 1Kb] serum, quod exspectare longum immortalis praesertim animus putet: quorum magna spes et excelsa facinorum machina repentino atque insperato [Col. 0804B] saepe fine destruitur: quod quidem illis miseriae [g 1Kb] modum statuit. 280 [2 1Kb] Nam si nequitia miseros facit, miserior sit necesse est diuturnior nequam: quos infelicissimos esse judicarem, si non eorum malitiam saltem mors extrema finiret. Etenim si de pravitatis infortunio vera conclusimus, infinitam liquet esse miseriam, quam esse constat aeternam. (5) Tum ego, Mira quidem, inquam, et concessu difficilis [h 1Kb] illatio; sed his eam, quae prius concessa sunt, nimium convenire cognosco. Recte, inquit, existimas: sed qui conclusioni accedere durum putat, aequum est vel falsum aliquid praecessisse demonstret, vel collationem propositionum non esse efficacem necessariae conclusionis ostendat: (10) alioquin concessis praecedentibus, nihil prorsus est, quod de [i 1Kb] illatione causetur. [3 1Kb] Nam hoc quoque quod dicam, [Col. 0805A] non minus mirum videatur, sed ex his quae sumpta sunt aeque est necessarium. Quidnam? inquam. Feliciores, inquit, esse improbos supplicia luentes, quam si eos nulla justitiae poena coerceat. Neque id nunc [a 1Kb] molior, quod cuivis (15) veniat in mentem, corrigi ultione pravos mores, et ad rectum supplicii terrore deduci, caeteris quoque exemplum esse culpanda fugiendi: sed alio quodam modo infeliciores esse improbos arbitror impunitos, tametsi nulla ratio correctionis, nullus respectus habeatur exempli. Et quis erit, inquam, praeter hos alius modus? Et illa, Bonos, (20) inquit, esse felices, malos vero miseros nonne concessimus? Ita est, inquam. Si igitur, inquit, miseriae cujuspiam bonum aliquid addatur, nonne felicior est eo, cujus pura ac solitaria sine cujusquam boni admistione miseria est? Sic, [Col. 0805B] inquam, videtur. Quid si eidem 281 misero, qui cunctis careat bonis, praeter ea, quibus miser est, malum aliud fuerit annexum, nonne multo infelicior eo censendus est, cujus infortunium boni participatione [b 1Kb] relevatur? Quid ni? inquam. Habent igitur improbi, cum puniuntur, boni quidem aliquid annexum, (5) poenam ipsam scilicet, quae ratione justitiae bona est: iidemque cum supplicio carent, inest eis aliquid ulterius mali, ipsa impunitas, quam iniquitatis merito malum esse confessus es. Negare non possum. Multo igitur infeliciores improbi sunt injusta impunitate donati, quam justa ultione puniti. Sed puniri improbos, justum; impunitos vero [c 1Kb] elabi, [Col. 0806A] (10) iniquum esse manifestum est. Quis id neget? Sed ne illud quidem, ait, quisquam negabit bonum esse omne quod justum est: contraque quod injustum est malum liquere esse. Tum ego: Ista quidem consequentia sunt eis quae paulo ante conclusa sunt. Sed quaeso, inquam, te, nullane animarum supplicia post defunctum morte corpus (15) relinquis? Et magna quidem, inquit: [1 2Kb] quorum alia poenali acerbitate, alia vero purgatoria clementia exerceri puto. Sed nunc de his disserere consilium non est. Id vero hactenus egimus, ut, quae indignissima tibi videbatur, malorum potestas, eam nullam esse cognosceres: quosque impunitos querebare, videres nunquam improbitatis suae (20) carere suppliciis: licentiam quam cito finiri precabaris, nec longam [Col. 0806B] esse disceres: infelicioremque fore, si diuturnior; infelicissimam vero, si esset aeterna: post haec miseriores esse improbos, injusta impunitate dimissos, quam justa ultione punitos. Cui sententiae consequens est, ut tum demum gravioribus suppliciis urgeantur, cum impuniti esse (25) creduntur. Tum ego, Cum tuas, inquam, rationes considero, nihil dici verius puto. 282 [2 2Kb] At si ad hominum judicia revertar, quis est ille est, cui haec non credenda modo, sed saltem non audienda videantur? Ita est, inquit illa. Nequeunt enim oculos tenebris assuetos ad lucem perspicuae veritatis attollere, [3 1Kb] similesque [d 1Kb] avibus sunt, quarum intuitum nox illuminat, (5) dies caecat: dum enim non rerum ordinem, sed [Col. 0807A] suos intuentur affectus, vel licentiam, vel impunitatem scelerum putant esse felicem. Vide autem quid aeterna lex sanciat? Melioribus animum conformaveris; nihil opus est judice praemium deferente; tu te ipse excellentioribus addidisti. Studium ad pejora deflexeris; extra ne quaesieris ultorem; (10) tu te ipse in deteriora detrusisti: veluti si [a 1Kb] vicibus sordidam humum, coelumque respicias, cunctis extra cessantibus, ipsa cernendi ratione nunc coeno, nunc sideribus interesse videaris. At vulgus ista non respicit. Quid igitur? his ne accedamus, quos belluis similes esse monstravimus? Quid, si quis amisso penitus visu, ipsum etiam se habuisse (15) oblivisceretur intuitum, nihilque sibi ad humanam perfectionem deesse arbitraretur, num videntes eadem [Col. 0807B] caecos putaremus? 283 [1 2Kb] Nam ne illud quidem acquiescent, quod aeque validis rationum nititur firmamentis, infeliciores eos esse, qui faciunt, quam qui patiuntur injuriam. Vellem, inquam, has ipsas audire rationes. Omnem, inquit, improbum num supplicio dignum negas? Minime. Infelices (5) vero esse, qui sint improbi, multipliciter liquet. Ita est, inquam. Qui igitur supplicio digni sunt, miseros esse non dubitas? Convenit, inquam. Si igitur [b 1Kb] cognitor, ait, resideres, cui supplicium inferendum putares, eine qui fecisset, an qui pertulisset injuriam? Nec [c 1Kb] ambigo, inquam, quin perpesso satisfacerem dolore facientis. (10) Miserior igitur tibi injuriae illator, quam acceptor esse videretur. Consequitur, inquam. Hac igitur aliisque de causis ea [Col. 0807C] radice nitentibus, quod turpitudo suapte natura miseros faciat, apparet, illatam cuilibet injuriam non accipientis, sed inferentis esse miseriam. Atqui [Col. 0808A] nunc, ait, contra faciunt [d 1Kb] oratores. Pro his enim qui grave quid, acerbumque (15) perpessi sunt, miserationem judicum excitare conantur, cum magis admittentibus justior miseratio debeatur: quos non ab iratis, sed a propitiis potius, miserantibusque accusatoribus ad judicium, veluti aegros ad medicum duci oportebat, ut culpae morbos supplicio resecarent: quo pacto defensorum opera, vel tota frigeret, vel si prodesse (20) hominibus mallet, in accusationis habitum verteretur. Ipsi quoque improbi, si eis [e 1Kb] aliqua rimula virtutem relictas fas esset aspicere, vitiorumque sordes poenarum cruciatibus se deposituros viderent, compensatione adipiscendae probitatis, nec hos cruciatus esse dicerent, defensorumque operam repudiarent, ac se totos accusatoribus (25) [Col. 0808B] judicibusque permitterent. Quo fit, ut apud sapientes nullus prorsus odio locus relinquatur. Nam bonos quis nisi stultissimus oderit? malos vero odisse ratione caret. Nam si, uti corporum languor, ita vitiositas quidam est quasi morbus animorum; cum aegros corpore minime dignos odio, sed potius miseratione judicemus, multo magis (30) non insequendi, sed miserandi sunt, quorum mentes omni languore atrocior urget improbitas.



285 METRUM [* 1Kb] IV.

ARGUMENTUM.---Cum mors immineat, aut sponte veniens, aut a feris aliisque hominibus accelerata, inquit Philosophia, praestat te diligere probos et misereri improborum, quam ullos odisse et armis lacessere.


[1Kb] [2Kb] Quid tantos juvat excitare motus
   [Col. 0808C] Et propria fatum sollicitare manu?
Si mortem petitis, propinquat ipsa
   Sponte sua, volucres nec remoratur equos,
[5] [Col. 0809A] [7Kb] 286 Quos serpens, leo, tigris, ursus, apri
   Dente petunt, iidem se tamen ense petunt.
An distant quia, dissidentque mores,
   Injustas acies, et fera bella movent,
Alternisque volunt perire telis?
[10]    Non est justa satis saevitiae ratio.
Vis aptam meritis vicem referre?
   Dilige jure bonos, et miseresce malis.



287 PROSA V.

ARGUMENTUM.---Boetium, ut sibi videbatur, more sapientis mirantem, Deo mundum regente, bonis adversa, malis prospera accidere, Philosophia monet, non ideo homini dubitandum, cuncta recte fieri, quod causam tantae dispositionis ille ignoret.

Hic ego, Video, inquam, quae sit vel felicitas, vel miseria in ipsis proborum atque improborum meritis [Col. 0809B] constituta. Sed in hac ipsa fortuna [a 1Kb] populari, non nihil boni, malive inesse perpendo. [1 1Kb] Neque enim sapientum quisquam exsul, inops, ignominiosusque (5) esse malit potius, quam pollens opibus, honore reverendus, potentia validus, in sua permanens urbe florere. Sic enim clarius, [b 1Kb] testatiusque sapientiae [Col. 0810A] tractatur officium, cum in contingentes populos regentium quodam modo beatitudo transfunditur: cum praesertim carcer, [c 1Kb] nexus, caeteraque legalium tormenta poenarum perniciosis potius (10) civibus, propter quos etiam constituta sunt, debeantur. Cur haec igitur versa vice mutentur, scelerumque supplicia bonos premant, praemia virtutum mali rapiant, vehementer admiror, quaeque tam injustae confusionis ratio videatur, ex te scire desidero. 288 [2 1Kb] Minus etenim mirarer, si misceri omnia fortuitis casibus crederem. Nunc stuporem meum Deus rector [d 1Kb] exaggerat, qui cum saepe bonis jucunda, malis aspera, contraque bonis dura tribuat, malis optata concedat, nisi causa deprehendatur, quid est quod a fortuitis casibus differre (5) videatur? [3 1Kb] Nec mirum, inquit, si [Col. 0810B] quid ordinis ignorata ratione, temerarium confusumque credatur. Sed tu quamvis causam tantae dispositionis ignores, tamen quoniam bonus mundum rector temperat, recte fieri cuncta ne dubites.



289 METRUM [* 1Kb] V.

ARGUMENTUM.---Idcirco, inquit Philosophia, vulgus [Col. 0811A] miratur effecta coelestia, terrestria autem non miratur quod horum noscat, illorum ignoret causas.


[2Kb] [15Kb] Si quis Arcturi sidera nescit
Propinqua summo cardine labi,
Cur regat tardus plaustra Bootes,
Mergatque seras aequore flammas,
[5] Cum nimis celeres explicet ortus,
Legem stupebit aetheris alti.
290 Palleant plenae cornua lunae
Infecta metis noctis opacae,
Quaeque fulgenti texerat ore
[10] Confusa Phoebe, detegat astra:
[Col. 0812A] Commovet gentes publicus error,
Lassantque crebris pulsibus aera.
Nemo miratur flamina cori
Littus frementi tundere fluctu,
[15] 291 Nec nivis duram frigore molem
Fervente Phoebi solvier aestu.
Hic enim causas cernere promptum est
Illic latentes pectora turbant
Cuncta; quae rara provehit aetas
[20] Stupetque subitis mobile vulgus.
Cedat insciti nubilus error,
Cessent profecto mira videri.



292 PROSA VI.
[Col. 0813A]

ARGUMENTUM.---Philosophia, indicata materia deinceps tractanda, et modo quo disputabitur, ponit cum providentiae divinae, tum fati definitionem: unde hoc illi ita subjici demonstrat, ut non minus providentiae divinae, quam fati sit, et probos tristibus et improbos optatis nunc affici.

Ita est, inquam. Sed cum tui muneris sit latentium rerum causas evolvere, velatasque caligine explicare rationes, quaeso [a 1Kb] uti hinc decernas et, quoniam hoc me miraculum maxime perturbat, [b 1Kb] edisseras. Tum illa paulisper arridens: Ad rem me, inquit, omnium quaesitu (5) maximam vocas, cui vix [c 1Kb] exhausti quidquam satis sit. Talis namque materia est, ut, una dubitatione succisa, innumerabiles aliae, velut [d 1Kb] hydrae capita, succrescant: nec ullus [Col. 0813B] fuerit modus, nisi quis eas vivacissimo mentis igne coerceat. [1 1Kb] In hac enim de Providentiae simplicitate, de fati serie, de repentinis casibus, de cognitione, ac praedestinatione (10) divina, de arbitrii libertate [Col. 0814A] quaeri solet: quae quanti oneris sint ipse perpendis. Sed quoniam haec quoque te nosse, quaedam medicinae tuae portio est, quanquam angusto limite temporis septi, tamen aliquid [e 1Kb] delibare conabimur. Quod si te musici carminis oblectamenta delectant, hanc oportet paulisper differas voluptatem, dum (15) nexas sibi ordine contexo rationes. Ut libet, inquam. 293 [2 3Kb] Tum velut ab alio orsa principio, ita disseruit. Omnium generatio rerum, cunctusque mutabilium naturarum progressus, et quidquid aliquo movetur modo, causas, ordinem, formas ex divinae mentis [f 1Kb] stabilitate sortitur. Haec in suae simplicitatis arce composita, multiplicem (5) rebus gerendis modum statuit. Qui modus cum in ipsa divinae intelligentiae puritate conspicitur, Providentia nominatur: [Col. 0814B] cum vero ad ea quae movet atque disponit refertur, fatum a veteribus appellatum est. Quae diversa esse facile liquebit, si quis utriusque vim mente conspexerit. [3 3Kb] Nam Providentia est illa ipsa divina ratio (10) in [Col. 0815A] summo omnium principe constituta, quae cuncta disponit: 294 [1 3Kb] fatum vero inhaerens rebus mobilibus dispositio, per quam Providentia suis quaeque nectit ordinibus. Providentia namque cuncta pariter, quamvis diversa, quamvis infinita, complectitur: fatum vero singula digerit in motum locis, formis, ac temporibus distributa: ut (5) haec temporalis ordinis explicatio, in divinae mentis adunata [a 1Kb] prospectu, Providentia sit: eadem vero adunatio digesta atque explicata temporibus fatum vocetur. Quae, licet diversa sint, alterum tamen pendet ex altero. Ordo namque fatalis ex Providentiae simplicitate procedit. Sicut enim artifex faciendae rei formam mente percipiens, (10) movet operis effectum, et quod simpliciter, [b 1Kb] praesentarieque prospexerat, per temporales ordines ducit; ita Deus Providentia quidem singulariter, [Col. 0815B] stabiliterque facienda disponit: fato vero haec ipsa, quae disposuit, multipliciter ac temporaliter administrat. 295 [2 1Kb] Sive igitur, famulantibus quibusdam Providentiae divinis spiritibus, fatum exercetur, seu anima, seu tota inserviente natura, seu coelestibus siderum motibus, seu angelica virtute, seu daemonum varia solertia, seu aliquibus horum, [Col. 0816A] seu omnibus fatalis series texitur; illud certe (5) manifestum est, immobilem, simplicemque gerendarum formam rerum esse providentiam: fatum vero eorum quae divina simplicitas gerenda disposuit, mobilem nexum, atque ordinem temporalem. [3 1Kb] Quo fit, ut omnia quae fato subsunt, Providentiae quoque subjecta sint; cui ipsum etiam subjacet fatum. Quaedam vero, quae sub Providentia (10) locata sunt, fati seriem superent. Ea vero sunt, quae primae propinqua divinitati stabiliter fixa, fatalis ordinem mobilitatis excedunt. Nam ut orbium circum eumdem cardinem sese vertentium, qui est intimus, ad simplicitatem medietatis accedit, caeterorumque extra locatorum veluti cardo quidam, circa quem versentur, existit: (15) extimus vero majore ambitu rotatus, quanto a [Col. 0816B] puncti media individuitate discedit, tanto amplioribus spatiis explicatur: si quid vero illi se medio connectat et societ, in simplicitatem cogitur, diffundique ac diffluere cessat. Simili ratione quod longius a [c 1Kb] prima mente discedit, majoribus fati nexibus implicatur, ac tanto aliquid fato liberum est (20), quanto illum rerum cardinem vicinius petit. Quod si supernae 296 mentis haeserit firmitati, motu carens, [Col. 0817A] fati quoque [a 1Kb] supergreditur necessitatem. [1 1Kb] Igitur uti est ad [b 1Kb] intellectum ratiocinatio; ad id quod est, id quod gignitur, ad aeternitatem tempus, ad puncti medium circulus; ita est fati series mobilis ad Providentiae stabilem simplicitatem. (5) Ea series coelum ac sidera movet, elementa in se invicem temperat, et alterna commutatione transformat. Eadem [c 1Kb] nascentia, occidentiaque omnia per similes fetuum, seminumque renovat progressus. Haec actus etiam, fortunasque hominum indissolubili causarum connexione constringit: quae cum ab immobilis Providentiae proficiscantur exordiis, (10) ipsas quoque [d 1Kb] immutabiles esse necesse est. Ita enim res optime reguntur, si manens in divina mente simplicitas, indeclinabilem causarum ordinem promat; hic vero [Col. 0817B] ordo res mutabiles, et alioqui temere fluituras propria [e 1Kb] incommutabilitate coerceat. Quo fit, ut tametsi vobis hunc ordinem minime considerare valentibus, confusa omnia (15) perturbataque videantur, nihilominus tamen suus modus ad bonum dirigens cuncta disponat. Nihil est enim quod mali causa ne ab ipsis quidem improbis fiat: quos, ut [f 1Kb] uberrime demonstratum est, bonum quaerentes pravus error avertit, [g 1Kb] ne dum ordo de summi boni cardine proficiscens, a suo quemquam deflectat exordio. [2 2Kb] Quae vero, (20) inquies, potest ulla iniquior esse confusio, quam ut bonis tum 297 adversa, tum prospera, malis etiam tum optata, tum odiosa contingant? Num igitur ea mentis integritate homines degunt, ut quos probos improbosve censuerint, eos quoque, uti existimant, [Col. 0817C] esse necesse sit? Atqui qui in hoc hominum judicia [h 1Kb] depugnant et quos alii praemio, alii (5) supplicio dignos arbitrantur. Sed concedamus, ut aliquis possit bonos malosve discernere; num igitur poterit [Col. 0818A] intueri illam intimam temperiem, veluti in corporibus dici solet, animorum? Non enim dissimile est miraculum nescienti cur sanis corporibus, his quidem dulcia, illis vero amara conveniant. Cur aegri etiam quidam lenibus, (10) quidam vero acribus adjuvantur. At hoc medicus, qui sanitatis ipsius, atque aegritudinis modum temperamentumque dignoscit, minime miratur. Quid vero aliud animorum salus videtur esse, quam probitas? quid aegritudo, quam vitia? Quis autem alius vel servator bonorum, vel malorum depulsor, quam rector ac medicator mentium (15) Deus? Qui, cum ex alta providentiae [i 1Kb] specula respicit, quid unicuique conveniat agnoscit, et, quod convenire novit, accommodat. Hinc jam fit illud fatalis ordinis insigne miraculum, cum ab sciente [Col. 0818B] geritur, quod stupeant ignorantes. Nam ut pauca, quae ratio valet humana, [j 1Kb] de divina profunditate perstringam, [k 1Kb] de hoc, quem tu justissimum (20) et aequi servantissimum putas, omnia scienti Providentiae diversum videtur. Et victricem quidem causam diis, victam vero Catoni placuisse [l 1Kb] familiaris noster Lucanus admonuit. Hic igitur [m 1Kb] quidquid citra spem videas geri, rebus quidem rectus ordo est, opinioni vero tuae perversa confusio. Sed sit aliquis ita bene moratus, (25) ut de eo divinum judicium pariter, humanumque consentiat; sed est animi viribus infirmus: cui, si quid eveniat adversi, desinet colere forsitan innocentiam per quam non potuit retinere fortunam. Parcit itaque sapiens dispensatio ei quem deteriorem facere possit adversitas, ne cui [Col. 0818C] non convenit laborare patiatur. Est alius cunctis virtutibus (30) absolutus, sanctusque ac Deo proximus: hinc contingi quibuslibet adversis nefas Providentia judicat, adeo, ut ne corporeis quidem morbis [Col. 0819A] agitari sinat. 298 [1 11Kb] Nam ut quidam [a 1Kb] me quoque excellentior ait, [b 1Kb] . Fit autem saepe, uti bonis summa rerum gerenda deferatur, ut [c 1Kb] exuberans retundatur improbitas. Aliis mista quaedam, pro animorum qualitate, distribuit: quosdam [d 1Kb] remordet, ne longa (5) felicitate luxurient: alios duris agitari sinit, ut virtutes animi, patientiae usu atque exercitatione, confirment. Alii plus aequo metuunt, quod ferre possunt: alii plus aequo despiciunt quod ferre non possunt. Hos, in experimentum sui, tristibus ducit. Nonnulli [e 1Kb] venerandum saeculi nomen, gloriosae pretio mortis, emerunt. Quidam (10) suppliciis inexpugnabiles exemplum caeteris praetulerunt invictam malis esse virtutem. Quae quam recte atque disposite [Col. 0819B] et ex eorum bono, quibus accidere videntur, fiant, nulla dubitatio est. Nam illud quoque, quod improbis nunc tristia, nunc optata proveniunt, ex eisdem ducitur causis. Ac de tristibus quidem nemo miratur, quod (15) eos male meritos omnes existimant. Quorum quidem supplicia, tum caeteros ab sceleribus deterrent, tum ipsos, quibus invehuntur, emendat: laeta vero magnum bonis argumentum loquuntur, quid de hujusmodi felicitate debeant judicare, quam famulari saepe improbis cernant. In qua re illud etiam [f 1Kb] dispensari credo, quod est forsitan alicujus (20) tam praeceps atque importuna natura, ut eum in scelera potius [g 1Kb] exacerbare possit rei familiaris inopia: hujus morbo Providentia collatae pecuniae remedio medetur. Hic foedatam probris conscientiam [Col. 0819C] spectans, et se cum fortuna sua comparans, forsitan pertimescit, ne cujus ei jucundus usus est, sit tristis amissio. Mutabit igitur (25) mores, ac, dum fortunam metuit amittere, nequitiam derelinquit. 299 Alios in cladem meritam praecipitavit indigne acta felicitas. Quibusdam permissum puniendi jus, ut exercitii bonis, et malis esset causa supplicii. Nam ut probis [Col. 0820A] atque improbis nullum foedus est, ita ipsi inter se improbi nequeunt convenire. Quidni? cum a semet (5) ipsis discerpentibus conscientiam vitiis quique dissentiant, faciantque saepe, quae cum gesserint, non fuisse gerenda decernant? Ex quo saepe summa illa Providentia protulit insigne miraculum, ut malos mali bonos facerent. Nam dum iniqua sibi a pessimis quidam perpeti videntur, noxiorum odio flagrantes ad virtutis frugem rediere, dum se eis (10) dissimiles student esse, quos oderant. Sola est enim divina vis, cui mala quoque bona sint, cum eis competenter utendo, alicujus boni elicit effectum. [2 13Kb] Ordo enim quidam cuncta complectitur, ut quod ab assignata ordinis ratione discesserit, hoc licet in alium, tamen in ordinem relabatur, ne quid in regno Providentiae [Col. 0820B] liceat temeritati. (15) [h 1Kb] . Neque enim fas est homini cunctas divini operis machinas vel ingenio comprehendere, vel explicare sermone. Hoc tantum perspexisse sufficiat, quod naturarum omnium [i 1Kb] proditor Deus, idem ad bonum dirigens cuncta disponit: dumque ea quae protulit, in sui similitudinem retinere festinat, (20) malum omne de reipublicae suae terminis per fatalis seriem necessitatis [j 1Kb] eliminat. Quo fit, ut quae in terris abundare creduntur, si disponentem Providentiam spectes, nihil usquam esse perpendas. Sed video jam dudum te et pondere quaestionis oneratum, et rationis prolixitate fatigatum, aliquam carminis exspectare dulcedinem. Accipe (25) igitur [k 1Kb] haustum, quo refectus, firmior in ulteriora contendas.



300 METRUM [* 1Kb] VI.
[Col. 0820C]

ARGUMENTUM.---Philosophia exemplis confirmatura divinam Providentiam, haec est, inquit, lex divinitus constituta, ut pace inita inter sidera, elementa, anni tempestates, omniaque corpora viventia, haec perpetuos repetant circuitus ad illud a quo prodierunt, reditura boni cujuslibet principium.


[3Kb] [1Kb] Si vis celsi jura tonantis
[Col. 0821A] [14Kb] Pura solers cernere mente,
Aspice summi culmina coeli.
301 Illic justo foedere rerum
[5] Veterem servant sidera pacem.
Non sol rutilo concitus igne
Gelidum Phoebes impedit axem.
Nec quae summo vertice mundi
Flectit rapidos Ursa meatus,
[10] Nunquam occiduo lota profundo,
Caetera cernens sidera mergi,
Cupit Oceano tingere flammas.
Semper vicibus temporis aequis
Vesper seras nuntiat umbras,
[15] Revehitque diem Lucifer almum.
Sic aeternos reficit cursus
Alternus amor: sic astrigeris
[Col. 0821B] Bellum discors exsulat oris.
[Col. 0822A] Haec concordia temperat aequis
[20] Elementa modis, ut pugnantia
Vicibus cedant humida siccis,
Jungantque fidem frigora flammis,
Pendulus ignis surgat in altum,
Terraeque graves pondere sidant.
[25] 302 Iisdem causis vere tepenti
Spirat florifer annus odores,
Aestas Cererem fervida siccat,
Remeat pomis gravis autumnus,
Hiemem defluus irrigat imber.
[30] Haec temperies alit, ac profert
Quidquid vitam spirat in orbe:
Eadem rapiens condit, et aufert,
Obitu mergens orta supremo.
Sedet interea conditor altus,
[35] [Col. 0822B] Rerumque regens flectit habenas,
[Col. 0823A] [1Kb] Rex et dominus, fons et origo,
Lex et sapiens arbiter aequi,
Et quae motu concitat ire,
Sistit retrahens, ac vaga firmat.
[40] 303 Nam nisi rectos revocans itus,
Flexos iterum cogat in orbes,
Quae nunc stabilis continet ordo,
Dissepta suo fonte fatiscant.
Hic est cunctis communis amor,
[45] Repetuntque boni fine teneri.
Quia non aliter durare queunt,
Nisi converso rursus amore
Refluant causae, quae dedit esse.



304 PROSA VII.

ARGUMENTUM.---Sic ergo, inquit Philosophia, omnis fortuna, sive haec prospera fuerit, sive adversa, ut [Col. 0823B] pote quae a Deo providente oritur, ad ipsum Deum refertur, ut sit bona, nec nisi abutentium vitio mala: sic probos prospera remunerare, adversa exercere; improbos vero adversa punire, prospera emendare debet.

Jamne igitur vides, quid haec omnia, quae diximus, consequatur? Quidnam? inquam. [a 1Kb] Omnem, inquit, bonam prorsus esse fortunam. Et [b 1Kb] qui, inquam, fieri potest? Attende, inquit, cum omnis fortuna vel jucunda, vel aspera, tum remunerandi exercendive (5) bonos, tum puniendi corrigendive improbos causa deferatur; omnis bona est, quam vel justam constat esse, vel utilem. Nimis quidem, inquam, vera ratio; [Col. 0824A] et, si quam paulo ante docuisti Providentiam fatumve considerem, firmis viribus nixa sententia. Sed eam, si placet, inter eas quas [1 1Kb] [c 1Kb] inopinabiles paulo ante posuisti, (10) numeremus. [d 1Kb] Qui? inquit. Quia [e 1Kb] id hominum sermo communis usurpat, et quidem crebro, quorumdam malam esse fortunam. Visne igitur, inquit, paulisper vulgi sermonibus accedamus, ne nimium velut ab humanitatis usu recessisse videamur? Ut placet, inquam. 305 [2 2Kb] Nonne igitur bonum censes esse, quod prodest? Ita est, inquam. Quae vero aut exercet, aut corrigit, prodest. Fateor, inquam. Bona igitur. [f 1Kb] Quidni? Sed haec eorum est, qui vel in virtute positi, contra aspera bellum gerunt, vel a vitiis declinantes, virtutis iter arripiunt. (5) Negare, inquam, nequeo. Quid vero jucunda, quae in praemium tribuitur bonis, num vulgus malam esse decernit? [Col. 0824B] Nequaquam: verum uti est, ita quoque esse optimam censet. Quid reliqua, quae, cum sit aspera, justo supplicio malos coercet, num bonam populus putat? Imo omnium, inquam, quae excogitari possunt, judicat (10) esse miserrimam. Vide igitur ne opinionem populi sequentes quiddam valde [g 1Kb] inopinabile [h 1Kb] confecerimus? Quid? inquam. Ex his enim, ait, quae concessa sunt, [i 1Kb] evenit eorum quidem, qui vel sunt in possessione, vel in provectu, vel in adeptione virtutis, omnem, quaecunque sit, bonam; in improbitate vero manentibus, omnem pessimam esse (15) fortunam. Hoc, inquam, verum est, tametsi nemo audeat [Col. 0825A] confiteri. Quare, inquit, ita vir sapiens moleste ferre non debet, quoties in fortunae certamen adducitur: ut virum fortem non decet indignari, quoties increpuit bellicus tumultus. Utrique enim, huic quidem gloriae propagandae, illi vero confirmandae sapientiae difficultas ipsa, materia (20) est. Ex quo etiam [a 1Kb] virtus vocatur, quod suis viribus nitens non superetur adversis. Neque enim vos in [b 1Kb] provectu positi virtutis, [c 1Kb] diffluere deliciis, et [d 1Kb] emarcescere voluptate venistis, praelium cum omni fortuna nimis acre [e 1Kb] conseritis, ne vos aut tristis opprimat, aut jucunda corrumpat: firmis [f 1Kb] medium viribus occupate. Quidquid autem (25) infra subsistit, aut ultra progreditur, habet contemptum felicitatis, non habet praemium laboris. 306 [1 2Kb] In vestra enim situm manu, qualem vobis fortunam formare malitis. Omnis enim, quae videtur aspera, nisi aut exercet, aut corrigit, punit.



307 METRUM [* 1Kb] VII.

ARGUMENTUM.---Philosophia probat exemplis Agamemnonis, Ulyssis et Herculis, homines optatis non frui, nisi post exantlatos multos labores.


[3Kb] [4Kb] Bella bis quinis operatus annis
Ultor Atreides, Phrygiae ruinis
Fratris amissos thalamos piavit.
Ille dum Graiae dare vela classi
[5] Optat, et ventos redimit cruore,
Exuit patrem, miserumque tristis
Foederat gnatae jugulum sacerdos.
308 Flevit amissos Ithacus sodales,
Quos ferus, vasto recubans in antro,
[10] Mersit immani Polyphemus alvo.
Sed tamen, caeco furibundus ore,
Gaudium moestis lacrymis rependit,
Herculem duri celebrant labores;
Ille Centauros domuit superbos,
[15] [Col. 0827A] [11Kb] 309 Abstulit saevo spolium leoni,
Fixit et certis volucres sagittis:
Poma cernenti rapuit draconi,
Aureo laevam gravior metallo:
Cerberum traxit triplici catena.
[20] Victor immitem posuisse fertur
Pabulum saevis dominum quadrigis.
310 Hydra combusto periit veneno,
[Col. 0828A] Fronte turpatus Achelous amnis,
Ora demersit pudibunda ripis.
[25] Stravit Antaeum Libycis arenis,
Cacus Evandri satiavit iras,
Quosque pressurus foret altus orbis
Setiger spumis humeros notavit.
Ultimus coelum labor irreflexo
[30] Sustulit collo, pretiumque rursus
[Col. 0829A] [2Kb] Ultimi coelum meruit laboris.
311 Ite nunc fortes, ubi celsa magni
Ducit exempli via: cur inertes
[Col. 0830A] Terga nudatis? superata tellus
[35]    Sidera donat.



LIBER QUINTUS.
[Col. 0829]


312 PROSA PRIMA.
[Col. 0829C]

ARGUMENTUM.---Quod omnia providenti nihil possit esse inopinatum, quodque casus eventum sit inopinatum, propterea Boetius objicit fore ut posita divina Providentia nullus esset casus: sed huic respondet Philosophia, quaestionem de casu ita esse de nomine, ut, pro diverso nominis usu, casus negari possit et asseri.

Dixerat [a 1Kb] , orationisque cursum [1 1Kb] ad alia quaedam tractanda atque expedienda vertebat. Tum ego, Recta quidem, inquam, exhortatio, tuaque prorsus auctoritate dignissima. Sed quod tu dudum de Providentia quaestionem pluribus implicitam esse dixisti, re [b 1Kb] experior. (5) Quaero enim an esse aliquid omnino, et [Col. 0830C] quidnam esse casum arbitrere. 313 Tum illa: Festino, inquit, debitum promissionis absolvere, viamque tibi, qua [2 1Kb] [c 1Kb] patriam reveharis, aperire. Haec autem etsi perutilia cognitu, tamen [d 1Kb] a propositi nostri tramite paulisper aversa sunt: verendumque est, ne [e 1Kb] deviis fatigatus, ad emetiendum rectum iter sufficere (5) non possis. Ne id, inquam, prorsus vereare. Nam quietis mihi loco fuerit ea, quibus maxime delector, agnoscere. Simul cum [3 1Kb] [f 1Kb] omne disputationis tuae latus indubitata fide constiterit, nihil de sequentibus [g 1Kb] ambigatur. Tum illa: [h 1Kb] Morem, inquit, geram tibi; simulque sic [i 1Kb] exorsa est. [4 3Kb] [j 1Kb] Si quidem, inquit, aliquis eventum temerario (10) motu, nullaque [Col. 0831A] causarum connexione productum, casum esse definiat, nihil omnino casum esse confirmo, et [a 1Kb] praeter subjectae rei significationem inanem prorsus vocem esse decerno. Quis enim, coercente in ordinem cuncta Deo, locus esse ullus temeritati reliquus potest? Nam nihil ex nihilo existere, vera sententia est; cui nemo (15) unquam veterum [b 1Kb] refragatus est, quanquam id illi non de [c 1Kb] operante principio, sed de materiali subjecto, hoc est, de natura omnium rationum, quasi quoddam jecerint fundamentum. At si nullis ex causis aliquid oriatur, id de nihilo ortum esse videbitur. Quod si hoc fieri nequit, nec casum quidem hujusmodi esse possibile est, qualem paulo (20) ante definivimus. Quid igitur, inquam, nihilne est, quod vel casus, vel fortuitum jure appellari queat? An est aliquid, [Col. 0831B] tametsi vulgus lateat, cui vocabula ista conveniant? Aristoteles [d 1Kb] meus id, inquit, in Physicis, [e 1Kb] et brevi, et veri propinqua ratione definivit. Quonam, inquam, 314 modo? Quoties, ait, aliquid cujuspiam rei gratia geritur, aliudque quibusdam de causis, quam, quod intendebatur, obtingit, casus vocatur: ut si quis colendi agri causa fodiens humum, defossi auri pondus inveniat. Hoc igitur fortuito quidem creditur accidisse; verum (5) non de nihilo est. Nam proprias [Col. 0832A] causas habet: quarum inprovisus, inopinatusque concursus casum videtur operatus. Nam nisi cultor agri humum foderet, nisi eo loci pecuniam suam depositor obruisset, aurum non esset inventum. Hae sunt igitur fortuiti causae [f 1Kb] compendii, quod ex obviis sibi et confluentibus causis, non ex gerentis intentione (10) provenit. Neque enim, vel qui aurum obruit, vel qui agrum exercuit, ut ea pecunia reperiretur, intendit, sed, uti dixi, quo ille obruit, hunc fodisse [g 1Kb] convenit, atque concurrit. Licet igitur definire casum esse inopinatum, ex confluentibus causis, in his, quae ob aliquid geruntur, eventum. Concurrere vero atque confluere causas facit ordo ille inevitabili (15) connexione procedens, qui de Providentiae fonte descendens, cuncta suis locis, temporibusque disponit.



315 METRUM [* 2Kb] PRIMUM.

ARGUMENTUM.---Sicut, inquit Philosophia, fortuitus esse potest navium constanti duorum fluminum cursu abreptarum occursus, ita casus constantibus divinae Providentiae legibus regitur.


[1Kb] [3Kb] Rupis Achaemeniae scopulis, ubi versa sequentum
   Pectoribus figit spicula pugna fugax,
316 Tigris et Euphrates uno se fonte resolvunt,
   Et mox abjunctis dissociantur aquis.
[5] [Col. 0833A] [8Kb] Si coeant, cursumque, iterum revocentur in unum
   Confluat alterni quod trahit unda vadi:
Conveniant puppes, et vulsi flumine trunci,
   Mistaque fortuitos implicet unda modos:
Quos tamen ipsa vagos terrae declivia casus,
[10]    Gurgitis et lapsi defluus ordo regit.
317 Sic, quae permissis fluitare videtur habenis,
   [Col. 0834A] Fors patitur frenos, ipsaque lege meat.



318 PROSA II.

ARGUMENTUM.---Dubitantem Boetium, an propter praedicta, neganda sit mentis humanae libertas, docet Philosophia suam esse cuilibet menti libertatem, variaque hujus genera exponit.

Animadverto, inquam, idque uti tu dicis ita esse consentio. Sed [1 25Kb] in hac cohaerentium sibi serie causarum, estne ulla nostri arbitrii libertas, an ipsos quoque humanorum motus animorum fatalis catena [Col. 0835A] constringit? Est [a 1Kb] , inquit. 319 [1 1Kb] Neque enim fuerit ulla rationalis natura, quin erdem libertas adsit arbitrii. Nam quod ratione uti naturaliter potest, id habet judicium, quo quodque discernat. Per se igitur fugienda, optandave dignoscit. Quod 320 vero quis optandum esse judicat, petit: refugit vero, quod existimat esse fugiendum. Quare quibus inest ratio, ipsis etiam inest volendi, nolendique libertas. [2 3Kb] Sed [Col. 0836A] hanc non in omnibus aequam esse constituo. Nam supernis, divinisque substantiis et perspicax judicium, et incorrupta (5) voluntas, et efficax optatorum praesto est potestas. Humanas vero animas liberiores quidem esse necesse est, cum se in mentis divina [b 1Kb] speculatione conservant: minus vero, cum dilabuntur ad corpora, minusque etiam, cum terrenis artubus colligantur. Extrema vero est servitus, cum vitiis deditae, [Col. 0837A] rationis propriae possessione ceciderunt. 321 [1 1Kb] Nam ubi oculos a summae luce veritatis, ad inferiora, et tenebrosa dejecerint, mox inscitiae nube caligant, perniciosis turbantur affectibus, quibus accedendo consentiendoque, quam invexere sibi, adjuvant servitutem, et sunt quodam modo propria libertate captivae. Quae tamen (5) [a 1Kb] ille, ab aeterno cuncta prospiciens, Providentiae cernit intuitus, et suis quaeque meritis praedestinata disponit, [b 1Kb] [2 26Kb] .



322 METRUM [* 1Kb] II.

ARGUMENTUM.---Quod ab Homero dicitur de sole, inquit Philosophia, id solius Dei est, omnia cernere.


[1Kb] [40Kb] Puro clarum lumine Phoebum
Melliflui canit oris Homerus:
[Col. 0837B] Qui tamen intima viscera terrae
Non valet, aut pelagi, radiorum
[5] [Col. 0838A] Infirma perrumpere luce.
323 Haud sic magni conditor orbis:
Huic ex alto cuncta tuenti
Nulla terrae mole resistunt
Non nox atris nubibus obstat,
[10] Quae sint, quae fuerint, veniantque
Uno mentis cernit in ictu.
Quem, quia respicit omnia solus,
Verum possis dicere solem.



324 PROSA III.

ARGUMENTUM.---Boetius, cognitis divina providentia et libertate humana, utriusque concordiam difficilem ostendit, primum quidem generatim, deinde speciatim, cum ex parte ipsius Providentiae, quae non potest esse incerta, tum ex parte ipsius libertatis, quae videtur necessitatis expers.

[Col. 0838B] Tum ego [a 1Kb] : En, inquam, [1 1Kb] difficiliori rursus ambiguitate confundor. Quaenam, inquit, ista est? Jam [Col. 0839A] enim, quibus perturbere, conjecto. Nimium, inquam, [a 1Kb] adversari ac repugnare videtur, praenoscere universa Deum, et esse ullum libertatis arbitrium. [1 1Kb] Nam si cuncta (5) prospicit Deus, neque falli ullo modo potest, evenire necesse est quod Providentia futurum esse praeviderit. Quare si ab aeterno non facta hominum modo, sed etiam consilia, voluntatesque praenoscit, nulla erit arbitrii libertas: neque enim vel factum aliud ullum, vel quaelibet existere poterit voluntas, nisi quam nescia falli Providentia divina praesenserit. 325 Nam si res aliorsum quam provisae sunt, detorqueri valent, non jam erit futuri firma praescientia; sed opinio potius incerta, quod de Deo credere nefas judico. [2 1Kb] Neque enim illam probo rationem, qua se quidam credunt hunc quaestionis nodum posse dissolvere. Aiunt (5) enim, [b 1Kb] non esse [Col. 0839B] ideo quid eventurum, quoniam id Providentia futurum esse prospexerit, sed e contrario potius, quoniam quid futurum est, id divinam Providentiam latere non posse, eoque modo necessarium hoc in contrariam relabi partem. Neque enim necesse esse contingere, quae providentur; sed necesse esse, quae futura sint, provideri. (10) [3 1Kb] [c 1Kb] Quasi vero, quae cujusque rei causa sit, praescientiane futurorum necessitatis; an futurorum necessitas, Providentiae, laboretur. [d 1Kb] At nos illud demonstrare nitamur, quoquo modo sese habeat ordo causarum, necessarium esse [Col. 0840A] eventum praescitarum rerum, etiam si praescientia futuris rebus eveniendi necessitatem non videatur inferre. (15) Etenim si quispiam sedeat, opinionem quae eum sedere conjectat veram esse necesse est: atque e converso rursus, si de quopiam vera sit opinio, quoniam sedet, eum sedere necesse est. In utroque igitur necessitas inest: in hoc quidem sedendi, at vero in altero veritatis. Sed non idcirco quisque sedet quoniam vera est opinio, sed haec potius (20) vera est quoniam quempiam sedere praecessit. Ita cum causa veritatis ex altera parte procedat, inest tamen communis in utraque necessitas. 326 Similia de Providentia, futurisque rebus ratiocinari oportet. Nam etiam si idcirco quoniam futura sunt providentur, non vero ideo quoniam providentur eveniunt; nihilominus tamen a Deo vel ventura provideri, [Col. 0840B] vel provisa evenire necesse est: quod ad perimendam (5) arbitrii libertatem solum satis est. [4 1Kb] Jam vero quam [e 1Kb] praeposterum est, ut aeternae praescientiae temporalium rerum eventus causa esse dicatur? Quid est autem aliud arbitrari, ideo Deum futura, quoniam sunt eventura, providere, quam putare quae olim acciderunt, causam summae illius esse providentiae? Ad haec, sicuti, cum quid esse (10) scio, id ipsum esse necesse est; ita cum quid futurum novi, id ipsum futurum esse necesse est. Sic fit igitur ut eventus praescitae rei nequeat evitari. Postremo [5 1Kb] si quid aliquis [Col. 0841A] [a 1Kb] aliorsum, atque sese res habet, existimet, id non modo scientia non est, sed est opinio fallax, ab scientiae veritate longe diversa. Quare si quid ita futurum est, ut ejus (15) certus ac necessarius non sit eventus, id eventurum esse praesciri qui poterit? Sicut enim scientia ipsa [b 1Kb] impermista est falsitati: ita id quod ab ea concipitur, esse aliter, atque concipitur, nequit. Ea namque causa est, cur mendacio scientia careat, quod se ita rem quamque habere necesse est, uti eam sese habere scientia comprehendit. Quid (20) igitur? Quonam modo Deus haec incerta futura praenoscit? Nam si inevitabiliter eventura censet, quae etiam non evenire possibile est, fallitur: quod sentire non modo nefas est, sed etiam voce proferre. At si, uti sunt, ita ea futura esse decernit, [Col. 0841B] ut aeque vel fieri ea, vel non fieri posse cognoscat, quae est haec praescientia, quae nihil certum, (25) nihil stabile comprehendit? 327 Aut quid hoc [c 1Kb] refert [1 2Kb] vaticinio illo ridiculo Tiresiae? [d 1Kb] Quidquid dicam, aut erit, aut non. [e 1Kb] Quid etiam divina providentia humana opinione praestiterit, si, uti homines, incerta judicat, quorum est incertus eventus? Quod si apud illum rerum omnium certissimum fontem nihil (5) incerti esse potest, certus eorum est eventus, quae futura firmiter ille praescierit. Quare nulla est humanis consiliis, actionibusque libertas: quas divina mens sine falsitatis errore cuncta prospiciens, ad unum alligat et constringit eventum. [2 2Kb] Quo [f 1Kb] semel recepto, quantus [g 1Kb] occasus humanarum rerum [Col. 0842A] consequatur, liquet. Frustra enim bonis, malisque (10) praemia, poenaeve proponuntur, quae nullus meruit liber ac voluntarius motus animorum. Idque omnium videbitur iniquissimum, quod nunc aequissimum judicatur, vel puniri improbos, vel remunerari probos: quos [h 1Kb] ad alterutrum non propria mittit voluntas, sed futuri cogit certa necessitas. Nec vitia igitur, nec virtutes quidquam fuerint, sed (15) omnium meritorum potius mista atque [i 1Kb] indiscreta confusio. Quoque nihil sceleratius excogitari potest, cum ex providentia rerum, omnis ordo ducatur, nihilque consiliis liceat humanis, fit, ut vitia quoque 328 nostra ad bonorum omnium referantur auctorem [j 1Kb] . Igitur nec sperandi aliquid nec [k 1Kb] deprecandi ulla ratio est. Quid enim [Col. 0842B] vel speret quisquam, vel etiam [l 1Kb] deprecetur, quando optanda omnia series [m 1Kb] indeflexa connectit? Auferetur igitur unicum illud inter homines Deumque (5) commercium, sperandi scilicet ac [n 1Kb] deprecandi. Siquidem [o 1Kb] justae humilitatis pretio inaestimabilem vicem divinae gratiae promeremur: qui solus modus est, quo cum Deo colloqui homines posse videantur, illique inaccessae luci prius quoque quam impetrent, ipsa supplicandi ratione conjungi: quae si, recepta futurorum necessitate, nihil virium habere (10) credantur, quid erit, quo summo illi rerum principi [p 1Kb] connecti atque adhaerere possimus? Quare necesse erit humanum genus, uti [3 1Kb] paulo ante cantabas, [q 1Kb] disceptum atque disjunctum suo fonte fatiscere.



329 METRUM [* 1Kb] III.
[Col. 0843A]

ARGUMENTUM.---Unde, canit Boetius, praesentio divina, et humana libertas, quae seorsum stant, conjunctim pugnare videntur? Scilicet ut in caeteris, sic in hoc, mens humana nec omnia nescit nec omnia novit, ut a notis progredi nitatur ad ignota.


[2Kb] [6Kb] Quaenam discors foedera rerum
Causa resolvit? quis tanta Deus
330 Veris statuit bella duobus,
Ut, quae carptim singula constant,
[5] [Col. 0844A] Eadem nolint mista jugari?
An nulla est discordia veris,
Semperque sibi certa cohaerent?
Sed mens, caecis obruta membris,
Nequit oppressi luminis igne
[10] Rerum tenues noscere nexus.
331 Sed cur tanto flagrat amore
Veri tectas reperire notas?
Scitne quod appetit anxia nosse?
Sed quis nota scire laborat?
[15] [Col. 0845A] [15Kb] At si nescit, quid caeca petit?
Quis enim quidquam nescius optet?
Aut quis valeat nescita sequi?
Quove inveniat, quisve repertam
Queat ignarus noscere formam?
[20] 332 An cum mentem cerneret altam,
Pariter summam et singula norat?
Nunc membrorum condita nube,
Non in totum est oblita sui,
Summamque tenet singula perdens.
[25] Igitur quisquis vera requirit,
Neutro est habitu: nam neque novit,
Nec penitus tamen omnia nescit.
333 Sed, quam retinens meminit, summam
[Col. 0846A] Consulit, alte visa retractans,
[30] Ut servatis queat oblitas
   Addere partes.



334 PROSA IV.

ARGUMENTUM.---Philosophia causata, praedictam divinae providentiae humanaeque libertatis concordiam idcirco videri cum antiquis, tum recentioribus difficilem, quod divina praenotio humanam infinite superans, mente humana non capiatur; explicatisque iis, quibus Boetius movebatur, argumentis, probat, quidquid cognoscitur, non secundum sui vim, sed secundum cognoscentis potius comprehendi facultatem.

Tum illa [a 1Kb] , Vetus, inquit, haec est de Providentia querela, [1 1Kb] Marcoque Tullio, [b 1Kb] cum divinationem distribuit, vehementer agitata, tibique ipsi res diu prorsus [Col. 0847A] multumque quaesita; sed haud quaquam ab ullo vestrum hactenus satis diligenter ac firmiter expedita. [1 1Kb] Cujus [a 1Kb] caliginis (5) causa est, quod humanae ratiocinationis motus ad divinae praescientiae simplicitatem non potest admoveri: quae si ullo modo cogitari queat, nihil prorsus relinquetur [b 1Kb] ambigui: quod ita demum patefacere, atque [c 1Kb] expedire tentabo, si prius ea quibus moveris, [d 1Kb] expendero. 335 [2 1Kb] Quaero enim cur illam solventium rationem [e 1Kb] minus efficacem putes: quae quia praescientiam non esse futuris rebus causam necessitatis existimat, nihil impediri praescientia arbitrii libertatem putat. Num enim tu aliunde argumentum futurorum necessitatis trahis, nisi quod ea (5) quae praesciuntur, non evenire non possunt? Si igitur praenotio nullam futuris rebus adjicit necessitatem, [Col. 0847B] quod tu etiam paulo ante fatebare; quid est, quod voluntarii exitus rerum ad certum cogantur eventum? Etenim positionis gratia, ut quid consequatur advertas, statuamus nullam esse praescientiam. Num igitur, quantum ad hoc attinet, (10) quae ex arbitrio eveniunt, ad necessitatem coguntur? Minime. Statuamus iterum esse, sed nihil rebus necessitatis injungere, manebit, ut opinor, eadem voluntatis integra atque absoluta libertas. Sed praescientia, inquies, tametsi futuris eveniendi necessitas non est, signum tamen est, necessario ea esse ventura. Hoc igitur modo, etiam si praecognitio (15) non fuisset, necessarios futurorum exitus esse constaret. Omne etenim signum, tantum quid sit, ostendit, non vero efficit quod designat. Quare demonstrandum prius [Col. 0847C] est, nihil non ex necessitate contingere, ut praenotionem signum esse hujus necessitatis appareat. Alioquin si haec nulla est, nec illa quidem ejus rei signum poterit esse, quae (20) non est. Jam vero probationem firma ratione subnixam constat, non ex signis neque petitis extrinsecus argumentis, sed ex [Col. 0848A] convenientibus necessariisque causis esse ducendam. Sed [f 1Kb] qui fieri potest, ut ea non proveniant, quae futura esse providentur? Quasi vero nos ea, quae providentia futura esse praenoscit, non eventura credamus: ac non illud (25) potius arbitremur, licet eveniant, nihil tamen, ut evenirent, sui natura necessitatis habuisse: quod hinc facile perpendas licebit. Plura etenim dum fiunt, subjecta oculis intuemur: ut ea quae in [g 1Kb] quadrigis moderandis atque flectendis facere spectantur aurigae: atque ad hunc modum caetera. Num igitur quidquam illorum ita fieri necessitas (30) ulla compellit? Minime. Frustra enim esset artis effectus, si omnia coacta moverentur. Quae igitur cum fiunt, carent existendi necessitate, eadem priusquam fiant, sine necessitate futura sunt. Quare sunt quaedam [Col. 0848B] eventura, quorum exitus ab omni necessitate sit absolutus. 336 Nam illud quidem nullum arbitror esse dicturum, quod quae nunc fiunt, priusquam fierent, eventura non fuerint. Haec igitur etiam praecognita liberos habent eventus. Nam sicut scientia praesentium rerum nihil his quae fiunt, ita praescientia futurorum nihil his quae ventura (5) sunt necessitatis [h 1Kb] importat. Sed hoc, inquis, ipsum dubitatur, an earum rerum quae necessarios exitus non habent, ulla possit esse praenotio. [i 1Kb] Dissonare etenim videntur: putasque, si praevideantur, consequi necessitatem: si necessitas desit, minime praesciri, nihilque scientia comprehendi posse nisi certum. Quod si quae incerti sunt (10) exitus, ea quasi certa providentur, opinionis id esse [j 1Kb] caliginem, non scientiae veritatem. Aliter [Col. 0848C] enim ac sese res habeant, [k 1Kb] arbitrari, ab integritate scientiae credis esse diversum. [3 1Kb] Cujus erroris causa est, quod omnia quae quisque novit, ex ipsorum tantum vi atque natura cognosci existimat quae sciuntur, quod totum contra est. Omne [l 1Kb] enim (15) quod cognoscitur, non secundum sui vim, sed secundum [Col. 0849A] cognoscentium potius comprehenditur facultatem. Nam ut hoc brevi liqueat exemplo, eamdem corporis rotunditatem aliter visus, aliter tactus agnoscit [a 1Kb] . Ille eminus manens, totum simul jactis radiis intuetur: hic vero cohaerens orbi atque conjunctus, circa ipsum motus ambitum, (20) rotunditatem partibus comprehendit. Ipsum quoque hominem [1 2Kb] aliter sensus, aliter imaginatio, aliter ratio, aliter intelligentia contuetur. Sensus enim figuram in subjecta materia constitutam. Imaginatio vero solam sine materia judicat figuram. Ratio vero hanc quoque transcendit, speciemque ipsam, quae singularibus inest, universali 337 consideratione perpendit. [b 1Kb] Intelligentiae vero celsior oculus existit. Supergressa namque universitatis ambitum, ipsam illam simplicem formam pura mentis [Col. 0849B] acie contuetur. In quo illud maxime considerandum est: quod superior comprehendendi vis amplectitur inferiorem; (5) inferior vero ad superiorem nullo modo consurgit. Neque enim sensus aliquid extra materiam valet, vel universales species imaginatio contuetur, vel ratio capit simplicem formam: sed intelligentia quasi desuper spectans, concepta forma, quae subsunt etiam cuncta dijudicat; sed eo modo quo formam ipsam, quae nulli alii nota esse poterat, (10) comprehendit. Nam et rationis universum, et imaginationis figuram, et materiale sensibile cognoscit, [Col. 0850A] nec ratione utens, nec imaginatione, nec sensibus, sed illo ictu mentis formaliter, ut ita dicam, cuncta prospiciens. Ratio quoque cum quid universale respicit, nec imaginatione, nec sensibus utens, imaginabilia vel sensibilia (15) comprehendit. Haec est enim quae conceptionis suae universale ita definit: homo est animal bipes rationale. Quae cum universalis notio sit, tum imaginabilem, sensibilemque esse rem nullus ignorat, quod illa non imaginatione, vel sensu, sed rationali conceptione considerat. Imaginatio quoque tametsi ex sensibus visendi, formandique figuras (20) sumpsit exordium, sensu tamen absente sensibilia quaeque collustrat, non sensibili, sed imaginaria ratione judicandi. Videsne igitur, ut in cognoscendo cuncta, sua potius facultate, quam eorum [Col. 0850B] quae cognoscuntur, utantur? 338 [2 1Kb] Neque id [c 1Kb] injuria: nam cum omne judicium judicantis actus existat, necesse est ut suam quisque operam non ex aliena, sed ex propria potestate perficiat.



339 METRUM [* 1Kb] IV.

ARGUMENTUM.---Quanquam, inquit Philosophia, Stoici existimaverint, mentem humanam, nihil nisi a corporibus informatam, percipere; haec tamen ab efficaciori principio informata et insensilia sine ministerio corporum, et sensilia, famulantibus ipsis corporibus, percipit.


[2Kb] [6Kb] Quondam Porticus attulit
Obscuros nimium senes,
[Col. 0851A] [31Kb] 340 Qui sensus et imagines
E corporibus extimis
[5] Credant mentibus imprimi,
Ut quondam celeri stylo
Mos est aequore paginae,
Quae nullas habeat notas,
Pressas figere litteras.
[10] Sed mens si propriis vigens
Nihil motibus explicat,
Sed tantum patiens jacet
Notis subdita corporum,
[Col. 0852A] Cassasque in speculi vicem
[15] Rerum reddit imagines;
Unde haec sic animis viget
Cernens omnia notio?
Quae vis singula prospicit,
Aut quae cognita dividit?
[20] Quae divisa recolligit,
Alternumque legens iter
Nunc summis caput inserit,
Nunc desidit in infima,
Tum sese referens sibi,
[25] [Col. 0853A] [2Kb] Veris falsa redarguit?
342 Haec est efficiens magis
Longe causa potentior,
Quam quae materiae modo
Impressas patitur notas.
[30] Praecedit tamen excitans,
Ac vires animi movens,
Vivo in corpore passio.
Cum vel lux oculos ferit,
Vel vox auribus instrepit:
[35] Tum mentis vigor excitus,
Quas intus species tenet,
Ad motus similes vocans,
Notis applicat exteris,
Introrsumque reconditis
[40] [Col. 0853B] Formis miscet imagines.



343 PROSA V.

ARGUMENTUM.---Sicut ergo, inquit Philosophia, neque ex imbecillitate sensus, imaginatio; neque ex imbecillitate imaginationis ratiocinatio; neque ex imbecillitate ratiocinationis, intelligentia humana: sic neque [Col. 0854A] ex imbecillitate intelligentiae humanae, divina futurorum liberorum praenotio neganda est.

Quod si in corporibus sentiendis, quamvis afficiant [a 1Kb] instrumenta sensuum [b 1Kb] forinsecus objectae qualitates, animique agentis vigorem passio corporis antecedat, quae in se actum mentis provocet, excitetque interim quiescentes intrinsecus formas: si in sentiendis, inquam, (5) corporibus [1 1Kb] animus non passione insignitur, sed ex sua vi subjectam corpori judicat passionem, quanto magis ea quae [c 1Kb] cunctis corporum affectionibus absoluta sunt, in discernendo non objecta extrinsecus sequuntur, sed actum suae mentis expediunt? [d 1Kb] Hac itaque ratione multiplices cognitiones diversis ac differentibus cessere substantiis. (10) [2 3Kb] Sensus enim solus cunctis aliis cognitionibus destitutus, immobilibus animantibus cessit: [Col. 0854B] quales sunt conchae maris, quaeque alia saxis haerentia nutriuntur. Imaginatio vero mobilibus belluis, quibus jam inesse fugiendi, appetendive aliquis videtur affectus. Ratio vero humani tantum generis est, sicuti intelligentia sola divini: quo fit ut (15) ea notitia caeteris praestet, quae [e 1Kb] suapte natura non modo [Col. 0855A] proprium, sed caeterarum quoque notitiarum subjecta cognoscit. 344 [1 1Kb] Quid igitur, si ratiocinationi sensus imaginatioque [a 1Kb] refragentur, nihil esse illud universale dicentes, quod sese intueri ratio putet? quod enim sensibile, vel imaginabile est, id universum esse non posse: aut igitur rationis verum esse judicium, nec quidquam esse sensibile: aut (5) quoniam sibi notum sit plura sensibus, et imaginationi esse subjecta, inanem conceptionem esse rationis, quae quod sensibile sit, ac singulare, quasi quiddam universale consideret. Ad haec, si ratio contra respondeat, se quidem et quod sensibile et quod imaginabile sit in universitatis ratione conspicere; illa vero ad universitatis cognitionem (10) aspirare non posse: quoniam [Col. 0855B] eorum notio corporales figuras non possit excedere: de rerum vero cognitione, firmiori potius, perfectiorique judicio esse credendum. In hujusmodi igitur lite, nos, quibus tam ratiocinandi, quam imaginandi etiam, sentiendique vis inest, nonne 345 rationis potius causam probaremus? Simile est, quod humana ratio divinam intelligentiam futura, nisi ut ipsa cognoscit, non putat intueri. Nam ita disseris, si quae certos ac necessarios habere non videantur eventus, ea certo eventura praesciri nequeunt. Harum igitur (5) rerum nulla est praescientia, quam si etiam in his esse credamus, nihil erit, quod non ex necessitate proveniat. Si igitur, uti rationis participes sumus, [Col. 0855C] ita divinae judicium mentis habere possemus, sicut [Col. 0856A] imaginationem sensumque rationi cedere oportere judicavimus, sic divinae sese menti humanam summittere rationem justissimum censeremus. (10) [2 1Kb] Quare in illius summae intelligentiae cacumen, si possumus, erigamur; illic enim ratio videbit, quod in se non potest intueri. Id autem est, quonam modo etiam quae certos exitus non habent, certa tamen videat, ac definita praenotio; neque id sit opinio, sed summae potius scientiae nullis terminis inclusa simplicitas.



346 METRUM [* 1Kb] V.

ARGUMENTUM EX CICERONE, I DE LEGIBUS.---Natura, inquit Philosophia, caeteras animantes abjecit ad pastum, solum hominem erexit, ad coelique quasi cognationis, et domicilii pristini conspectum excitavit.


[Col. 0856B] [2Kb] [13Kb] Quam variis terras animalia permeant figuris!
Namque alia extento sunt corpore, pulveremque verrunt,
Continuumque trahunt vi pectoris incitata sulcum.
Sunt quibus alarum levitas vaga verberetque ventos,
[5] 347 Et liquido longi spatia aetheris enatet volatu;
Haec pressisse solo vestigia gressibusque gaudent
Vel virides campos transmittere, vel subire silvas.
[Col. 0857A] [1Kb] Quae variis videas licet omnia discrepare formis,
Prona tamen facies hebetes valet ingravare sensus.
[10] Unica gens hominum celsum levat altius cacumen,
Atque levis recto stat corpore, despicitque terras.
Haec, nisi terrenus male desipis, admonet figura,
Qui recto coelum vultu petis, exerisque frontem,
In sublime feras animum quoque, ne gravata pessum
[15] Inferior sidat mens corpore celsius levato.



348 PROSA VI.

ARGUMENTUM.---Philosophia tandem concludit, cognitionem [Col. 0857B] divinam instar Dei cognoscentis aeternam, ita [Col. 0858A] esse totam simul, ut sicut notio praesentium, sic praenotio divina futurorum liberorum libertati humanae non noceat.

Quoniam igitur, uti paulo ante monstratum est, omne quod scitur, non ex sua, sed ex comprehendentium natura cognoscitur, intueamur nunc quantum fas est [a 1Kb] , quis sit divinae substantiae status, ut quaenam etiam scientia ejus sit, possimus agnoscere. [1 1Kb] Deum (5) igitur aeternum esse, cunctorum ratione [b 1Kb] degentium commune judicium est. Quid sit igitur aeternitas, consideremus. [c 1Kb] Haec enim naturam nobis pariter divinam, scientiamque patefecerit. [2 4Kb] Aeternitas igitur est, [d 1Kb] interminabilis vitae tota simul et perfecta possessio. Quod ex [e 1Kb] collatione temporalium clarius [f 1Kb] liquet. Nam quidquid vivit in (10) tempore, id praesens [Col. 0858B] a praeteritis in futura procedit: nihilque est in tempore [Col. 0859A] constitutum, quod totum vitae suae spatium pariter possit amplecti. Sed crastinum quidem nondum apprehendit: hesternum vero 349 jam perdidit. In hodierna quoque vita non amplius vivitis, quam in illo mobili [a 1Kb] transitorioque momento. Quod igitur temporis patitur conditionem, licet illud, sicut de mundo censuit Aristoteles, [b 1Kb] nec coeperit unquam esse, nec desinat, vitaque ejus cum temporis infinitate tendatur, (5) nondum tamen tale est, ut aeternum esse jure credatur. Non enim totum simul, infinitae licet vitae spatium comprehendit, atque complectitur: sed futura nondum transacta jam non habet. Quod igitur interminabilis vitae plenitudinem totam pariter comprehendit, ac possidet, cui neque futuri quidquam absit, nec praeteriti fluxerit, id aeternum esse jure perhibetur: idque (10) necesse est, et [Col. 0859B] sui compos praesens sibi semper assistere, et infinitatem mobilis temporis habere praesentem. Unde non recte quidam, qui cum audiunt visum Platoni, mundum hunc nec habuisse initium temporis, nec habiturum esse defectum, hoc modo conditori conditum mundum fieri coaeternum putant. Aliud est enim per interminabilem duci vitam, quod mundo (15) Plato tribuit: aliud interminabilis vitae totam pariter complexam esse praesentiam, quod divinae mentis proprium esse manifestum est. Neque enim Deus conditis rebus antiquior videri debet temporis quantitate, sed simplicis potius proprietate naturae. Hunc enim vitae immobilis praesentarium [c 1Kb] statum, infinitus ille temporalium rerum motus imitatur; cumque eum effingere (20), atque aequare non possit, ex immobilitate [Col. 0859C] deficit in motum, ex simplicitate praesentiae decrescit in infinitam futuri ac praeteriti quantitatem; et, cum totam pariter vitae suae plenitudinem nequeat possidere, hoc ipso, quod aliquo modo nunquam esse desinit, illud, quod implere atque exprimere non potest, aliquatenus videtur aemulari, alligans se ad qualemcunque 350 praesentiam hujus exigui volucrisque [Col. 0860A] momenti: quae, quoniam manentis illius praesentiae quamdam gestat imaginem, quibuscunque contigerit, id praestat, ut esse videantur, Quoniam vero manere non potuit, infinitum temporis iter arripuit: eoque modo factum est, ut continuaret eundo vitam, (5) cujus plenitudinem complecti non valuit permanendo. Itaque si digna rebus nomina velimus imponere, Platonem sequentes, Deum quidem aeternum, mundum vero dicamus esse perpetuum. [1 3Kb] Quoniam igitur omne judicium secundum [d 1Kb] sui naturam, quae sibi subjecta sunt, comprehendit; est autem Deo semper aeternus, ac praesentarius status: scientia quoque ejus, omnem (10) temporis supergressa motionem, in suae manet simplicitate praesentiae, infinitaque praeteriti ac futuri spatia complectens, omnia, quasi jam gerantur, in sua simplici cognitione considerat. Itaque [Col. 0860B] si praesentiam pensare velis, qua cuncta dignoscit, non esse praescientiam quasi futuri, sed scientiam nunquam deficientis instantiae rectius aestimabis. Unde non praevidentia (15), sed Providentia potius dicitur, quod porro ab rebus infimis constituta, quasi ab excelso rerum cacumine cuncta prospiciat. Quid igitur postulas, ut necessaria fiant, quae divino lumine lustrentur, cum ne homines quidem necessaria faciant esse, quae videant? Num enim quae praesentia cernis, aliquam eis necessitatem tuus addit intuitus? Minime. Atqui (20), si est divini humanique praesentis digna [e 1Kb] collatio, uti vos vestro hoc temporario praesenti quaedam videtis, ita ille omnia suo cernit aeterno [f 1Kb] . Quare haec divina praenotio naturam rerum, proprietatemque non mutat, taliaque [Col. 0860C] apud se praesentia spectat, qualia in tempore olim futura provenient: nec rerum judicia confundit, unoque suae mentis intuitu [g 1Kb] tam necessarie (25), quam non necessarie, ventura dignoscit. Sicuti vos cum pariter ambulare in terra hominem et oriri in coelo solem videtis, quanquam simul utrumque conspectum, tamen [h 1Kb] discernitis, et hoc [i 1Kb] voluntarium, [j 1Kb] illud esse [Col. 0861A] necessarium judicatis. Ita igitur cuncta despiciens divinus intuitus, qualitatem rerum minime perturbat apud se quidem praesentium, ad conditionem 351 vero temporis futurarum. Quo fit, ut hoc non sit opinio, sed [a 1Kb] veritate potius nixa cognitio, cum exstiturum quid esse cognoscit, quod idem existendi necessitate carere non nesciat. Hic si dicas, quod eventurum Deus videt, id non evenire non posse: quod autem non potest non evenire (5), id ex necessitate contingere, meque ad hoc nomen necessitatis astringas: Fatebor rem quidem [b 1Kb] solidissimae veritatis, sed cui vix aliquis nisi divini speculator accesserit. Respondebo namque idem futurum, cum ad divinam notionem refertur, necessarium: cum vero in sua natura perpenditur, liberum prorsus atque absolutum [Col. 0861B] videri. Duae sunt etenim necessitates; (10) simplex una, veluti quod necesse est omnes homines esse mortales; altera conditionis, ut si aliquem ambulare scias, eum ambulare necesse est. Quod enim quisque novit, id esse aliter ac notum est, nequit. Sed haec conditio minime secum illam simplicem [c 1Kb] trahit. Hanc enim necessitatem non propria facit natura, sed conditionis adjectio. Nulla enim necessitas (15) cogit incedere voluntarie [d 1Kb] gradientem, quamvis eum tamen, cum [e 1Kb] graditur, incedere necessarium sit. Eodem igitur modo, si quid providentia praesens videt, id esse necesse est, tametsi nullam naturae habeat necessitatem. Atqui Deus ea futura, quae ex arbitrii libertate proveniunt, praesentia contuetur. Haec igitur, ad intuitum relata divinum, necessaria fiunt (20) per [Col. 0861C] conditionem divinae notionis: per se vero considerata, ab absoluta naturae [f 1Kb] suae libertate non desinunt. Fient igitur procul dubio cuncta, quae futura Deus esse praenoscit, sed eorum quaedam de libero proficiscuntur arbitrio: quae quamvis eveniant, existendo tamen propriam naturam non amittunt; quae priusquam fierent, etiam non evenire potuissent. Quid (25) igitur refert non esse necessaria, cum propter divinae scientiae conditionem modis omnibus, necessitatis instar, eveniant? Hoc scilicet, quod ea quae paulo ante proposui, sol oriens, et [g 1Kb] gradiens homo, quae dum fiunt, non fieri non possunt: eorum tamen unum prius quoque quam fieret, necesse erat existere: alterum vero minime. Ita etiam quae praesentia Deus habet, (30) dubio procul existunt: sed eorum hoc [Col. 0862A] quidem de rerum necessitate descendit: illud vero de potestate facientium. [h 1Kb] Haud igitur injuria diximus, haec, si ad divinam notitiam referantur, necessaria; si per se considerentur, necessitatis esse nexibus absoluta. Sicuti omne quod sensibus patet, si ad rationem referas, universale est: si ad seipsum respicias, singulare. Sed si 352 in mea, inquies, potestate situm est mutare propositum, [i 1Kb] evacuabo Providentiam, cum, quae illa praenoscit, forte mutavero. Respondebo, Propositum te quidem tuum posse deflectere, sed, quoniam et id te posse, et an facias, quove convertas, praesens Providentiae veritas intuetur, divinam te (5) praescientiam non posse vitare; sicuti praesentis oculi effugere non possis intuitum, quamvis te in varias actiones libera voluntate converteris. Quid [Col. 0862B] igitur, inquies? Ex meane dispositione scientia divina mutabitur, ut cum ego nunc hoc, nunc illud velim, illa quoque noscendi vices alternare videatur? Minime. Omne namque futurum divinus praecurrit intuitus, et (10) ad praesentiam propriae cognitionis retorquet ac revocat. Nec alternat, ut existimas, nunc hoc, nunc illud praenoscendi vices; sed uno ictu mutationes tuas manens praevenit atque complectitur. Quam comprehendendi omnia visendique praesentiam, non ex futurarum [j 1Kb] proventu rerum, sed ex propria Deus simplicitate sortitus est. Ex quo illud quoque resolvitur, quod (15) paulo ante posuisti, indignum esse, si scientiae Dei causam futura nostra praestare dicantur. Haec enim scientiae vis praesentaria notione cuncta complectens, rebus omnibus modum [Col. 0862C] ipsa constituit, nihil vero posterioribus [k 1Kb] debet. Quae cum ita sint, manet intemerata mortalibus arbitrii libertas. Nec iniquae leges, solutis omni necessitate voluntatibus, praemia poenasque (20) proponunt. Manet etiam spectator desuper cunctorum praescius Deus, visionisque ejus praesens semper aeternitas cum nostrorum actuum futura qualitate concurrit, bonis praemia, malis supplicia dispensans. Nec frustra sunt in Deo positae spes precesque; quae cum rectae sunt, inefficaces esse non possunt. Aversamini igitur vitia, colite virtutes, ad rectas spes (25) animum sublevate, humiles preces in excelsa porrigite. [1 1Kb] Magna vobis est, si dissimulare non vultis, necessitas indicta probitatis, cum ante oculos agitis judicis cuncta cernentis [l 1Kb] .



VARIAE LECTIONES.
(Ex recensione Renati Vallini.)
Prior numerus paginam, posterior lineam notat. [1Kb]
[Col. 0863]

    [Col. 0863A] 4, 2, Solantur. Sic omnes veteres codices: non solatur.
    11, 1, indissolubilique. Indissolubili legunt duo codices Victorini; prior est e bibliotheca S. Victoris Parisiensis.
    11, 9, abstulerant. Abstulerat legit codex Victorinus secundus.
    14, 1, innutritum. Hic variantibus libris, innutritum potius quam enutritum retinuimus; quod eodem quo hic sensu ab antiquis saepius videamus usurpatum: Velleio Paterculo, lib. II, a quo scribitur Tiberius innutritus coelestium praeceptorum disciplinis: Apuleio, virgo deliciis omnibus innutrita. Et ante Plinius Junior homines mari innutritos dixerat.
    14, 2, abite potius. Abite legit codex Thuanaeus primus, e bibliotheca amplissimi viri.
    14, 5, Caligarat, ne. Caligaret nec, non male.
    17, 2, aucta. Acta legit Florentina editio.
    18, 6, in numeris. Id est in numerato habebat: quae lectio est omnium codicum.
    [Col. 0863B] 24, 3, prius. Prior, omnes codices, excepto Florentino.
    31, 1, obversatus. Solus Florentinus, versatus.
    32, 2, nec sarcinam. Ne sarcinam, Regius codex, qui e bibliotheca Regia.
    32, 5, Et quasi novum. Sic Victorinus secundus, et Florentinus: reliqui legunt novi.
    Ibid., perhorrescerem. Codex Reg. et Vict. secundus legunt sic perhorrescerem.
    38, 6, excitantis aestum. Codex Th. primus, Reg. et uterque Vict. legunt exagitantis aestum; sed male, et contra rationem versus.
    40, 1, feros tyrannos. Th. primus et uterque Vict. habent saevos tyrannos; item male
    42, 3, Oportet vulnus detegas. Sic Th. primus, Reg., Flor. et uterque Vict. codex.
    44, 5, inferrent. Th. primus, Reg. et Flor. codex habent ferrent.
    45, 2, potentiorum. Flor. habet potentum.
    [Col. 0863C] Ibid., 4, Triguillam. Codex Vict. secundus habet Trigguillam: et is fortasse est quem apud Theodericum gratia pollentem vocat Ennodius Trigguam, epist. 21, lib. IX.
    Ibid., 5, perpetrataque. Reg. et Vict. secundus habet et perpetrata; sed optime Vict. primus, imperataque jam.
    48, 1, Palatini. Th. primus et uterque Vict., Palatinae.
    49, 1, quorum Basilius, olim. Ita omnes libri. Solus Flor. una voce auctior, Basilius unus.
    50, 1, innumeras multiplicesque. Codex Flor., injurias atque multiplices.
    Ibid., 4, ut ni. Uterque codex Vict., uti ni.
    Ibid., 6, eodem die. Codex Vict. primus, eo die Codex Vict. secundus, in eo die.
    Ibid., 9, vilitatis. Th. primus et uterque Vict., viltas. Flor., utilitatis: male.
    [Col. 0863D] 52, 9, concessisse mendacium. Th. primus, consensisse mendacio.
    53, 13, posse vero contra. Th. primus, et uterque Vict., posse contra.
    55, 4, nulla unquam mei laude. Flor. editio, nullam unquam mei laudem.
    59, 2, ac tu ipsa. Deest ipsa in codice Vict. primo.
    61, 3, affingitur. Th. primus, Flor. et Vict. secundus, affigitur.
    Ibid., 6, supplicium tuli. Vict. primus. supplicium pertuli.
    71, 1, deblateravi. Alii legunt delatravi, sive dilatravi: [Col. 0864A] sed minus bene.
    Ibid., 2, inquit, moestum. Vict. primus, inquit, alumne, moestum.
    76, 6, itaque lenioribus. Th. primus, itaque levioribus.
    78, 3, elusus. Vict. primus, illusus.
    83, 4, conditorem. Vict, primus, creatorem.
    84, 2, a Deo. Vict. uterque, Deo.
    Ibid. 11, Verum hi perturbationibus mores sunt, ea. Vict. secundus optime, verum hi perturbationum mores sunt, ea.
    87, 3, veras. Vict. primus, vera; ut lib. III, vera de hinc animum subierint.
    92, 5, familiaritatem, dum. Codex Reg. familiaritatem exercet, dum.
    93, 4, contingit. Reg. contigit.
    Ibid., 11, vernula. Th. primus, Vict. uterque, Reg. et Flor., vernacula.
    94, 2, tu fortunam. Flor., tu si fortunam.
    Ibid. 3, mores sunt, ista natura, Reg., mores, haec [Col. 0864B] natura est.
    Ibid., 8, perfidam. Vict. secundus. Th. primus, Reg. et Flor., perfidiam.
    95, 4, sortem exacerbes. Th. primus et Reg., sortem exacerbabis.
    Ibid., 6, promovereris. Th. primus et Vict. primus, promoveres.
    97, 2, exaestuantis. Sic a Pomponio Mela scribitur Garumna, obvius Oceani exaestuantis accessibus adaugeri: proprium quippe oceani est exaestuare. Vict. uterque, Reg. et Flor., et aestuantis.
    98, 4, haud curat. Th. primus, Reg. et Vict. primus, aut curat.
    99, 1, suique magnum. Sic, inquit Vallinus, ex conjectura reposuimus: cum id ratio Scazonis necessario postularet: nec mihi dubium, quin sic scripserit Boetius.
    101, 4, matris ex utero. Vict. uterque et Flor., matris utero.
    [Col. 0864C] Ibid., 6, et omnium. Vict. uterque, omniumque; Th. primus et Reg., omnium.
    Ibid., 8, habe gratiam. Th. primus, Reg. et uterque Vict., habes gratiam.
    Ibid., 10, est allata. Flor., illata est.
    102, 6, alligabit. Vict. uterque, alligavit.
    106, 8, altos pandit. Th. primus, Vict. uterque, et Reg., alios pandit.
    107, 1, dives agit. Vict. secundus, dives erit.
    111, 1, medius consulum. Reg., medius considens: male.
    Ibid., 6, perstrinxit. Th. primus, Reg. et uterque Vict., praestrinxit.
    118, 2, luis. Th. primus, Reg. et uterque Vict., luas.
    120, 4, quantum decus ornamentis. Vict. secundus et Reg., quantum ornamentis.
    Ibid., 8, compositae. Vict. secundus, copiosae.
    [Col. 0864D] 125, 5, quod ad beatitudinem. Th. primus, Reg. et uterque Vict., quin ad beatitudinem.
    Ibid., 8, caecitate. Vict. secundus, caecitati: quae et forsan vera lectio est: judicent docti.
    126, 4, auferre. Vict. primus et Flor., afferre.
    131, 3, momentaria. Suaserunt sic edere codices Vict. primus, Th. primus et Reg.
    Ibid., 4, perspectum. Th. primus, prospectum.
    Ibid., 5, vestri, vel. Th. primus, Reg. et Vict. primus, vestra, vel.
    132, 1, congesta pecuniae. Th. primus, Reg. et Flor., congestae pecuniae.
    133, 4, atque membrorum compage. In Thuanaeo [Col. 0865A] primo et utroque Victorino deest membrorum.
    134, 6, quae in tuis. Th. primus, Reg. uterque Vict. et Flor., quae tu in tuis.
    135, 5, contraque minimo. Th. primus et uterque Vict., contraque minimum.
    136, 7, aestimatione. Uterque Vict., existimatione.
    Ibid., 11, hominibus vero. In Th. primo, Reg. et utroque Vict. deest vero.
    137, 5, nego illud esse. Reg. et Vict. primus, nego ullum esse.
    Ibid. 6, minime, inquies. Th. primus, Reg. et uterque Vict., minime, inquis.
    Ibid., 7, eoque alieni. Vict. secundus, atque alieni.
    139, 4, munera norant. Th. primus et Flor., munera norat.
    142, 2, arma. Th. primus, Reg. et uterque Vict., arva.
    Ibid., 3, hosticus, ita omnes codices.
    143, 1, primus quis. Flor., quis primus.
    146, 1, Quae flammis Aetna eructantibus. Ea lectio [Col. 0865B] fuit veterum omnium codicum, quae et vera est: tantum pro Aetnae, legendum est Aetna.
    Ibid., 4, cupierunt. Vict. secundus, cupiverunt. Th. primus et Reg., cupivere.
    147, 3, Nam si. Th. primus, Reg. et uterque Vict., Nunc si.
    Ibid., 9, Num quidquam unquam. Th. primus, Num quid unquam. Vict. uterque, Num quidquam libero.
    149, 7, proveniunt. Vict. secundus, perveniunt.
    154, 2, insani. Th. primus, Reg. et uterque Vict., pravi: sed male.
    157, 2, quae a nobis. Uterque Th. et Reg., quae a nobis. Vict. secundus, quae nobis cognitis ab animalibus.
    Ibid., 17, propagare ac dilatare. Uterque Th. et Vict. uterque, dilatare ac propagare.
    158, 9, ejusque quantumlibet. Uterque Th. et Reg., ejusque quamlibet.
    Ibid., 10. ne comparari. Uterque Th. et Flor., nec [Col. 0865C] comparari.
    Ibid., 11, etenim finitis. Vict. secundus, etenim si finitis.
    159, 5, credi vetant. Vict. secundus, credi prohibent.
    Ibid., 8, spernet. Uterque Th. et Reg., spernat. Vict. primus, sperneret.
    163, 1, jacent. Uterque Th. Reg. et Vict. primus, manent.
    166, 12, nunc amissas. Vict. secundus, et Reg., nunc et amissas.
    170, 1, finierat. Uterque Th. Reg. et Vict. secundus, finiverat.
    Ibid., 3, quantum me. Th. primus, quam tu me.
    Ibid., 6, paulo acriora. Flor., paulo ante acriora.
    174, 1, apium. Th. secundus et Reg., apum.
    178, 5, permutant. Uterque Th., permutent.
    Ibid., 10, qui jucunditatis. Uterque Th. Reg. et Vict. secundus, quae jucunditatis.
    Ibid., 18, definivimus. Reg., decrevimus.
    [Col. 0865D] 179, 4, bonum summum repetit. Uterque Vict., bonum suum repetit.
    Ibid., 10, dignissimum putant. Vict. secundus, dignissimum putent.
    Ibid., 12, Num imbecillum. Th. primus et Vict. secundus, nunquid imbecillum.
    187, 3, vel pecunia, vel honores. Th. primus, pecuniae vel honores.
    Ibid., 11, angeret. Uterque Th. Reg. et Vict. secundus, angerer.
    Ibid., nequeo. Reg. et Vict. secundus, non queo.
    188, 8, posset amittere. Uterque Vict., possit amittere.
    Ibid., 17, opibus non expletur. Vallinus ait se edendum putasse non expletur, ut ex serie orationis stet Boetii sententia: licet libri repugnent: quanquam, ait, et sensus aliquis esse potest dispuncta negativa dictione.
    [Col. 0866A] 191, 2, deserit superstitem. Reg. et Vict. primus: deseret superstitem: Vict. secundus: deserat.
    193, 2, adjiciant. Th. primus, adjiciunt.
    Ibid., 4, adduci potuisti. Vict. secundus, abduci potuisti.
    194, 8, contingere; si quis. Flor., contingere, sic collige; si quis.
    195, 1, praetura. Ea lectio fuit codicis Thuanaei secundi: male alii omnes, praefectura, quod nomen nihil, tempore quidem Boetii, significabat.
    199, 14, situm est. Vict. secundus et Flor., situs est.
    200, 5, Antoninus. Sic Vict. secundus, recte.
    205, 6, aestimas gloriosum. Uterque Th. Reg. et Vict. secundus, aestimas esse gloriosum.
    Ibid., 7, pro maxima parte. Hactenus editi et uterque Th. habebant proxima: sed lectionem codicis Victorini secundi et Regii sequi maluit Vallinus, ut e quibus hauriretur sensus praestantior.
    210, 2, lacunam. Sic omnes libri.
    [Col. 0866B] 212, 8, gloriam petis. Uterque Th. et Reg., gloriam petas.
    Ibid., 10, corporis servum. Sic omnes veteres et recentiores libri.
    219, 7, si quis. Sic locum hunc restituit Vallinus ex conjectura, quam postea libri confirmarunt.
    Ibid., 16, conabaris. Th. secundus, conaris.
    228, 12, ab diminutis. Th. primus, ab imminutis: uterque Vict. et Reg., deminutis.
    230, 2, sed ratione. Reg. et Vict. secundus, sed est ratione.
    Ibid., 13, et ab illis. Uterque Th. Reg. et Vict uterque, et illis.
    231, 2, quae . Reg., quod , bene.
    232, 10, tamen si. Uterque Vict., tamen etsi.
    Ibid., vera bona sint. Th. primus, et Vict. primus, vere bona sint.
    Ibid., 21, secure igitur. Uterque Th. Reg. et Vict. uterque, securo igitur.
    [Col. 0866C] 233, 3, habitans libido. Regius, hebetans libido: quod verbum quia Boetio familiare est, haec genuina Vallino loci hujus videtur esse scriptura.
    236, 7, appetuntur a pluribus. Vict. secundus, appetuntur pluribus.
    Ibid., 13, quo inter expetenda. Th. primus et Vict. secundus, quod inter expetenda.
    237, 4, postquam unum. Reg., cum unum.
    238, 9, Quid, quod. Flor., quid dicam, quod.
    Ibid., 11, mollissimum quodque. Uterque Th. et Vict. uterque, mollissimum quidque.
    Ibid., 13, tegitur, abest in Th. et Vict. utrisque, necnon in Flor. et tuto expungi potest.
    239, 5, sine cogitatione. Vict. secundus, sine cognitione.
    240, 1, is est enim. Th. primus, id est enim.
    245, 3, si superiora. Uterque Th., Reg. et Vict. uterque, si priora.
    246, 3, a Deo regi. Vict. uterque et Flor., Deo regi.
    [Col. 0866D] Ibid., 17 et 24, esse concessimus. Uterque Th., Reg. et Vict. uterque, esse consensimus, bene.
    Ibid., 19, extrinsecus, deest in Vict. primo et Reg.
    247, 3, voluntarie regantur. Uterque Vict. et Reg., voluntaria regantur.
    Ibid., 10, valeret. Reg. et Vict. secundus, valebit.
    Ibid., 16, magna latrantem. Uterque Th. et Reg., magna lacerantem.
    Ibid., 18, deposuit. Reg. et uterque Vict., disposuit.
    248, 8, quae nunc quidem. Sic totum locum Vallinus emendavit, veterum codicum ope: tantum pro quo introieris, ex conjectura reposuit qua introieris.
    249, 9, loquimur rebus. Omnes recte, loquuntur rebus.
    253, 9, longa site. Omnes longa siti.
    254, 3, donamus. Reg., Flor. et Vict. secundus, donemus.
    [Col. 0867A] 257, 3, tamen ante hac. Vict. secundus, tamen hactenus.
    Ibid., 9, locum facinorum. Reg. et Vict. secundus, loco facinorum: longe melius. Nisi legas in locum.
    258, 8, praemittere. Uterque Th. et Vict. primus, praetermittere: male.
    Ibid., 12, revertaris. Reg. et Vict. secundus, reveharis.
    259, 2, conscendant. Vict. secundus, conscendunt.
    264, 16, quem vero effecisse. Reg., quem vera, inquit, effecisse.
    265, 3, id quoque. Th. uterque, uterque. Vict. et Reg., illud quoque.
    Ibid., 9, certum. Adipiscuntur. Reg., certum, inquam, adipiscuntur.
    Ibid., 27, ambigit. Th. primus et Vict. secundus, ambigat.
    266, 7, praecurris. Uterque Th., percurris.
    Ibid., 19, incessui. Vict. secundus, incessu.
    Ibid., 22, scelesti, iidem viribus. Vict. secundus et [Col. 0867B] Flor., scelesti, viribus.
    267, 5, deflectuntur. Vict. secundus, deflectunt.
    Ibid., 15, sui natura. Vict. secundus, sua natura.
    268, 4, minime. Est. Th. primus, minime, inquam. Est.
    272, 19, inficit. Vict. secundus, infecit.
    273, 3, insidiator occultis. Uterque Th. Reg. et uterque Vict., insidiator occultus.
    Ibid., 7, ab avibus. Uterque Th., Vict. primus et Reg., avibus.
    277, 19, mentis ulcere. Non, vulnere; sic exigente metro, et adstipulante non uno codice.
    279, 12, velle, posse, perficere. Hac distinctione, inquit Vallinus, restituimus locum.
    281, 12, liquere esse. Th. primus, et Reg., liquere respondi.
    282, 2, saltem non audienda. Uterque Th. et Vict. uterque, saltem audienda.
    283, 2, faciunt. Vict. secundus, et Reg., faciant.
    [Col. 0867C] Ibid., patiuntur. Vict. secundus, et Reg., patiantur.
    Ibid., 11, hac igitur. Th. primus et Reg., hinc igitur.
    Ibid., 23, esse dicerent. Uterque Vict., esse ducerent: bene.
    Ibid., 27, Nam si, uti, etc. Corruptum antea locum, inquit Vallinus, in omnibus impressis, juvantibus partim antiquis libris, sic tandem restituimus suae integritati.
    286, 1, apri. Sic, licet repugnent etiam veteres libri, scripsisse videtur potius Boetius, quam immani illa licentia usus, si retinueris, aper, quam non admittunt hendecasyllabi.
    293, 13, delibare. Omnes. deliberare.
    294, 4, digerit in motum. Th. secundus, digerit immotum. Th. primus, et Reg., in motu: recte.
    296, 3, puncti medium. Th. uterque, Reg. uterque Vict. et Fior., punctum medium.
    Ibid., 9, proficiscantur. Vict. uterque et uterque [Col. 0867D] Th., proficiscatur.
    Ibid., 10, ipsas quoque immutabiles. Vict. secundus, ipsam quoque immutabilem.
    Ibid., 19, suo quemquam. Th. uterque, Reg. et Vict. secundus, suo quoquam: bene.
    297, 3, censuerit. Vict. secundus, censuerunt.
    Ibid., 15, respicit. Vict. secundus et Reg., respexit.
    298, 2, gerenda. Th. uterque et Vict. primus regenda.
    Ibid., 5, agitari sinit. In omnibus deest sinit: male.
    Ibid., 22, conscientiam spectans. Uterque Th. Reg. et Vict. uterque, conscientiam exspectans.
    299, 1, acta felicitas. Vict. secundus, aucta felicitas.
    Ibid., 2, ut exercitii. Th. primus, ut exercitium.
    Ibid., 5, quique dissentiant. Th., uterque Reg. et uterque Vict., quisque dissentiant: male.
    [Col. 0868A] Ibid., 13, ab assignata. Reg., a signati, forte ab assignati: recte.
    Ibid., discesserit. Th. uterque, Vict. secundus et Flor., decesserit.
    Ibid., 16, divini operis. Reg. et Vict. primus, divinae operae.
    301, 9, tingere flammas. Uterque Th. et Reg., tinguere flammas.
    303, 7, durare queant. Vict. secundus, durare queunt.
    304, 3, qui? inquit. Th. primus et Vict. primus, Et qui? inquit.
    305, 19, confirmandae sapientiae. Uterque Th., Reg. et Vict. secundus, conformandae sapientiae.
    Ibid., 24, quidquid autem. Th. uterque et Reg., quidquid aut: bene.
    306, 2, nisi aut exercet, aut corrigit, punit. Sic omnes libri: Planudes quoque. Victorini vero, verbo auctiores, nisi aut exercet, aut corrigit, aut damnat, punit: sed male.
    [Col. 0868B] 314, 4, hoc igitur fortuito. Th. uterque, Reg. et uterque Vict., hoc igitur fortuitu.
    Ibid., 7, eo loci. Reg., eo loco. Th. secundus, in eo loco.
    Ibid., 11, quo ille obruit. Reg. et Vict. secundus, quod ille obruit.
    316, 5, conveniant. Th. secundus, Reg. et Vict. secundus, convenient.
    319, 3, quodque discernat. Ambo tam Th. quam Vict., quidque discernat.
    320, 2, quibus inest ratio. Uterque Th., Reg. et Vict. uterque, quibus in ipsis inest ratio.
    Ibid., 9, ceciderunt. Uterque Th., Reg. et Vict. secundus, ceciderint. Flor., cecidere.
    321, 2, inscitiae. Reg. et Vict. secundus, inscientiae.
    323, 5, quae sint, quae fuerint, veniantque uno. Sic ambo tam Th. quam Vict. et Flor.; recte: nemo enim non videt transpositionem factam in aliis editionibus omnibus.
    [Col. 0868C] 325, 1, si res aliorsum. Uterque Th., Reg. et uterque Vict., si aliorsum: bene.
    Ibid., 12, at nos. Uterque Th. et Vict. secundus, ac non. Reg., ac nunc.
    326, 12, atque sese res. Reg. et Vict. secundus, quam sese res: bene.
    327, 2, humana opinione. Humanae opinione; fortasse humanae opinioni.
    328, 2, speret quisquam. Uterque Th., Reg., Vict. secundus et Flor., speret quisque.
    331, 5, at si nescit. Th. secundus, aut si nescit.
    335, 10, arbitrio eveniunt. Uterque Th. Reg. et Vict. secundus, arbitrio veniunt.
    336, 9, quae incerti. Th. secundus, quibus incerti: non male.
    Ibid., 10, opinionis constat id. Uterque Th., Reg. et Vict. secundus, opinionis id.
    337, 10, imaginationis. Vict. secundus, imaginis.
    Ibid., 15, ita definit. Th. secundus et Reg., ita definivit.
    [Col. 0868D] Ibid., 18, non imaginatione. Th. secundus, non in imaginatione.
    Ibid., sed rationali. Th. secundus, sed rationabili.
    340, 21, desidit. Uterque Th. et Vict. primus, decedit.
    344, 7, quoddam universale. Uterque Th. et Vict. primus, quiddam universale.
    Ibid., consideret. Uterque Th., considerat.
    345, 5, nulla est praescientia. Th. secundus, nullam esse praescientiam.
    Ibid., 7, habere possemus. Vict. secundus, habere possimus.
    348, 7, patefecerit. Uterque Vict., patefacit: et uterque Th., patefecit.
    349, 16, praesentiam. Sic emendavit Vallinus ex consensione omnium veterum codicum.
    350, 24, necessaria, quam non necessaria. Uterque [Col. 0869A] Th., Reg. et Vict. secundus, necessarie quam non necessarie.
    331, 11, aliquem ambulare. Th. primus, aliquem hominem ambulare.
    Ibid., 15, voluntarie gradientem. Uterque Th., Reg. et Vict. secundus, voluntate gradientem.
    Ibid., eum tamen. Vict. primus et Reg., eum tum.
    Ibid., 24, quae prius. Uterque Th., qua prius.
    Ibid., 27, proposui. Th. primus, posui
    352, 5, divinam te praescientiam Th. secundus et [Col. 0870A] Reg., divinam te praesentiam.
    Ibid., 8, nunc illud velim. Uterque Th. et Vict. secundus, nunc aliud velim.
    Ibid., 16, scientiae vis. Th. secundus. scientia ejus.
    Ibid., cuncta complectens. Reg., cuncta prospiciens vel complectens.
    Ibid., posterioribus debet. Th. secundus, dedit posterioribus.
    Ibid., 23, rectae sunt. Th. primus, receptae sunt.
    Ibid., 26, indicta. Vict. secundus, indita.





APPENDIX AD LIBROS DE CONSOLATIONE PHILOSOPHIAE.




[Col. 0869]
VARIA MONUMENTA LITTERARIA QUAE LIBRIS DE CONSOLATIONE IN GLAREANI EDITIONE PRAEFIGUNTUR.





JOANNES MURMELLIUS RURAEMUNDENSIS RODOLPHO LANGIO MONASTERIENSIS ECCLESIAE CANONICO S. P. D.
[Col. 0869B]

Tandem meas in Boetii Severini de Philosophiae Consolatione, cum primis fructuosum opus enarrationes, Rodolphe Langi, vir omnium (quos novi) humanissime, disertissime, pientissime, studiosorum usui in lucem emitto, tuoque clarissimo nomini dico: non quod ei meis nugis aliquid splendoris accedere posse confidam, sed ut auctoritatis tuae praestantissimae tutela, quasi Ajacis clypeo munitae, sub hominum vultus prodeant tutiores, nec vituperationum linguas cote livoris (ut eleganter ait quidam) naturaliter acuminatas, et aspidum morsu nocentiores reformident. Dignus est profecto Boetius, ut ingenue verum fatear, qui me longe [Col. 0869C] meliorem aliquando commentatorem sortiatur. Verum tantum abest ut in hac commentariorum editione tanto scriptori satisfactum putem, ut vel hoc modo doctiores ad juvanda studiosorum studia maximopere cupiam excitari. Porro de hactenus editis in eumdem enarrationibus nihil attinet dicere: quae si placerent hominibus eruditis, sane quam libens (ut qui trivialibus olim quotidie praelectionibus, et scholae moderandae curis supra modum distringar) hoc lucubrandi labore, et hominum judicia subeundi periculo supersedissem. Caeterum candido lectori operam meam probatum iri confido, non ob hoc solum, quod obscuris lucem intulerim, verum etiam quia Graecis quae desiderabantur, loco suo repositis (quae Joannes Caesarius utriusque linguae doctissimus, et philosophiae medicinaeque professor egregius [Col. 0869D] ex Italia, Joannes Aedicollius bonarum artium magister, dubium litteratior an humanior, Daventria superiori ad me anno dederunt) mendas complusculas, tum e prosa oratione, tum e versibus sustulerim. Qua quidem in re tua quondam non parum me juvit industria, multijugaque eruditio: super cujus amplissimis laudibus (id quod Salustius de Carthagine ait) silere melius puto quam parum dicere, quoniam alio properare tempus monet. Praemisi autem quaedam nostris, quae diligens lector haud quaquam aspernabitur, spero. Vale, [Col. 0870B] meque (ut facis) ama. Alcmariae tertio nonas Aprilis, anno a Christi Salvatoris ortu 1514.





JOANNES CAESARIUS JULIACENSIS IN QUADAM AD MURMELLIUM EPISTOLA.

Quod scribis te commentaria parare in quinque Boetii libros de Consolatione philosophiae, nihil sane jucundius audire potui: quod id certe diu jam optaveram, ut videlicet ab aliquo docto homine, et in bonis litteris rite instituto (qualem te et judico et certo scio) talia ederentur commentaria, quae digna esse possent tanto auctore, ac tantae etiam rei convenire.





NICOLAUS CRESCIUS FLORENTINUS MONACHUS CISTERCIENSIS, ANTONIO LANFREDINO FLORENTINO CIVI ILLUSTRI.

Multa quidem sunt, Antoni Lanfredine, et in philosophia [Col. 0870C] et in theologia, cum obscure dicta, tum ad cognoscendum difficilia. Illae tamen imprimis celebres de fato, de beata vita, de divina praenotione, atque Providentia quaestiones, ancipiti intellectu legentium plerosque in deteriorem sensum transversos agunt. Quae quanquam sunt a nonnullis ita accurate disputata, atque copiose illustrata, ut nullus videatur relictus dubitandi locus, iis tamen de rebus accuratius, gravius, lucidius nemo quam Severinus Boetius disseruit, vir (me quidem judice) omnium suae aetatis doctissimus. Qui cum in multiplici disciplinarum genere non pauca scripserit, voluit etiam tum in hoc libro, quem de philosophiae Consolatione, tum in iis quos de Trinitate et de Duabus Naturis Christi inscripsit, bono periculo experiri, quantum in sacris Litteris profecisset. Sed [Col. 0870D] erat hic liber adeo saeculorum incuria jam depravatus, ut nullus sui auctoris nitor, nullusque prope cultus agnosceretur. Qui cum superioribus annis restitutionem sui posceret, multo pluribus vulneribus affectus est. Namque mutilus, inversus, et a se plurimum mutatus prodiit ab impressoribus in manus hominum, cum commentariis qui falso divo Thomae Aquinati ascribuntur. Rogatus itaque ut hunc ipsum Boetii librum emendarem, ac pristinae integritati quoad possem restituerem. Id eo libentius feci, quod materia de qua agebatur ea [Col. 0871A] profecto est quae religiosum virum maxime deceat. Usus est autem in hoc opere Boetius eo dicendi genere, quod non minus ornatum quam grave et philosophiae maxime accommodatum videatur. Et praeterea varium eoque jucundum, quod nunc soluta oratione gravissime disputat, nunc metro elegantius ludit. Id igitur opus nostra cura ac diligentia, qualecunque est, emendatum, tibi Lanfredine vir ornatissime nuncupamus, non ea ratione, ut existimem ejus lectionem posse multum tuae eruditioni adjicere, sed ut tuo patrocinio in Euchiridii typum astrictum, honestius ac tutius in vulgus exiret: ut inde facile judicari possit, quantum inter priorem illum et hunc nostrum librum intersit. Quod si tu probaveris, satis a me omnibus factum esse judicabo. Vale.





PRAELECTIO JACOBI BONONIENSIS IN BOETIUM SEVERINUM.
[Col. 0871B]

Constitueram viri clarissimi hoc anno praefatione abstinere, ne semper in eodem vestigio haererem. Assiduitas enim, ut ait Cicero, fastidium parit et satietatem. Verum ut consilium mutarem, partim vos nimis officiosi et amantes nostri perfecistis (me namque quotannis vestro ornatissimo conspectu honestissimaque praesentia condecoratis) partim illustris et magnifici senatus nostratis magnificentia ac liberalitas, qui me proxime impensiori salario censendum putavit, nec non collegam viro eruditissimo humanissimoque me adjungens, honestiori titulo exornavit. Tantorum igitur meritorum memor (quoniam ingrato homine nihil pejus terra creat, ut ait Menander) recordatus etiam Amyclas tacendo periisse, quodque nemo silens placuit, ut inquit Ausonius, [Col. 0871C] cogor impellorque aliquid novi in praesentia vobis recitare, quod ipsa saltem varietate aures vestras permulceat et oblectet.

Quid frontem contraxistis? quod me recitaturum sum pollicitus? Non meum est exemplum, si recito. Sed hoc veteres alioquin eruditissimi factitarunt. Novum cutem id appello, quod ante me nullus sit contexuit. Habebunt itaque docti, quae facile cognoscant: indocti, quae condiscant et admirentur. Hodie igitur verba sum facturus de erroribus pene innumeris, quibus plerique omnes fallimur: nec solum imperiti et profani, quod minus aegre ferendum esset: sed (quod dolorem meum exulcerat) eruditi et, ut ita dicam, Musarum sacerdotes. Caeterum cum morbos et ulcera refricuero, medicinam auditor exspecta. Favete ergo omnes, et adeste aequo [Col. 0871D] animo. Nam, ut ait Hieronymus, beatus est qui loquitur in aures audientis. Omnis mortalium cura et intentio ad unum quietis statum, diverso tamen calle nititur pervenire. Hic itaque se totum fortunae committit, eam dicens res humanas pro arbitrio flectere et versare. Eamdem observat et veneratur, tanquam numen salutare, maximum omnipotensque. Illectusque primulum blanditiis et lenociniis hujus pellacis et versipellis deae, cum tandem reflantem videt et adversam, quaeritur, suspirat, gemitque, lubricam, inconstantem, caecam et vagam appellans, nullique convicio parcens. Stultus, inquam, ne dicam insanus, qui vult ut nil intra sit oleam, nil extra in nuce duri. Quoniam enim mentis proposito vitam et spem illi credere est ausus, quae ab antiquis et [Col. 0872A] veteribus nostris ob mobilitatem sedere in pila fingebatur, et quam rotulae insistentem, quod loco stare nequiret, sapienter dixit et lepide Ausonius. Fortunae ergo si te regendum dedisti, dominae moribus oportet obtemperes. Alius congerendis opibus, cumulandisque divitiis inhiat, totusque incubat, ratus per has solidam felicitatem, et omnia mortalibus commoda et compendia importari, juxta illud:

Nam si aliquis casus lecto te affixit, habes qui
Assideat, fomenta paret, medicum roget ut te
Suscitet, ac reddat natis charisque propinquis.
Frequenterque illud habet in ore,

Scilicet uxorem cum dote, fidemque et amicos,
Et genus et formam regina pecunia donat,
Ac bene nummatum decorat Suadela Venusque.
[Col. 0872B] Hic etiam putat coelum deosque auro venales, motus hoc Tertulliani versiculo:

Non licet deos nosse gratis.
Hocque Petronii disticho,

Magna loquor, quidvis nummis praesentibus opta,
   Et veniet, clausum possidet arca Jovem.
Sed contra reputando, nihil improbius, nihil perniciosius, nihilque quod magis humanum genus vexet et inquietet, quam opes et pecuniam, invenies. Verum hanc primum si struere cupies, eripies habenti. Unde improbas crescere divitias dixit Flaccus. Hieronymusque, Dives, ait, aut iniquus, aut iniqui haeres. Noxia igitur est et inutilis pecunia, quando inhonesta: vetusque verbum est, Male parta, male dilabuntur. Perniciosae sunt et opes, quarum opera homines evigorantur et [Col. 0872C] emollescunt, morbi gliscunt et aegritudines, pudor, leges, jura, turres, arces, propugnacula, et oppida munitissima expugnantur. Pecuniae enim (ut ait Cicero) omnes vias norunt. Diogenes ille Cynicus viam virtutis adeo angustam, difficitem et arauam esse aiebat, ut eam vix nudi superare possent ac transmittere, nedum pondere aliquo impediti et auro suffarcinati. Lucretius etiam scriptum reliquit, defunctos vita, nudos et inopes inferna subire. Ex quo Ausonius facete congressum Diogenis et Craesi apud in feros hoc carmine lusit:

Effigiem, rex Craese, tuam ditissime regum,
   Vidit apud manes Diogenes Cynicus.
Constitit, utque procul, solito majore cachinno
   Concussus, dixit: Quid tibi divitiae
Nunc prosunt, regum rex o ditissime, cum sis
   [Col. 0872D] Sicut ego, solus me quoque pauperior?
Nam quaecunque habui, mecum fero, cum nihil ipse
   Ex tantis tecum, Craese, feras, opibus.
Alius per gradus magistratuum discurrere contendit: sicque ad honores obrepit, ut postea fascibus conspicuus, illustris ac reverendus appareat. Habet enim (ut ait Cicero) justam venerationem quidquid excellit, et hunc hiantem trigeminus plausus tollit et inflat: sicque populari aura erectus, coelum se scalpere putat, quem gloria subsequitur dulcis magistratuum et laborum comes, alimentumque cujusque animi generosi. Trahimut enim omnes laudis studio, et optimus quisque maxime gloria saginatur. Pulchrum est digito monstrari, et dicter hic est. Verum quoniam hujusmodi dignitates sitae [Col. 0873A] sunt in arbitrio profanae multitudinis, idcirco minus exoptandae videntur. Ut enim praecipit Anneus Seneca:

Vitate quaecunque vulgo placent.

Quam vero improbum sit, et praeposterum populi examen et judicium, ut alia praetermittamus, nonne unico Catonis et Vatinii exemplo licebit agnoscere? Cato enim ille vivax imago virtutum, praeturae candidatus, repulsam passus est. Vatinius vero homo levis et nequam illam est assecutus, stupente eodem popello, qui hoc fecerat, et admirante. Hunc vero splendorem livor plerumque comitatur. Nam, ut inquit Aemilius Probus, est hoc commune vitium in magnis liberisque civitatibus, ut invidia gloriae sit comes, et libenter his homines detrahant, quos videant altius emergere. Gloria [Col. 0873B] vero quam fallax, quam turpis et inanis sit, ostendit Euripides in Andromache, in hanc sententiam exclamans: O gloria, gloria, nihil aliud es quam aurium inflatio magna. Hujus vero gloriae et splendoris cupidi plerique cum hoc in pulvere viriliter desudassent, pro munere tandem exsilium, carcerem, aut mortem subiere. Alius stemmate et nobilitate gloriatur, tumescitque, cum fumosas majorum suorum imagines in atrio conspicatur, quarum simile nihil habet ipse praeter colorem, ut cum Cicerone loquar. Has ergo frequenter suspicit et admiratur, praetenditque, perinde ac proavorum tituli et elogia eum forte degenerem sordidumque tegere possint et honestare. Contra vero evenit, ut plerumque per haec monumenta hominis improbitas ac vilitas magis magisque elucescat. Non possunt [Col. 0873C] omnes esse patritii, ut inquit Cicero. Ille vero omni commendatione dignus est, qui sua virtute posteris praeluxit. Nam si nobilitas est quaedam laus veniens ex meritis parentum, me hercule! aliena est. Miserum vero est, ut ait ille, aliorum incumbere famae. Unde graviter dixit Boetius:

Quid genus et proavos strepitis?
Si primordia nostra
Auctoremque Deum spectes,
Nullus degener exstat,
Ni vitiis pejora fovens
Proprium deserat ortum.

Alius in summa potentia summum bonum collocat. Hicque aut regnare cupit, aut regibus adhaerere: regnum ex Deo esse, hoc Homerico admonitus: Neque [Col. 0873D] tu, Polide, velis contendere cum rege, cui ab ipso Jove, qualis nunquam alteri, collata est dignitas. Hic igitur ut excellat et imperet, nil intentatum, nilque inausum linquens, per fas et nefas ad votum improbus properat, illud Euripidis usurpans: Si violandum jus est, gratia imperii violandum, caeteris rebus pietatem colas. Reges enim proximi sunt diis immortalibus, ut ait Caesar. Cicero quoque regium nomen sanctum appellat. At vos, terreni homines, nonne consideratis quibus praesidere videamini? Num si inter mures videretis aliquem jus sibi ac potestatem vindicantem,

Spectatum admissi risum teneatis amici?

Si vero corpus hominis pensitetur, quid eo imbecillius, quid fragilius, cum saepenumero et hora et [Col. 0874A] momento temporis dissolvatur et intereat? Quam vero sollicitus et miserabilis sit status tyrannorum et principum, rex ille patefecit, qui diadema priusquam capiti suo apponeret, considerans, ait: O nobilem magis quam felicem pannum, quem si quis introspiciat, quam multis periculis et miseriis sit refertus, ne humi quidem jacentem tollere vellet. Et Dionysius ille Siciliae tyrannus, qui metus et pericula regum principumque expressit ense illo levi filo suspenso, plurimorumque per ora vulgato. Scatet vero exemplis innumeris vetustas, plena est nostri temporis aetas, qui reges et principes felicitatem calamitate mutaverint. Infelicissimum autem genus infortunii est fuisse felicem, ex quo dixit Horatius:

   Fuge magna, licet sub paupere tecto
[Col. 0874B] Reges et regum vita praevertere amicos.
Quid de regum et principum familiaribus loquar? Nonne Tiberius Sejanum illi semper proximum et intimum unco trahi et excarnificari imperavit? Nonne et Domitius Nero Senecam praeceptorem ad mortem compulit? Papinianum etiam diu inter aulicos potentem, Antonius militum gladiis objecit? propter quod eleganter dixit idem Flaccus:

Dulcis inexpertis cultura potentis amici,
Expertus metuit.
Alius claritatem optimum judicans, gloriosum nomen propagare festinat, in primisque re militari clarescere gestit, Ciceronis memor ita scribentis: Militaris virtus praestat rebus omnibus. Haec nomen populo Romano, [Col. 0874C] haec huic urbi aeternam gloriam peperit. Haec orbem terrarum parere huic imperio coegit, omniaque urbana sunt in praesidio et tutela bellicae virtutis. Hic ergo inglorios et sine nomine brutis annumerandos putat, cum praesertim vel pace vel bello clarum fieri liceat, ut ait ille. Sed complures etiam sui temporis clarissimi, ignotis tamen mortibus perierunt, nullos sortiti rerum suarum scriptores. Quid quod scripta et monumenta tempore tabescunt et intereunt? Unde illud est:

Miremur periisse homines, monumenta fatiscunt.
   Mors etiam saxis nominibusque venit.
Huc adde quod si toti moriuntur homines, quod tamen a nostris institutis et legibus longe abhorret, nulla est claritas et gloria, cum is omnino non exstet. Si vero bene mens sibi conscia recti, terreno carcere reclusa, [Col. 0874D] coelum libera petit, nonne omne negotium terrenum spernet? et coelo fruens, gaudebit sese his exemptam? Unde illud est:

Nec vixit male, qui moriens natusque fefellit.
Et ille Vergilianus ait,

    . . .Pulcherrima primum
Dii moresque dabunt vestri.
Alius gaudio laetitiaque bonum metitur. Hic felicissimum putat voluptate diffluere, ad quam nos propensos natura impellit, imo praecipites agit. Quod autem secundum naturam est, ut ait Aristoteles, id suave contingit: sequunturque omnia animalia eam voluptatem quae secundum naturam est. Hic ergo asserit deos propterea esse sempiternos, quod securi voluptate jugiter et continenter [Col. 0875A] perfruantur. Libens ergo illud Persianum usurpat:

   Carpamus dulcia: nostrum est
Quod vivis, cinis et manes, et fabula fies.
Caeterum si homines voluptates abeuntes considerarent, solamque facti poenitentiam superesse, eas magis declinarent atque effugarent, quam nautae blandas Sirenes et asperas symplegades. Quis enim non libens spernat et abjiciat vilissimae fragilissimaeque rei corporis servitium? Solitus erat dicere Antisthenes Socraticus: Insanirem potius quam oblectarer. Dicebat etiam Diogenes: Si non ebrii essetis, Socrati pareretis: et aut per omnes aetates continentiae studeretis, aut suspendio vitam finiretis. Cato quoque in oratione quadam ita homines a voluptate deterret: Si qua per voluptatem nequiter feceritis, [Col. 0875B] voluptas cito abibit, nequiter factum illud apud vos semper manebit. Alius formam et dignitatem corporis praestantissimum putans: Haec, inquit, dos est quae conciliat homines, quaeque deos allicit et invitat, imprudens atque immemor, quid Hippolyto, quid Bellerophonti, quid Hyacintho, quid Hylae et aliis id genus acciderit, quibus species dispendiosa fuit et noxia? Huc adde quod formae nitor rapidus est et velox, vernaliumque florum mutabilitate fugacior. Unde Salustius formae gloriam fluxam et fragilem dixit: et Calphurnius:

Donum forma breve est, nec se tibi commodat annis. Quamobrem Spurina ille Hetruscus non mediocrem laudem est apud posteros assecutus, quod cum specie sua illustri complurium matronarum oculos sollicitaret, faciem propriam multis inhonestis vulneribus ac foedis [Col. 0875C] cicatricibus deformavit, ut veram animi pulchritudinem retineret. Verum si (ut inquit Aristoteles) lynceis oculis homines ulcrentur, sic ut eorum visus obstantia transmitteret, et penetraret: nonne introspecti Alcibiadis corpus super ficie pulcherrimum, turpissimum videretur? Pulchrum enim aliquid videri non sua natura, sed oculorum spectantium reddit infirmitas. Alius in virtute veram animi quietem, tranquillitatemque mentis reponens grandi passu, omnique impetu ad eam defertur, arbitratus ei omnia inesse, quem penes sit virtus, memor hujus hymni: Virtus, optima venatio vitae es mortalibus omnibus. Talem tu jacis in pectora nobilem fructum, perpetuo tempore qui manet. Auro tu melior. Nocturnis hic igitur chartis pallescere cupit. Zenonis exemplo stimulatus, qui cum Apollinem consuluisset, [Col. 0875D] quo pacto optime vivere posset, responsum accepit: Si mortuis colore concors esset, hoc est, si ad legendos antiquorum libros magno studio sese contulisset. Caeterum cum variae sint artes et disciplinae, est qui grammaticam sectetur: quae cum in duas partes dividatur, ut inquit Fabius, in bene loquendi scientiam et poetarum enarrationes, posthabitis his et omissis, quae ad solidam frugem pertinent, levia et ludicra morosus et delicatus scire gestit: exempli causa. Quoties an quotiens sit dicendum, conjunx an conjux, et an amicei numero multitudinis per e et i scribendum, ut censebat Nigidius: et an vireis et omneis in plurali e assumat, ut asserit Terentianus, aliaque id genus, quae in Plauto subtilis lector offendet. Quippe quae haud equidem in magno [Col. 0876A] ponam discrimine, ut cum Livio loquor. Alii enim in litteris et syllabis sint occupati: Tu sententias quaere, ut ait Hieronymus. Est qui dialecticam petat, sophismata quaedam et gryphos, captionesque labyrintho et Menandro similes tantum percurrens, semperque in veri, et falsi quaestione occupatus. Quod dum facit, tanto fit a veri cognitione remotior, quanto Simonides ille a Dei scientia repellebatur. Qui cum ab Hierone tyranno cogeretur rimari et quaerere, qualis Deus esset, primum diem, dehinc biduum, postea tempus duplicari postulabat. Quod cum tyrannus miraretur, philosophus illud respondit: Quanto enim diutius considero, tanto res videtur obscurior. Est qui ad rhetoricam deflectat, eam reginam rerum omnium appellans, quae rupicos homines et agresteis et dispalanteis in unum congregavit, [Col. 0876B] et ad civilis obsequii pellexit disciplinam, et quae fora, gymnasia, porticus, theatra, tam Athenis quam Romae pro arbitrio domuit flexitque. Hic tamen seipso usus pessimo (ut dicitur) praeceptore, nulla observans rhetorices catholica ac praecepta, orator vult appellari. Cumque ante omnia apertis ac lucidis nominibus sit utendum, hic majore in litteris jactantia, et , id est elatione, quam opera, verbis jam pridem desitis, obsoletis, et penitus reconditis abutitur, cacozelarius dici cupiens et antiquarius, ostentator magis doctrinae quam verus possessor, in quem convenit illa de oratore faceta definitio: Orator est vir malus dicendi imperitus. Orator enim perfectus adhuc desideratur. Alius (ut ad mathemata, id est, ad altiores disciplinas vela dirigam) ad astrologiam contendit, illum judicans ad unguem [Col. 0876C] beatum, supraque vota felicem, qui astrorum siderumque meatus, coeli itinera, occasus et ortus signorum, deliquia solis ac lunae calleat. Hicque Hercule et Atlante emeritis, jamque fatigatis, supposito vertice, coelum fulcire cupit. Sic enim petitur coelum, ut ait Ovidius, Anaxagoram forte demiratus, qui lapidem casurum e sole praedixit. Verum quoniam innumerae sunt stellae, quae nondum in cognitionem mortalium devenerunt, idcirco astrologus plerumque fallitur, et ab arte deseritur. Diogenes, ob hoc, cum quemdam de solis natura ac potestate disserentem, et omnibus persuadentem vidisset, quando, inquit, de coelo descendisti? Caeterum si reliquos humanae vitae errores in caeteris disciplinis enarrare vellem, tertius fortasse Cato, et octavus sophos, nonusque magister morum dicerer, et subsannarer, mihique satietatem, [Col. 0876D] vobis autem fastidium ac nauseam conflarem. Ex quo referam pedem, et ad medicinam (quam me daturum promisi) paucis me convertam. Ante omnia, eminentissimi auditores, necesse est hoc praetendere, nihil apud Deum fieri sine ratione, ut ait Hieronymus. Deus autem qui summa ratio est, hominem hac fine plasmavit, ut magistra ac duce ratione, vitam in terris ageret coelestem. Hanc vero si omitteret, in praeceps collaberetur: unde sapienter dixit Persius:

Nil tibi concessit ratio, digitum exere, peccas.
Divus quoque Hieronymus dixit, corporis nostri sensus esse quasi equos currentes sine rectore, animam vero et rationem in aurigae modum retinere frena currentium. Quisquis igitur duce ratione ambulaverit, in primis fortunam [Col. 0877A] (quae apud prudentes nullum numen habet) calcabit, et fatum subjiciet pedibus, divitias et opes aspernabitur, contemnetque tanquam intemperantiae et nequitiae materiam, omniumque scelerum seminarium: dolium ac peram Diogenis concupiscet, ad naturam vivens, quae paucis et minimis contenta est. Idem ambitiosa nomina, et inutiles magistratus, tanquam blandos insidiatores reformidabit, conscientia benefacti munitus: hisque bonis gaudens, quae in ipso sunt, externa despiciens, et non assis faciens, virtute sola contentus. Ut enim Horatius:

Virtus repulsae nescia sordidae.
Intaminatis fulget honoribus.
Nec ponit aut sumit secures
Arbitrio popularis aurae.
[Col. 0877B] Et Claudianus:

Ipsa quidem virtus pretium sibi, solaque late
Fortunae secura nitet, nec fascibus ullis
Exigitur, plausuque petit clarescere vulgi,
Nil opus externae cupiens, nil indiga laudis.
Gloriam rem inanem, et bullae repente tumescenti comparandam, necnon nobilitatem tanquam rem alienam ridebit. Genus suum coeleste, necnon originem sideream hominis contemplatus, dicet illud Anaxagorae: illa patria mea est, coelum intuens. Potentiam principumque familiaritates refugiet, juxta illud Lucani:

   Exeat aula,
Qui vult esse pius: virtus et summa potestas
Non coeunt.
A voluptate deflectet, tanquam ab hoste blando, quae [Col. 0877C] suavibus illecebris clanculum omnem succum exsorbet. Voluptas enim veluti hirudo est, quae non est missura cutem, nisi plena cruoris. Formam contemnet, quae morbis et aetate deflorescit, quaeque horae momento intercidere potest et evanescere. Quoniamque vera virtus est vitium fugere, ob hoc idem grammaticae, dialecticae, rhetoricae, astrologiae, et aliis mathematicis hoc animo incumbet et invigilabit, ut per hos leviores gradus sit ad philosophiam aditus, philosophiam, inquam, omnium virtutum magistram. Quippe quae hominem impellit et cogit rimari secreta naturae, eumque ad mores coelestes componens et conformans, Deum ex homine facit. Cumque philosophia sit quaedam meditatio mortis, per hanc, inquit Diogenes, solum anima a corpore disparatur. Cum enim videt, audit, olfacit, gustat, adest corpus. [Col. 0877D] Dicebat idem Diogenes: Cum mente non meditamur, molestus vitae finis est exspectandus: anima namque deliciis amissis moerore afficitur. Verum ubi optimam meditati erimus meditationem, et vita suavis est, et mors minime molesta. Sed ut semel et opere aliquo reque ipsa verba sanciamus (odi enim hominem ignava opera, philosophica sententia) constitui, auditores clarissimi, diebus festis philosophiam Boetii publice profiteri, ut aliquando opus pene divinum et coeleste relicto situ et squalore, nitidum et emaculatum prodeat in lucem, festis, inquam, diebus. Nam (ut ait Macrobius) si per sacra solemnia rivo deducere nulla religio prohibet, si salubri fluvio mersare oves fas et jura sinunt, cur non religionis honor putetur dicare sacris diebus [Col. 0878A] sacrum studium litterarum? Hoc ergo Boetii opus quisquis perlegerit, aut (quod melius est) audierit (plenius enim alit viva vox, ut dicitur) jucunde et feliciter cum ratione docebitur vivere, calcato expunctoque omni mentis affectu, mortique praeludens, eam postea vere venientem non solum non formidabit, sed laetus (uti Socrates) occurret, eamque corde intrepido et hilari fronte suscipiet. Dixi.





JOANNIS MURMELLII PRAELIBATIO IN BOETII SEVERINI DE PHILOSOPHIAE CONSOLATIONE OPUS.

Enarraturo mihi quinque Boetii de philosophiae Consolatione libros, quaedam praelibanda sunt, quibus studiosorum animi ad ea quae tractanda sunt, non incongrue praeparentur. Sunt autem haec: Boetii vita, [Col. 0878B] titulus operis, styli qualitas, scribentis intentio, numerus librorum, quae sit operis utilitas, et ad quam id philosophiae partem referatur.



I. Severini Boetii vita.

Vita Boetii haec est: Severinus Boetius Romanus, ex nobilissima Torquatorum familia progenitus, generis claritudinem honestissimis a pueritia studiis, virtutumque ac doctrinarum nobilitate superavit. Cum enim non minus Graece quam Latine sciret, universamque philosophiam cum arte oratoria et poetica conjunxisset, se non sibi soli, sed humanae societati natum arbitratus, rei civilis administrationem suscepit, perque honores amplissimos consul evasit, justitiae rebus in omnibus cultor maximus, assertorque singularis. Unde et proborum benevolentiam adeptus est, et improborum adversus [Col. 0878C] se odia concitavit. Uxor ei fuit nobilissimi generis femina, insignis tum modestiae tum pudicitiae, Rusticiana, Symmachi senatoris et consularis viri filia, ex qua liberos suscepit: habuitque duos filios paterni, avitique ingenii specimen praeferentes, quos pater ipse aliquando consulatu honoratos domo provehi sub frequentia patrum et plebis alacritate vidit. Constat autem certis auctoribus, Boetium divi Benedicti amicum fuisse, et in monte Cassino cum Tertullio, Placidi monachi patre Romano senatore, illius mensae accubuisse. Cum vero jam complures annos tum divitiis, tum honoribus floruisset, et incredibilem virtutum ejus splendorem improborum hominum malitia ferre diutius non posset, iniquis pessimorum delatorum criminibus circumventus, a Theodorico Gothorum rege, Ticinum in exsilium pulsus [Col. 0878D] est, ubi ne inerti otio moerorisque taedio contabesceret, hoc divinum philosophicae consolationis opus composuit, et ad postremum incrudescente tyranni vecordia, cum Symmacho socero suo interemptus est, anno ab ortu Christi quingentesimo vicesimo quarto, vel ob suspicionem affectatae libertatis, vel quod in Arianos invectus esset, quorum labe Theodoricus rex erat inquinatus. Qui in crudelitatis suae ultionem apoplexi, vel (ut vult Agnellus) ventris profluvio interiit, nonagesimo octavo die postquam ejus jussu Joannes pontifex et Romani consules ac senatores aliquot Ravennae, famis cruciatu in carcere mortem obierant, atque anno duodequadragesimo, postquam Italiae dominio potitus erat. Quanquam Procopius in belli Italici adversus Gothos principio [Col. 0879A] refert, Theodorico post occisos Boetium et Symmachum coenanti, cum esset caput piscis oblatum, horrendam in illo visam Symmachi faciem, quae labro inferiori mordicus apprehenso, sibi torvis oculis minaretur: eoque consternatum pavore regem incidisse in aegritudinem, in qua levitatem suam confessus fuit, quod scilicet pontificem sanctum virum et cum eo alios illustres Romanos, et tunc praestantissimos viros Symmachum ac Boetium ad perditorum hominum suggestionem occidit, et paulo post eam confessionem illico exspiravit. Simile certiusque testimonium subitae mortis inflictae regi Theodorico ad poenam iniquitatis affert sanctus Ecclesiae doctor Gregorius in Dialogo, ubi scribit: solitarium magnae virtutis virum apud Liparem insulam in eremo habitantem, qua die defunctus est [Col. 0879B] Ravennae Theodoricus, Gotho cuidam nobili tunc dixisse, visam a se Theodorici regis animam, quae a Joanne Romano pontifice et Symmacho, quos per id temporis occiderat, in ollam Vulcani mergenda portaretur. Ejus autem filia fuit Amalasiuntha, teste Cassiodoro gravissimo auctore, inter primarias rarissimasque feminas annumeranda, Graecis et Latinis litteris egregie imbuta, multarum linguarum perita, quam ille dicit, videre venerandum, audire loquentem, fuisse miraculum. Haec, Theodorico patre suo mortuo, Boetii et Symmachi filiis bona paterna in fiscum delata restituit. Aliquot autem annis post, cum Totilas Gothorum rex urbem Romam cepisset, accusata fuit a Gothis Rusticiana Boetii quondam uxor, quod statuas Theodorici regis confringi delerique curasset ob vindictam Boetii [Col. 0879C] mariti ac Symmachi patris, quos Theodoricus interfici fecerat. Quod objiciebatur mulieri de statuis, verum fuisse putabatur: sed excusabat eam justus dolor, quod magnos illos viros injuste necatos fuisse constabat. Qua ratione Totilas eam absolvit, et ab impetu Gothorum tutam servavit.



II. Boetii opera quae nunc exstant haec sunt.

    In Porphyrii Isagogen Enarrationes duae, prima et secunda.
    In Aristotelis Praedicamenta commentariorum libri duo.
    In ejusdem librum de Interpretatione prima editio, et secunda in sex libros distributa.
    Liber de Divisionibus.
    Liber de Diffinitionibus
    [Col. 0879D] Introductio ad Categoricos Syllogismos.
    In Ciceronis Topica commentariorum libri sex.
    De Differentiis topicis libri quatuor.
    De Syllogismo categorico libri duo.
    De Syllogismo hypothetico libri duo.
    De Trinitate libri duo.
    De Hebdomadibus liber unus.
    De Unitate et uno liber unus.
    De Duabus naturis et una persona Christi, liber unus.
    De Arithmetica libri duo.
    De Musica libri quinque.
    De Geometria libri duo ex Euclide translati.
    De Consolatione philosophiae, hoc opus divinum.


Scripsit et alia cum carmine, tum soluta oratione, quae [Col. 0880A] nunc desiderantur. Porro liber ille qui vulgo Boetii de Disciplina scholarium inscribitur, non est ejus, sed barbari nescio cujus, quod cum alia pleraque coarguunt, tum stylus facile indicat, a Boetii cum eruditione tum elegantia sane quam alienus. Non ignoro tamen Pium Baptistam Bononiensem aliter sentire, sed eum facile alias refellemus. Transtulit item Boetius noster in Latinam linguam complures Aristotelis libros, et nonnullos Platonis dialogos, pollicitus etiam utriusque horum philosophorum concordiam se scripturum: quod an praestiterit, compertum non habemus. At hac tempestate nulla Boetii interpretatio exstat, ut bene testatur Leonardus Aretinus in quarto Epistolarum libro, praeter quam Porphyrii et Praedicamentorum, et librorum. Quos si accurate leges, videbis summum [Col. 0880B] illum virum sine ullis ineptiis libros illos transtulisse. Textus est nitidus et planus, et Graeco respondens. Ab eodem Leonardo in quinto epistolarum volumine, Boetius vir doctissimus merito dicitur, de cujus praestantia et aliorum honorifica quaedam testimonia his apponere libitum est.


Baptista Mantuanus

Baptista Mantuanus in Apologetico Boetium appellat gravissimum sanctissimumque virum, et omnium scientiarum peritissimum ac praestantissimum veritatis inquisitorem et inventorem.


Angelus Politianus.

Angelus Politianus in Miscellaneis: Nam quis, inquit, Boetio vel in dialecticis acutior, vel subtilior in mathematicis, vel in philosophia locupletior, vel in theologia [Col. 0880C] sublimior? Quem tanti juniores etiam philosophi, longe (arbitror) omnium perspicacissimi fecerunt, ut Aquinatem Thomam divum hominem, magnumque illum Thomae praeceptorem (Deus bone quos viros!) habere meruerit enarratores, et ab ipsius sententia ne sit ulla quidem pene provocatio.


Platina.

Platina in Hormisdae pontificis maximi Vita, litterarum monumentis haec prodidit: Boetium et Symmachum Theodoricus ob suspicionem affectatae libertatis exsilio primo, mox carcere afficit. In hac calamitate constitutus Boetius, multa scripsit quae adhuc leguntur. Transtulit et pleraque ex Aristotele, eademque commentatus est. In mathematicis doctissimus est habitus, quod [Col. 0880D] ejus Musica et Arithmetica ostendunt. Postremo vero cum Symmacho senatore Theodorici jussu necatur. Sunt autem qui scribant Boetium tantam calamitatem subiisse, quod in Arianos inveheretur, ad quos Theodoricus declinaverat. Superior sententia mihi verior videtur.


Raphael Volaterranus in Anthropologia.

Boetius, Zenone imperante, ob affectatae libertatis suspicionem a Theodorico rege exsilio damnatur: deinde custodiae traditus, plura conscripsit. Tandem simul cum Symmacho senatore socero suo, aliisque praestantibus viris, interficitur. Ejus deinde statuas Amalasiuntha restituit, et haeredibus patrimonium incolume reddidit. Vir omnium unus, qui et doctissimus, et sine genio fuerit in scribendo.


Matthaeus Palmerius Florentinus in Chronicis.
[Col. 0881A]

Boetius senatorius vir, ob suspicionem affectatae libertatis a Theodorico exsilio damnatus, moxque in carcerem trusus, plura conscribit.


Idem paulo post.

Boetius jam pridem exsilio revocatus, et praetorio praefectus, Theodorici jussu simul cum Symmacho senatore et cum aliis praestantibus viris interficitur.


Marcus Antonius Sabellicus Enneadis octavae libro secundo.

Boetii scripta longius durant, variaeque versatum est illud ingenium per omnes philosophiae partes tam copiose et eleganter, ut nescias utrum ultimus fuerit eorum qui Romane locuti sunt, an primus qui inclinatam eloquentiam in integrum restituere sit adortus. Scripsit in [Col. 0881B] divinis quaedam, sed in mathematicis multo plura. Exstant in dialecticen commentarii, exstat et carmen. Caeterum cum utrumque sit ab altero diversum, jure dubitari possit utrum fuerit illi natura magis proprium. In cunctis tam castus et elegans, ut cum quolibet majorum certet.

Apud Cassiodorum in libris variarum rerum aliquot eruditae, et cum primis, honorificae Theodorici Gothorum regis ad Boetium epistolae leguntur, quarum unam hoc potissimum loco ascribendam putavi:

»Boetio viro illustri patricio, Theodoricus rex Salutem.

»Spernenda non sunt quae a vicinis regibus praesumptionis gratia postulantur, dum plerumque res parvae plus praevalent praestare quam magnae possunt obtinere divitiae. Frequenter enim quod arma explere nequeunt, [Col. 0881C] oblectamenta suavitatis imponunt. Sit ergo pro republica, et cum ludere videmur. Nam ideo voluptuosa quaerimus, ut per ipsa seria compleamus. Burgundionum itaque dominus a nobis magnopere postulavit ut horologium, quod aquis sub modulo fluentibus temperatur, et quod solis immensi comprehensa illuminatione distinguitur, cum magistris rerum ei transmittere deberemus, quatenus impetratis delectationibus per fruendo, quod nobis quotidianum, illis videatur esse miraculum. Merito siquidem respicere cupiunt, quod legatorum suorum relationibus obstupescunt. Hoc te multa eruditione saginatum ita nosse didicimus, ut artes quas exercent vulgariter nescientes, in ipso disciplinarum fonte potaveris. Sic enim Atheniensium scholas longe positus introisti, sic palliatorum choris miscuisti togam, ut [Col. 0881D] Graecorum dogmata doctrinam feceris esse Romanam. Didicisti enim qua profunditate cum suis partibus speculativa cogitetur, qua ratione activa cum sua divisione discatur, deducens ad Romuleos senatores, Quidquid Cecropidae mundo fecerant singulare. Translationibus enim tuis Pythagoras musicus, Ptolemaeus astronomus leguntur Itali. Nicomachus arithmeticus, geometricus Euclides audiuntur Ausonii. Plato theologus, Aristoteles logicus, quirinali voce disceptant. Mechanicum etiam Archimedem Latialem Siculis reddidisti, et quascunque vel disciplinas vel artes fecunda Graecia per singulos viros edidit, te uno auctore, patrio sermone Roma suscepit. Quos tanta verborum luculentia reddidisti claros, tanta linguae proprietate conspicuos, ut potuissent [Col. 0882A] et illi opus tuum praeferre, si utramque plenius didicissent. Tu artem praedictam ex disciplinis nobilibus natam per quadrifarias mathesis januas introisti. Tu illam in naturae penetralibus considentem auctorum libris invitantibus, cordis lumine cognovisti. Cui ardua nosse usus, miracula monstrare propositum est. Molitur ostendere, quod obstupescant homines se invenisse, miroque modo naturis conversis facti detrahit fidem, cum ostentet et oculis visionem. Facit aquas ex imo surgentes praecipites cadere, ignem, ponderibus currere, organa extraneis vocibus insonare, et peregrinis flatibus calamos complet, ut in anima possint arte cantare. Videmus per eam defensiones jam nutantium civitatum subito tali firmitate consurgere, ut machinamentorum auxiliis superior reddatur, qui desperatus viribus invenitur. [Col. 0882B] Madentes fabricae in aqua marina siccantur. Dura cum fuerint, ingeniosa dispositione solvuntur. Metalla mugiunt. Diomedes in aere gravius buccinatur, aeneus anguis insibilat, aves simulate fritinniunt, et quae vocem propriam nesciunt habere, dulcedinem probantur emittere cantilenae. Parva de illa referimus, cui coelum imitari fas est. Haec fecit secundum solem in Archimedis sphaera decurrere. Haec alterum zodiacum circulum humano consilio fabricavit. Haec lunam defectu suo reparabilem artis illuminatione monstravit, parvamque machinam gravidam mundo, coelum gestabile, compendium rerum, speculum naturae ad speciem aetheris indeprehensibili mobilitate volutavit. Sic astra, quorum licet cursum sciamus, fallentibus tamen oculis prodire non cernimus. Stans quidam in illis transitus est, et [Col. 0882C] quam velociter currere vera ratione cognoscis, se movere non respicis. Quale est hoc homini, etiam facere, quod vel intellexisse potest esse mirabile? Quare cum vos ornet talium rerum praedicanda notitia, horologia nobis publicis expensis sine vestro dispendio destinate. Primum sit, ubi stylus diei index per umbram exiguam horas consuevit ostendere: radius itaque immobilis et parvus peragens, quod miranda solis magnitudo discurrit, et fugam solis aequiparat, quod motum semper ignorat. Inviderent talibus si astra sentirent, et meatum suum fortasse deflecterent, ne tali ludibrio subjacerent. Ubi est illud horarum de lumine venientium singulare miraculum, si has et umbra demonstrat? Ubi praedicabilis indefecta rotatio, si haec et metalla peragunt, quae situ perpetuo continentur? O artis inaestimabilis [Col. 0882D] virtus, quae dum se dicit ludere, naturae praevalet secreta vulgare. Secundum sit, ubi praeter solis radios hora dignoscitur, noctes in partes dividens: quod ut nihil deberet astris, rationem coeli ad aquarum potius fluenta convertit: quorum motibus ostendit, quod coelo volvitur, et audaci praesumptione concepta ars elementis confert, quod originis conditio denegavit. Universa disciplinae, cunctus prudentium labor, naturae potentiam, ut tantum possint nosse, perquirunt. Mechanema solum est, quod illa ex contrariis appetit imitari, et (si fas est dicere) in quibusdam etiam nititur velle superare. Haec enim fecisse dignoscitur Daedalum volare, haec ferreum cupidinem in Dianae templo sine aliqua illigatione pendere. Haec hodie facit muta cantare, insensata [Col. 0883A] vivere, immobilia moveri. Mechanicus (si fas est dicere) pene socius est naturae, occulta reserans, manifesta convertens, miraculis ludens, ita pulchre similans, ut quod compositum non ambigitur, veritas aestimetur. Et quia te studiosius legisse cognovimus, praedicta nobis horologia ocius transmittere maturabis, ut te notum in illa mundi parte facias, quo aliter pervenire non poteras. Agnoscant per te exterae gentes, tales nos habere nobiles, quales leguntur auctores. Quoties non sunt credituri, quae viderint? Quoties hanc veritatem lusoria somnia putabunt? et quando fuerint ab stupore conversi, non audebunt se aequales nobis dicere, apud quos scient sapientes talia cogitasse. Vale.«



III. Operis titulus.

Titulus operis hic in plerisque exemplaribus habetur: [Col. 0883B] Anitii Manlii Severini Boetii viri clarissimi et illustris, e consulum ordine, de Consolatione philosophiae libri quinque. Anitius Manlius Torquatus et Severinus nomina sunt ex familia genereque Boetii desumpta. Quandoquidem Anitiorum genus nobilissimum fuisse Romae, et divus Hieronymus in epistola ad Demetriadem testificatur his verbis: Scilicet nunc mihi Proborum et Olibriorum clara repetenda sunt nomina, et illustris Anitii sanguinis genus, in quo aut nullus aut rarus erit, qui non meruerit consulatum. Et Prudentius poeta in libro adversus Symmachum secundo, hunc in modum cecinit:

Fertur enim ante alios generosus Anitius Urbis
Illustrasse caput: sic se Roma inclyta jactat.
[Col. 0883C] Videtur mihi haec Anitiorum familia ex Manlia gente duxisse originem, cujus auctor fuit Manlius Capitolinus. Torquati autem cognomen ex Titi Manlii virtute accessit, qui Sulpitio dictatore tribunus militum Gallum provocatorem occidit, torquem ei detractum cervici suae indidit. Ab eodem propagatum est in posteros Severini cognomentum. Fuit enim tam severus, ut bello Latino consul filium suum quod contra patris imperium pugnasset, licet hostis victorem, securi percusserit. Unde Vergilius:

   saevumque securi
Aspice Torquatum.
Porro peculiarem et prope genuinam hujus gentis fuisse severitatem, ostendit Cicero in I de Finibus libro. Proinde ridiculum est quod indocti aiunt Boetium eo [Col. 0883D] dictum Severinum, quod Theodorico regi se opposuerit. Multo autem magis illud quod Boetium tradunt a vescenda boum carne fuisse agnominatum, cum eruditiores a nomine prisci cujusdam philosophi quod est Boetius, censeant Boetium fuisse appellatum. Quod si ita est per th aspiratum hoc nomen scribendum est. Interpretatur autem , fautor, adjutor, auxiliator. Caeterum quod hoc opus de Consolatione philosophiae inscribitur, sciendum est formas saepe fingi ab illustribus auctoribus, et personarum fieri descriptionem: quare Graecis dicitur. Quemadmodum Prodicus sophista virtutem ac voluptatem apud Herculem inter se decertantes facit, ut auctor est Xenophon. Et mortem ac vitam, teste Fabio, contendentes in satyra tradit Ennius.



IV. Styli qualitas.
[Col. 0884A]

Jam ut styli qualitas innotescat, Boetius in his libris, tum versibus utitur, tum oratione soluta, ut jucunda vicissitudine lectoris taedium levetur. Fecerunt hoc ante Boetium cum alii, tum praeclare Petronius Arbiter, et Martianus Capella. Belle autem prius utitur carmine quam prosa: quod (auctore Strabone) primum ante omnia apparatio ipsa poetica processit in medium, et approbata complacuit. Deinde metrum solverunt Cadmus, Pherecydes et Hecataeus. Huc accedit, quod Boetius animo nimium perturbatus, Elegis fortunae mutationem deplorans, et animi sui patefaciens aegritudinem, peropportunum philosophiae in soluta oratione ad consolationem inducendae locum parat. Sciendum orationis duas esse species, metricam et solutam. Metrorum [Col. 0884B] quidem variis generibus in hoc opere usus est, quae loco suo reddentur. Soluta autem oratio prosa dicitur, quod sit recta, et non certo numero reflexa. Nam prosum veteres rectum dixerunt. Fabius: Facilius versus ediscimus, quam prosam orationem. Sunt qui prosam dictam velint, eo quod sit profusa, vel quod spatiosius prodeat et excurrat, nullo sibi termino praefinito. Stylus est mediocris, et philosophicus magis quam oratorius, non fucatus quidem aut phaleratus, sed qui veritatis inquisitori nequaquam improbetur.



V. Scribentis intentio.

Stylo hujus operis indicato, nunc auctoris intentionem et, ut Graeci dicunt, videamus. Quemadmodum M. T. Cicero per bellicos tumultus a senatu forensibusque negotiis semotus, totum se ad philosophiae [Col. 0884C] studia, librorumque (quibus juvaret posteros) scriptionem contulit; ita et Boetius exsul ac in carcerem conjectus, cum bene consulendo et agendo prodesse hominibus nequiret, ut et ipse res adversas aequiori animo ferret, et detecta fortunae inconstantia, summoque bono patefacto posteritati consuleret, philosophia consolatrice advocata, divinum hoc opus in dialogi morem composuit.



VI. Librorum numerus.

Est autem id in quinque volumina ad Ciceronis, qui libros quinque de Finibus bonorum et malorum, totidem Tusculanarum disputationum, non admodum dissimili argumento composuit (ni fallor) imitationem distributum. Quorum primo Boetius Philosophiae lamentationis et aegritudinis suae causas exponit. In secundo, [Col. 0884D] Philosophia Boetio leviora quaedam fomenta prudenter applicat, eumque molliter consolatur, docens fortunae bona non esse in bonis nostris numeranda. Tertius liber acriora continet remedia, falsaeque felicitatis specie rejecta, veram beatitudinem ostendit. Quarti disputatio haec est, omnes malos infelices et impotentes esse, bonos vero contra felices, votorumque omnium suorum compotes. Quinto denique disserit acutissime de casu, liberoque hominis arbitrio ac providentia divina.



VII. Quae sit operis utilitas.

Porro quae sit horum voluminum utilitas, ex his quae jam dicta sunt facile perspici posse nemini dubium est, cum ea non possint non esse longe utilissima, ex quibus [Col. 0885A] discamus vera bona discernere a falsis, et contemptis fallacissimae fortunae donis, ad solidam perpetuamque beatitudinem bene honesteque vivendo pervenire.



VIII. Ad quam philosophiae partem hoc opus referatur.

Reliquum est, ut ad quam philosophiae partem hoc opus pertineat, dicamus. Philosophia trifariam a plerisque dividitur, in moralem, naturalem, rationalem. Prima componit animum, secunda reruri naturam scrutatur, tertia proprietates verborum exigit et structuram. [Col. 0886A] Diducitur et philosophia in contemplativam et activam, quarum haec quidem in virtutum actionibus versatur, illa vero in contemplatione veritatis. Hoc itaque (ni fallor) opus potissimum ad activam moralemque philosophiam refertur. Nam in eo maxime versatur, ut animum hominis perturbationibus repurgatum, virtutibusque excultum ad summi boni contemplationem perducat. In postremo autem libro sublimius exsurgit disputatio et metaphysicen theologiamque quodammodo attingit. Sed haec hactenus: nunc aspirante Spiritu sancto primi carminis enarrationem auspicemur.




[Col. 0885]
JOANNIS MURMELLII ET RODOLPHI AGRICOLAE IN LIBROS DE CONSOLATIONE PHILOSOPHIAE [* 1Kb] COMMENTARIA.



LIBER PRIMUS.



IN METRUM PRIMUM.
[Col. 0885B]

Expositurus hoc primo volumine Boetius lamentabiliter aegritudinis suae causas, opportune in elegiacos versus erumpit, quibus fletus potissimum luctusque exprimitur: unde et nomen eis inditum namque luctus interpretatur. Unde mos inolevit, ut epitaphia et naeniae fere id genus versibus componantur. Vetustissimi sane nihil aliud nisi lamentationes suas elegis effuderunt. Procedente dein tempore, versu eo res aliae quoque scribi coeptae sunt. Unde Horatius:

Versibus impariter junctis quaerimonia primum,
Post etiam inclusa est voti sententia compos.
Et Terentianus:

Hos elegos dixere, solet quod clausula talis
   [Col. 0885C] Tristibus (ut tradunt) aptior esse modis.
De eorum autem inventione Horatius haec ait:

Quis tamen exiguos elegos emiserit auctor.
Grammatici certant, et adhuc sub judice lis est.
Terentianus quoque:

Pentametrum dubitant, quis primus finxerit auctor:
   Quidam non dubitant dicere Callinoum.
Pentameter hexametro ita adnectitur, ut vix separatum invenias. Apud unum equidem (quod meminerim) Martianum Capellam libro nono carmen ex meris pentametris legi. Boetius autem noster in hujus operis tertio pentametrum senario iambico subjecit. Haec de carminis genere: jam quid eo sibi velit [Col. 0885D] narremus. Dejectus ex amplissima opum dignitatumque conditione Boetius, animo nimium perturbato fortunae mutationem lamentabundus, et gravissimum inde conceptum dolorem exponit, aegre ferens vitam rebus prospere succedentibus pene amissam: nunc adversis, cum mors praeoptetur, in miseriarum dolorumque incrementa prolongari.

Carmina] Lyricas odas, et laetitiae versus. Non enim simpliciter pro quibuslibet accipienda, sed pro lyricis hilarique animo compositis, quemadmodum Horatius quatuor libros carminum scripsit.

[Col. 0886B] Florente] Vigente per fortunatum otium, et mentis tranquillitatem.

Peregi] Composui, perfeci.

Flebilis] Dolens, luctuosus. Ovidius in V Tristium:

Flebilis ut noster status est, ita flebile carmen,
   Materiae scripto conveniente suae,
Integer et laetus laeta et juvenilia lusi:
   Illa tamen nunc me composuisse piget.
Est et flebilis, dignus qui fleatur. Horatius in Odis:

Multis ille bonis flebilis occidit,
Nulli flebilior quam tibi, Virgili.

Maestos modos] Tristes et elegiacos versus.

Inire] Inchoare.

Ecce] Ubicunque ponitur ecce, necessario sequitur aliquid, quod vel metum afferat, vel admirationem: propriumque Ciceronis hoc est in rebus improvisis, [Col. 0886C] quod accurate Virgilius et legit et transtulit. Auctor Asconius. Bene igitur et nunc eo adverbio utitur Boetius, repentinam mirabilemque cum fortunae, tum studiorum mutationem significans.

Lacerae] Perturbatae, luctuosae, et quasi ob animi dolorem laceratis vestibus. Nam poetae Musas tanquam feminas sibi assistentes inducunt.

Dictant] Suggerunt, et ut excipiam scribamque, dicunt. Ovidiana Sappho:

At mihi Pegasides blandissima carmina dictant.
Dictare est id dicere, quod alius excipiens notet Hieron.: Non enim eodem lepore dictamus, quo scribimus. Significat et suggerere. Fabius: Nobis autem [Col. 0886D] et tutissimum est auctores plures sequi, et ita videtur ratio dictare.

Camoenae] Musae.

Veris] Non simulatis, sed ex animi dolore provenientibus.

Rigant] Madefaciunt. Seneca in Octavia:

Rigat et moestis fletibus ora.
Virgilius in sexto:

Sic memorans, largo fletu simul ora rigabat.
Idem in nono:

Et vultum lacrymis atque ora rigabat.

[Col. 0887A] Has] Camoenas.

Saltem] Quasi dicat, Tametsi caetera me deseruerint, Musae tamen nullo terrore a me abstrahi potuerunt. Sic Ovid. in IV Tristium:

Me quoque Musa levat Ponti loca jussa petentem.
   Sola comes nostrae perstitit illa fugae.
Sola nec insidias inter, nec militis ensem,
   Nec mare, nec ventos, Barbariamque timet.
Subditque non multo post:

Jure deas igitur veneror mala nostra levantes,
   Sollicitas comites ex Helicone fugae,
Et partim pelago, partim vestigia terrae,
   Vel rate dignatas, vel pede nostra sequi.

Gloria] Repetatur nominativus pluralis Camoenae, ut sit appositio, Camoenae, gloria felicis et viridis juventae olim, Solantur nunc mea fata moesti senis: hoc est, Musae quae mihi olim non mediocri et ornamento [Col. 0887B] et decori fuerunt, pariter tum juventa, tum laetis fortunae successibus florenti, nunc rebus adversis perturbato, afflicto, et ante legitimum tempus dolore consenescenti, consolationem afferunt. M. Tullius in oratione pro Archia: »Nam caeterae, inquit, res neque temporum sunt, neque aetatum omnium, neque locorum. Haec studia adolescentiam agunt, senectutem oblectant, secundas res ornant, adversis perfugium ac solatium praebent, delectant domi, non impediunt foris, pernoctant nobiscum, peregrinantur, rusticantur.«

Mea fata moesti senis] Laurentio Vallensi, qui unus omnium de Latina lingua multo meritus est optime, haec Boetii locutio vix tolerabilis videtur, eo quod participium desit: quod tamen meo judicio haud [Col. 0887C] difficulter subauditur, puta facti, ut sit sensus. Musae solantur nunc mea fata, qui ob fortunae iniquitatem factus sum moestus senex. Et hoc est quod subjicit.

Inopina] Id est, inopinata senectus, et quae clanculum mihi opinione citius obrepsit.

Venit properata] Hoc est, propere et festinanter inducta.

Malis] Hoc est, ob mala et fortunae adversitates. Est enim septimi casus. Apud Erasmum singulare nostri saeculi decus, proverbium est, Mala senium accelerant, desumptum ex illo Homerico:

Quippe repente homines curisque malisque senescunt.
Ovidius in primo de Ponto:

Me quoque debilitat series immensa laborum,
   Ante meum tempus cogor et esse senex.

[Col. 0887D] Aetatem suam] Senectutem. Ut enim juventa laetitiae, sic doloris aetas est senectus.

Intempestivi] Ante justum tempus nati.

Vertice] Per verticem, in capite.

Cani] Capilli cani. Valerius Maxim. lib. II: Pubertas canis suum honorem reddebat.

Effeto] Viribus exhausto, et ob animi dolorem debilitato.

Mors hominum felix] Ut animi perturbati homo, totus ex fortuna pendet, citra cujus successum mortem magis quam vitam optat.

Mors hominum felix] Subaudi est. Felices, inquit, sunt homines quibus cum fortuna permanet et vita, illaque recedente, pariter finitur. Antisthenes ille [Col. 0888A] Cynicus rogatus quidnam apud homines esset beatius: Felicem, inquit, mori.

Dulcibus] Fortunatis.

Inserit] Immittit, ingerit.

Moestis] Ab hominibus moestis, id est tristibus. Maximinianus non omnino contemnendus poeta:

O quam dura premit miseros conditio vitae.
   Nec mors humano subjacet imperio.
Dulce mori miseris, at mors optata recedit,
   At cum tristis erit, praecipitata venit.
Obiter his in versibus notanda secunda, dictionis conditio, syllaba, quae licenter producta est. Miror autem sciolos quosdam Gallo poetae Virgilii amico elegias, quae Maximiniani sunt, ob leviculam suspicionem tribuere. Verum de hoc alias latius.

Heu heu quam surda] Heu dolentis est interjectio, [Col. 0888B] sicut probatissimi grammatici docent. Eheu Latina dictio non est: quod sola partium orationis interjectio nunquam componitur, sed geminatione facta dicendum, heu heu. Tibullus:

Heu heu, divitibus video gaudere puellas.
Idem:

Ferreus est, heu heu, quisquis in urbe manet.
Invenitur et heheu, teste Perotto. Potest et versus sic recte legi: Heu quam surda. Servius in secundo Aeneidos commentario: Heu modo est una syllaba, sed interdum propter metrum duae fiunt, ut est,

Heu quam pingui macer est mihi taurus in arvo.

Avertitur] Spernit, aversatur mors a miseris invocata.

Et flentes oculos] Ordina sic, Et saeva mors negat, hoc est, non permittit, miseros subaudi, claudere [Col. 0888C] flentes oculos. Aut hunc in modum, Saeva mors negat flentes, hoc est, homines ob hujus vitae calamitatem lacrymantes, claudere oculos, id est mori. Alludit autem ad veterum morem, quo propinquiores mortuorum oculos claudere solebant. In libro Tobiae, capite ultimo, haec scripta sunt: Post obitum matris suae Tobias abscessit ex Ninive cum uxore sua, et filiis, et filiorum filiis, et reversus est ad soceros suos, invenitque eos incolumes in senectute bona, et curam eorum gessit, et ipse clausit oculos eorum, et omnem haereditatem domus Raguelis ipse percepit. Valerius Maximus de muliere Assana: Filiarum manus ad supremum opprimendorum oculorum officium advocavit. Silius Italicus in nono:

   Atque in fine laborum
[Col. 0888D] Hac condas oculos dextra precor.
Ovidius in tertio de Tristibus:

Nec mandata dabo, nec cum clamore supremo
   Labentes oculos condet amica manus.

Levibus] Mutabilibus, fluxis, caducis.

Malefida] Infida, inconstans.

Faveret] Deest mihi.

Nam levibus bonis] Septimus casus est.

Pene caput tristis] Id est, pene mortuus eram.

Nubila] Obscura et adversa. Sic Ovidius:

Tempora si fuerint nubila, solus eris.

Ingratas] Injucundas: subaudiendum mihi.

Impia vita] Crudelis in me miserum mori cupientem. Publius Mimographus:

O vita misero longa, felicibus brevis.
[Col. 0889A] Seneca in Hercule Oetheo:

Par ille superis, cui pariter dies
Et fortuna fuit, mortis habet vices,
Lente cum trahitur vita gementibus.
Idem in eodem:

Felices sequeris mors, miseros fugis.

Quid me felicem] His versibus ostendit non esse felicem appellandum eum cujus conditionem fortuna mutare potest. Vera namque felicitas finem non habet.

Quid] Propter quid, ad quid, cur. Convertit autem cum quadam animi indignatione sermonem ad amicos.

Jactastis] Insolenter et cum quadam superba ostentatione praedicastis.

Qui cecidit] Verissima haec est sententia, et ex eo [Col. 0889B] quod contrarium est, facile sic ostenditur: Qui stabili gradu est, is cadere non potest.



IN PROSAM PRIMAM.

Hac prosa tanquam prooemio totius operis argumentum aperit, sane quam pulchra descriptione philosophiam inducens sibi apparuisse, tametsi ob animi perturbationes minus notam, ejectisque levioribus musis, aegrum ejus animum suis gravioribusque curandum ac sanandum suscepisse. Sciendum autem est hoc opus dialogo compositum inter philosophiam per quam recta ratio accipitur, et Boetium, hominem fortunae adversitatibus afflictum, variisque perturbationibus obnoxium. Dialogus est (ut Laertio placet) ex interrogatione et responsione compositus de [Col. 0889C] ea re, quae vel philosophiam, vel reipublicae partes attingat, cum decenti et congrua expressione personarum quae assumuntur, accurataque compositione verborum.

Haec] Elegis jam descripta.

Tacitus] Tacens.

Reputarem] Meditarer.

Lacrymabilem] Ad lacrymandum aptam.

Officio styli] Scriptione, litterarum exaratione.

Designarem] Describerem.

Supra verticem] Supra caput.

Mulier] Apte philosophia mulier inducitur, cum sit generis feminini, et formae nomen: quemadmodum virtus et voluptas a Prodico sophista mulieres finguntur, non viri. Mulier tam virgo quam nupta [Col. 0889D] dicitur, auctore Servio in IX Aeneidos commentario, cujus haec sunt verba: Usus obtinuit, ut innuptas, virgines: nuptas, mulieres vocemus. Nam apud majores indiscrete virgo dicebatur et mulier. Utrumque enim sexum tantum significabat.

Reverendi] Venerabilis. Quidquid enim sapientia praeditum est, imprimis est reverentia et honore dignum.

Ardentibus] Ignea vi praeditis, et penetrabilibus.

Valentiam] Facultatem. Valentia est potestas, robur, vires. Titinnius: Sapientia gubernator navem torquet, non valentia.

Perspicacibus] Acutis. Perspicax, qui visus acumine res perspicere, perfecteque inspicere potest. [Col. 0890A] Philosophiae ignei sunt oculi, et supra communem mortalium valentiam perspicaces: quia sapientiae studium intellectus oculis intima quaeque penetrat, et res vulgo prorsus ignotas latentium causarum investigatione perscrutatur.

Colore vivido] Naturali et sanitatem roburque praeferenti. Philosophia enim cum sit optime constituta, vividi nimirum coloris esse dicitur, et egregiae pulchritudinis.

Inexhausti] Infiniti, nunquam deficientis.

Aevi] Aetatis.

Plena] Abundans.

Nostrae aetatis] Saeculi nostri: quamvis (inquit) philosophia ita esset annosa, ut multo ante nostram aetatem floruisse crederetur, erat tamen vigoris inexhausti, [Col. 0890B] minimeque consumpti. Sapientia enim nunquam senescit, nunquam vim suam amittit. Et quo plura ejus studio consecutus fueris, eo plura superesse cognoscenda deprehendes. Priscis profecto saeculis apud Hebraeos, Aegyptios, Graecos, Latinos, aliasque gentes philosophi exstiterunt, aliisque successerunt alii, neque vim philosophiae potuerunt unquam exhaurire, nec ad finem discendi pervenire. Hieronymus ad Nepotianum: Amplexetur me modo sapientia, et Abisag nostra, quae nunquam senescit, in meo requiescat sinu (III Reg. I). Impolluta est, virginitatisque perpetuae, et quae in similitudinem Mariae cum quotidie generet, semperque parturiat, incorrupta est.

Statura discretionis ambiguae] Mulier (inquit) quae [Col. 0890C] mihi apparuit, erat statura discretionis ambiguae, hoc est, eam staturam praeferebat, quam nemo facile certa discretione cognosceret. Cujus rei hanc subjicit causam: Nam nunc quidem ad communem sese hominum mensuram cohibebat, id est aliquando non excedebat communem hominum staturam. Hoc autem dicitur ob eas philosophiae partes in quibus de iis rebus agitur, quarum capax est humanum ingenium, et quas intellectus hominum certis rationibus assequi potest. Cujusmodi sunt tres philosophiae rationalis partes, grammatica, dialectica, rhetorica, et mathematicae disciplinae praeter astronomiam, item physica majori ex parte, et tota moralis philosophia.

Nunc vero pulsare coelum summi verticis cacumine [Col. 0890D] videbatur] Hoc dictum videtur ob astronomiam, et eam physices partem, in qua de coelo et mundo agitur.

Quae cum caput altius extulisset] His verbis significat primam philosophiam, cujus speculatio versatur circa res divinas et causas altissimas, quarum non facile capax est mortalium intellectus, dicente philosopho: Nam ut vespertilionum oculi sese habent ad lucem diei sic et nostrae animae mens ad ea sese habet, quae manifestissima omnium sunt natura.

Respicientium] Visum retrorsum flectentium.

Vestes erant tenuissimis filis] Per vestes accipe divinarum humanarumque rerum tractatus, disputationesque ac praecepta philosophorum. Per tenuissima [Col. 0891A] fila, voces simplices et argumentationum elementa. Per subtile artificium, solertem disserendi artem, quae dialectice nuncupatur. Per indissolubilem materiam, intellige verarum propositionum, assumptionum, conclusionumque congruitatem, quibus philosophicae disputationes cohaerent. Haec enim materia indissolubilis est. Nam si dissolveris, et disputationis in utramque partem factae particulam arripueris, falsum fortasse pro vero credideris affirmaverisque. Quod cum aliis permultis accidit, tum imprimis Aristippo, qui cum audivisset Socratis super corporis voluptate disputationem, relictis veris, apprehendit falsa: hoc est, ea argumenta, quae voluptatem corporis esse summum bonum ostendere videbantur.

[Col. 0891B] Uti post eadem prodente cognovi] Parenthesis est.

Uti] Quemadmodum.

Post] Postea.

Eadem] Philosophia.

Prodente] Indicante. Hoc videbitur in hujus libri prosa tertia.

Suis manibus] Cogitationibus et elocutionibus philosophicis. Manus philosophiae sunt rerum divinarum et humanarum meditationes, ac elocutiones, quibus philosophiae vestis contexitur, hoc est, disputatio, falsa reprobans, et approbans vera, componitur.

Quarum] Vestium.

Speciem] Formam.

Veluti fumosas imagines solet] Parenthesis est.

Fumosas] Fumo obductas. Seneca: Non facit nobilem, [Col. 0891C] atrium plenum fumosis imaginibus.

Solet] Subaudi caligo neglectae vetustatis obducere.

Caligo] Obscuritas.

Obduxerat] Obtexerat. His verbis significatur philosophiae studium diu neglectum jacuisse in tenebris.

Harum] Vestium.

In extremo margine] In ima extremitate.

] Per hoc accipitur , id est activa philosophia.

In supremo] Subaudi margine.

] Per hoc significatur , id est contemplativa. Sunt enim duae philosophiae partes, contemplativa et activa: quod homo ad duas potissimum [Col. 0891D] res natus est, puta ad agendum et contemplandum. Aristoteles secundo libro primae philosophiae: Nam finis quidem contemplativae veritas est, activae autem opus.

Inter utrasque litteras] et .

Insigniti] Notati.

Quibus] Gradibus.

Ab inferiore] Elemento .

Ad superius elementum] . Ex Platonica disciplina hoc sumptum est, ut centum alia Boetii. Platonici enim docent tribus gradibus animum hominis pervenire ad divinum intellectum: virtutibus primo civilibus, secundo purgatoriis, tertio animi jam purgati.

[Col. 0892A] Eamdem tamen vestem] Disputationem philosophicam integra veritate cohaerentem.

Violentorum quorumdam] Epicureorum et Stoicorum, qui (ut in tertia hujus libri prosa dicetur) post Socratis mortem philosophiae vim intulerunt et cum totam comprehendere non potuissent, dilacerata ejus veste, particulas quas quisque potuit, abstulerunt. Lactantius in libro de divino praemio, capite septimo docet, quare philosophi nequiverint comprehendere veritatem integre, quam tamen particulatim comprehenderunt.

Libellos] Per hos contemplationem significat, quos recte in dextra collocat, quod philosophia contemplativa longe praestantior est activa, ut docet Aristoteles in secundo libro primae Philosophiae.

[Col. 0892B] Sceptrum] Per hoc accipe reipublicae administrationem et politicam gubernationem.

Ubi] Postquam.

Dictantes] Suggerentes.

Paulisper] Parvo tempore. Non enim decuit philosophiam diu ira commoveri, dicente Horatio:

Ira furor brevis est, animum rege.

Paulisper] Parumper, tantisper, quantisper, et ali quantisper compositae figurae sunt, ut ait Priscianus, et temporis mensuram significant. Exponuntur autem sic: Paulisper, per paululum temporis. Tantisper, per tantum temporis. Pomponius in Dotata: Possum exorare te, ut decedas a me paulisper modo, quantisper sat est?

Torvis] Terribilibus.

[Col. 0892C] Luminibus] Oculis. Ovidius:

Jam morior, cara lumina conde manu.

Has scenicas meretriculas] Musas poeticas, in scenis et theatris lucri gratia prostare solitas. Scena ex usu magis quam ratione diphthongum habet: Graece namque tentorium, fraus, tabernaculum interpretatur. Accipitur pro ea parte theatri quae ab uno ejus cornu ad alterum ducebatur in hemicycli formam. In qua binis pluribusve contignationibus constrata, fabulas poeticas histriones recitabant. Hinc fit scenicus, a, um. Unde nunc musas philosophia scenicas, meretriculas, ignominiose vocat. Dedit autem hic locus plerisque minus eruditis insectandi poetas a sam, non animadvertentibus duo esse eorum genera, quorum alterum quidem jure philosophia explodit [Col. 0892D] et eliminat, alterum vero libens amplectitur suumque agnoscit. Est enim illud leve, graeculum, meris nugis refertum, et tantum ad aurium spectans voluptatem. Quod genus vulgares sunt versificatores animi perturbationibus succumbentes, amatoria impudicaque carmina meditantes: quorum ut vita, sic et versus a philosophia sunt alieni, et (ut recte Flaccus ait) inopes rerum nugaeque canorae. De hujusmodi poetica dixit Cato in carmine de Moribus: Poeticae artis honos non erat, si quis in ea re studebat, aut sese ad convivia applicabat, Grassator vocabatur. Et divus Hieronymus de filio prodigo ad Damasum scribens: Daemonum, inquit, cibus est carmina poetarum, saecularis sapientia, rhetoricorum pompa [Col. 0893A] verborum. Haec sua omnes suavitate delectant, et dum aures versibus dulci modulatione currentibus capiunt, animam quoque penetrant, et pectoris interna devincunt. Verum ubi cum summo studio fuerint ac labore perlecta, nihil aliud nisi inanem sonum et strepitum suis lectoribus tribuunt. Nulla ibi saturitas veritatis, nulla refectio justitiae reperitur: studiosi earum in fame veri, et virtutum penuria perseverant. Hactenus Hieronymus. Hoc vero poetarum genus grave, philosophicum, et sanctum, ex intimis philosophiae secretariis bene vivendi praecepta depromit, homines a vitiis acriter deterrens, et ad virtutes diligenter incitans: quod honore dignum est maximo, ut sacrum et Philosophiae penitus amicum, quae in hoc opere Euripidem et Lucanum [Col. 0893B] familiares suos appellat. Baptista Mantuanus in epistola quadam ad Joannem Franciscum Picum: Poemata, inquit, obscena et impudica sunt, judicio meo inter vera poemata, quales inter probas matronas fornicariae meretrices. Ego enim poema verum, et quod omne punctum ferre possit, esse non puto, nisi sit grave, castum ac sanctum: quod Horatius innuit, dicens:

Rem tibi Socraticae poterunt ostendere chartae.

Infructuosis spinis] Translatio est ab re rustica.

Profanum] Sacris nostris non initiatum.

Uti vulgo solitum] Parenthesis est.

In eo] In ea re, in detrahendo profano.

Nostrae operae] Labores nostri.

Hunc] Boetium.

[Col. 0893C] Eleaticis studiis] Dialecticis. Elea, urbs Graeciae in Aeolica regione, ubi natus est Zeno, dialectices inventor. Hinc Eleatica studia dicuntur dialectica. Atticus Platonicus in eo libro quem adversus eos scripsit, qui Aristotelicam habentes scientiam, Platonicam profiteri non audent. Zeno autem et omnes Eleatica disciplina logicae solummodo studuerunt.

Academicis] Platonicis. Academia locus fuit nemorosus, ab Athenis mille passibus distans, Platonis gymnasio nobilis. Hinc Academici dicti, ejus sectam tenentes.

Enutritum] Educatum, saginatum, excultum. Hic autem subintellige, vestrae blanditiae nobis detrahere conantur, aut simile quidpiam: et est figura, vehementer iratae philosophiae conveniens, [Col. 0893D] quam Cicero reticentiam, Celsus obticentiam, nonnulli interruptionem, alii praecisionem appellant. Sic apud Virgilium loquente irato deo:

Quos ego . . . sed motos praestat componere fluctus.
Deest puniam, vel simile verbum.

Sed abite] Graviter increpans musas ejicit animi perturbationibus servientes.

Sirenes] Graece scribitur . Falluntur igitur qui per scribunt. Nec a , id est traho, sed vel a , vel (quod magis probant) derivatur. De Sirenibus fabula notissima est, quas poetae tradunt suavitate cantus pellexisse navigantes in perniciem. Ovidius:

Monstra maris Sirenes erant, quae voce canora
   Quaslibet admissas detinuere rates.
[Col. 0894A] Martialis eleganter Sirenas vocat hilarem navigantium poenam, et crudele gaudium. Dino Clitarchi pater affirmat in India Sirenas esse volucres, mulcerique earum cantu, quos stratos somno lacerant. Poetae fabulantur tres Sirenes fuisse, quarum una voce, tibiis altera, tertia lyra concineret. Secundum veritatem autem meretrices fuisse creduntur, quae transeuntes, quoniam ad egestatem deducebant, fictae sunt illis inferre naufragia.

Usque in exitium dulces] Simile hoc est illis proverbiis. Lethale mulsum, Melle litus gladius, et Mellitum venenum: quae dicuntur de eo quod ita jucundum est, ut idem sit perniciosum.

Meis musis] Philosophicis, gravibus et sanctis carminibus. Vide, diligens lector, ut philosophia et [Col. 0894B] suas Musas habeat. Taceant igitur scioli theologistae, qui cum sint a Musis alienissimi, earum studiosos temerario ausu vocant haereticos.

Ille chorus] Musarum impudicarum, et pravos affectus excitantium.

Dejecit vultum] Sic Maro in tertio Aeneid.:

Dejecit vultum, et demissa voce locuta est.

Humi] Terram versus.

Moestior] Valde moestus, aut moestior quam antea: fuit enim et ab initio moestus; unde illud,

Lacerae dictant scribenda Camoenae.

Tam imperiosae] Imperiosus dicitur nimis severe imperans, crudus, et quasi ostentator imperii.

Auctoritatis] Auctoritas est ex mentis bonis et corporis quaedam conflata dignitas, quae efficit cum [Col. 0894C] sua praesentia, tum etiam oratione, ut caeteri ipsi reverentiam praestent et sequantur exemplum.

In extrema lectuli mei parte] Medicorum morem expressit aegroto assidentium.



IN METRUM II.

Carmen hoc dicitur Alcmanium, dactylicum, tetrametrum, hypercatalectum. Alcmanium, ab Alcmane inventore, , poeta lyricus, Laconicus sive Messenius, inventor amatorii carminis, scripsit lingua Dorica. De hoc Papinius in Silvis:

Obsitus, et tetricis Alcman cantatus Amyclis
Ridiculus igitur est eorum error a quibus Alcinan tribus syllabis profertur. Dactylicum, a pede principali: tetrametrum, a numero pedum: hypercatalectum dicitur, quod syllaba post duos priores pedes in [Col. 0894D] medio superest. Constat caesura semiquinaria heroica, et dactylo ac spondeo. Simile est illi quod Terentianus affert ex versu Virgilii conciso:

At regina gravi saucia cura.
Ejusmodi est et apud hymnographum:

O quam glorifica luce coruscas.
Indigne fert Philosophia mortalium animis tantam ex perturbatione, veri ignorationem accidere, ut contemplationis rerum coelestium luce relicta, et honestissimarum artium meditatione posthabita, toto in res terrenas ferantur appetitu.

Heu quam praecipiti mersa profundo] Ordina hunc in modum: Heu quam, id est quantum; mens mersa, hoc est obruta, praecipiti; profundo, profunditate perturbationum, unde non sit facile emergere. Aut sic, [Col. 0895A] Mersa, immersa; praecipiti profundo, id est praeceps profundum.

Quam, inquam, hebet] Obtusa est, et verae sapientiae oblita.

Et propria luce] Id est rationis usu, et gemina sibi veritatis speculatione relicta.

Tendit] Id est contendit et nititur.

Ire] Ferri.

In externas tenebras] In res terrenas ac corporeas illecebras spiritum sua contagione obtenebrantes.

Quoties] Quotiescunque.

Cura] Cupiditas rerum externarum.

Noxia] Intelligentiae nocens, eamque retardans.

Acta] Excitata.

Flatibus terrenis] Fortuitis casibus, et divitiarum [Col. 0895B] illecebris.

Crescit] Augetur.

In immensum] Ultra modum. Sciendum est hominem interiorem, hoc est, spiritum suapte natura per Dei gratiam ferri in rerum coelestium contemplationem: verum ex terreni corporis contagione, et temporalium rerum appetitu, variis perturbationibus affici, et ab officio suo retardari. Spiritus quidem promptus est, caro autem infirma (Matth. XVI). Danda igitur imprimis homini est opera, ut depulsis pravarum affectionum nubibus, spirituale lumen effulgeat, et appetitus jugiter rectae rationi subjugetur. Hoc autem est quod nunc philosophia in Boetii consolationem instituit. Praeceps compositum est, ex prae et caput. Proprie enim praeceps dicitur, qui ita cadit, aut deorsum [Col. 0895C] mittitur, ut caput praecedat. Hinc et locus altius dicitur praeceps, quod inde quis facile praecipitari potest: et rursus id quod profundum est, praeceps dicitur, quod in id potest quid praecipitari. Virgilius in undecimo:

Pars in praecipites fossas urgente ruina,
Volvitur.
Et sic dictum accipe, praecipiti profundo. Item praeceps, festinus, inconsultus, temerarius. Sed de hoc nunc satis.

Cura terrenis flatibus acta] Sane quam eleganti metaphora dictum hoc est. Cum enim cura quasi ignis sit, cor urens, recte terrenis flatibus agi incitarique dicitur. Nam ut ille dicit,

Nutritur vento, sed aqua restinguitur ignis;
   Lenis alit flammas, grandior aura negat.

[Col. 0895D] Hic quondam coelo liber aperto] Peculiariter super immutata Boetii mente graviter indignatur, et e cujusmodi status excellentia dejectus sit, docet.

Hic] Boetius.

Liber quondam] Cum nondum passionibus animi serviret.

Suetus] Solitus.

Ire] Ferri contemplatione in aethereos meatus, hoc est, in motus corporum coelestium, idque coelo aperto et intellectui patefacto, cernebat lumina rosei, id est rubicundi aut pulchri et lucidi solis. Maro in XI:

Ni roseus fessos jam gurgite Phoebus Ibero
Tingat equos, noctemque die labente reducat.

Visebat] Intuebatur.

[Col. 0896A] Sidera] Lumina.

Gelidae lunae] Quae frigidis humidisque noctibus praeest. Sol dictus est, vel quia solus ex omnibus sideribus est tantus, vel quia cum est exortus, obscuratis omnibus, solus apparet. Luna a lucendo nominata est. Eadem est enim Lucina. Cicero auctor in secundo de Natura deorum.

Et victor] Id est voti compos, habebat omnem eam stellam numeris comprehensam, quaecunque, hoc est quae flexa, mota per varios orbes, quos astrologi ponunt, exercent vagos recursus, id est erraticos motus. Praeter eas stellas quae octavo coelo infixae dicuntur, quarum numerus incognitus est astronomis, septem aliae sunt non in octavo coelo, ut illae, sed singulae in singulis septem coelis inferioribus, ut in [Col. 0896B] septimo sit Saturnus, in sexto Jupiter, in quinto Mars, in quarto Sol, in tertio Venus, in secundo Mercurius, in primo Luna. Et hae stellae planetae dicuntur, id est, erratiles (nam Graece erro significat: unde error et , planes, planeta, et , vagus, erro), quia et cursu suo feruntur, et contra coeli impetum contrario motu ad orientem ab occidente volvuntur. Plinius, Historiae mundi lib. secundo, cap. sexto, septem ea sidera tradit ab incessu vocari errantia, cum errent nulla minus illis. Unde et Ciceronis exstant versus:

Quae verbo et falsis Graiorum vocibus errant,
Revera certo lapsu spatioque feruntur.
Idem in secundo de Natura deorum: Maxime vero admirabiles sunt motus earum quinque stellarum, [Col. 0896C] quae falso vocentur errantes. Nihil enim errat, quod in omni aeternitate conservat progressus et regressus, reliquosque motus constantes et raros. Porro planetarum medius sol fertur amplissima magnitudine ac potestate, nec temporum modo terrarumque, sed siderum etiam ipsorum coelique rector: hic lucem rebus ministrat, aufertque tenebras, hic reliqua sidera occultat, hic vices temporum annumque semper renascentem ex usu naturae temperat, hic coeli tristitiam discutit, atque etiam nubila humani animi serenat: hic suum lumen caeteris quoque sideribus feneratur. Hujus annuos cursus spatiis menstruis luna consequitur, cujus tenuissimum lumen facit proximus accessus ad solem, digressus autem longissimus quisque plenissimum. Neque solum ejus species ac forma [Col. 0896D] mutatur, tum crescendo, tum defectibus in initia recurrendo, sed etiam regio, quae tum est aquilonaris, tum australis. Saturni stella, quae a Graecis nominatur, a terra abest plurimum, et triginta fere annis cursum suum conficit. Infra autem hanc propius a terra Jovis stella fertur, quae dicitur, eaque eumdem duodecim signorum orbem annis 12 conficit. Hinc autem proximum inferiorem orbem tenet , quae stella Martis appellatur, eaque quatuor et viginti mensibus, sex (ut opinatur Cicero) diebus minus eumdem lustrat orbem quam quae superiores. Infra hanc autem sole interposito stella Veneris est, quae Graece, Lucifer Latine dicitur, cum antegreditur solem: cum subsequitur autem , [Col. 0897A] Latine vesper. Ea anno cursum conficit, et latitudinem lustrans signiferi orbis et longitudinem: neque unquam a sole duorum signorum intervallo longius discedit, tum antecedens, tum subsequens. Hinc Mercurii stella lunae proxima. Ea appellatur a Graecis, quae anno fere vertente signiferum lustrat orbem, neque a sole longius unquam unius signi intervallo discedit, tum antevertens, tum insequens. De his septem planetis eleganter Lucanus in IX Pharsaliae:

Sideribus, quae sola fugam moderantur Olympi,
Occurruntque polo, diversa potentia prima
Mundi lege data est, sol tempora dividit anni,
Mutat nocte diem, radiisque potentibus astra
Ire vetat, cursusque vagos statione moratur.
Luna suis vicibus Tethyn terrenaque miscet.
Frigida Saturno glacies, et zona nivalis
[Col. 0897B] Cessit, habet ventos, incertaque fulmina Mavors:
Sub Jove temperies et nunquam turbidus aer.
Ad fecunda Venus cunctarum semina rerum
Possidet, immensae Cyllenius arbiter undae est.

Per varios orbes] Varios circos accipe. Saturnus enim, Jupiter, Mars et Venus ternos orbes habent cum epicyclo, per quos ex astronomorum doctrina varie moventur; Mercurius autem orbes quinque et epicyclum. Est autem epicyclus circulus parvus per cujus circumferentiam defertur corpus planetae. Orbis vero nomen est ambiguum, teste Macrobio. Modo enim circulum significat. Cicero: Erat autem his splendidissimo candore inter flammas elucens circulus, quem vos (ut a Graiis accepistis) orbem lacteum nuncupatis. Modo sphaeram. Idem: Novem tibi orbibus, vel potius globis connexa sunt omnia. Accipitur [Col. 0897C] et nonnunquam orbis pro regressu et conversione ab eodem loco, in eumdem post emensum ambitum. Idem: Quae rotundae et globosae divinis animatae mentibus, circulos suos orbesque conficiunt celeritate mirabili. Virgilius:

Redit agricolis labor actus in orbem.

Nonnunquam pro mensa figurae orbicularis. Juvenalis:

   Latos nisi sustinet orbes,
Grande ebur.

Quin etiam causas] Ordo est: Quin etiam solitus rimari causas, atque reddere varias causas naturae latentis.

Unde] Hoc est, quibus de causis.

Sonora flamina] Id est, sonori ventorum flatus.

Sollicitent] Inquietent, exagitent, commoveant.

[Col. 0897D] Aequora] Aequales et planas ante ventorum flatus superficies.

Ponti] Maris. Ventus, aer est commotus et agitatus, sicut flabello brevi potest approbari. Nec aliud ventus intelligitur quam fluctus aeris, qui (ut Clemens ait) ex quibusdam montibus excelsis velut compressus et coangustatus ordinatione Dei cogitur, et exprimitur in ventos ad exercitandos fluctus, aestusque temperandos. Pro diversis autem partibus coeli, nomina diversa sortitur.

Quis spiritus volvat] Id est circumagat.

Orbem] Mundum, id est coelum.

Stabilem] Perpetuo tenore, et certissima optimi ordinis observatione constantem. Orbes coelestes (ut [Col. 0898A] opinantur nonnulli) a suis formis substantialibus moventur. Verum, ut alii rectius sentire videntur, intelligentiae, qui et spiritus dicuntur, coelis divinitus assistentes, eos circumagunt. Platonici Deum opinati sunt toti mundo permistum, omnibusque ejus partibus insitum, tantam molem circumagere, quorum opinionem secutus poeta, cecinit:

Principio coelum, ac terras, camposque liquentes,
Lucentemque globum lunae, Titaniaque astra
Spiritus intus alit, totosque infusa per artus
Mens agitat molem, et magno se corpore miscet.
Et Manlius in primo Astronomicn:

Hoc opus immensi constructum corpore mundi,
Membraque naturae diversa condita forma
Aeris, atque ignis, terrae, pelagique jacentis,
Vis animae divina regit, sacroque meatu
Conspirat Deus, et tacita ratione gubernat,
Et multa in cunctas dispensat foedera partes,
[Col. 0898B] Altera, ut alterius vires, faciatque feratque,
Summaque per varias maneat cognata figuras.

Vel cur sidus surgat ab ortu rutilo, casurum in undas Hesperias] Sensus: Boetius, solitus scrutari et reddere causas naturales, quare stellae oriantur in oriente, et in occidente occidant, juxtaque vulgi opinionem occiduo immergantur Oceano. Hujus autem rei causa est motus circularis primi coeli mobilis, omnes stellas tam erraticas quam fixas secum corripiens ab ortu in occasum, et rursus ab occasu in ortum.

In undas Hesperias] In Oceanum occidentalem. Ab Hespero enim hesperius occidentalis dicitur, et Hesperia ultima Hispania in fine occidentis, cum Hesperia simpliciter accipiatur pro Italia.

Quis temperet placidas horas veris] Id est verni [Col. 0898C] temporis.

Ut] Subintellige id.

Ornet roseis] Purpureis floribus terram.

Deus] Profecto id efficit solis ministerio, qui dum ad superiora conscenderit, ver temperat: Ubi autem ad summum coeli venerit, aestivos accendit calores: descendens rursus autumno, temperiem reddit. Ubi vero ad inferiorem redit circulum, ex glaciali compage coeli rigorem nobis hiberni frigoris derelinquit.

Pleno] Variis frugibus abundanti.

Gravidis] Vineo liquore distentis.

Rimari] Inquirere, scrutari.

Effeto] Debilitato, viribus destituto.

Lumine] Intellectu.

Pressus colla] Habens collum depressum.

[Col. 0898D] Gravibus catenis] Rerum terrenarum cupiditatibus.

Declivem] Pronum, humi inclinatum.

Pondere] Terrestri sollicitudine.

Stolidam] Stolidos facientem. Sic et satyrographus exclamat:

O curvae in terras animae, et coelestium inanes.



IN PROSAM II.

Hac prosa Boetius refert quidnam Philosophia, lamentabili carmine finito, circa eum tentaverit, utque primum molli sermone languentem fuerit allocuta: deinde contracta in rugam veste, oculos ejus lacrymis undantes desiccarit.

Luminibus] Oculis.

Atqui] Sed, dictio est Boetio usitata.

[Col. 0899A] Talia contuleramus arma] Valerius Maximus lib. III: Est et illa vehemens et constans animi militia, litteris pollens, venerabilium doctrinae sacrorum antistes Philosophia, quae ubi pectore recepta est hominum, inhonesto atque inutili affectu depulso, totum in solidae virtutis munimento confirmat, potentiusque metu ac dolore facit. Antisthenes Cynicus dixit virtutem arma esse quae tolli non possint.

Nisi prior abjecisses] Virtus enim et philosophia hominem non deserit: nisi prior ipse eam voluntario peccato abjiciat.

Pudore] Pudor est timor justae reprehensionis. Stupor vero est quaedam sensuum alienatio.

Lethargum] Lethargus, Graece , est marcor et inexpugnabilis pene somni necessitas, cum alienatione [Col. 0899B] mentis, in quo a phrenitide, non loco, sed materia distat. Phrenitim sanguis, aut bilis flava conciliat, lethargum pituita humidior et frigidior, qua cerebrum diluitur. Accidit in eo morbo rerum omnium oblivio.



IN METRUM III.

Carmen est dicolon, distrophon, constans altero versu heroico, altero Alcmanio, dactylico, tetrametro, acatalecto: qui componitur quatuor dactylis, interdum tamen praeterquam in quarta regione, spondeum admittit. Hoc autem Boetius ostendit se mox detersis ab ea suis oculis, philosophiam nutricem suam libenter agnovisse. Quod quidem rectissime dictum est. Nemo enim philosophiam ipsam, id est sapientiam, qua intellectus veritatem contemplatur, [Col. 0899C] nisi depulsa prius perturbationum caligine et purgatis animi oculis potest intueri.

Tunc] Ubi Philosophia veste sua oculos meos detersit.

Discussa] Disjecta, dissipata.

Nocte] Veri ignoratione, et pravarum affectionum caligine.

Tenebrae] Animi caecitas et mentis obtenebratio.

Luminibus] Oculis animi.

Rediit] Redditus est, ac restitutus.

Vigor] Vis et facultas veri cognoscendi.

Ut cum praecipiti] Sane quam eleganti congruaque comparatione ostendit pristinam sibi intelligendi vim restitutam esse, quemadmodum obscurato nubibus aere, si flet aquilo, et propellantur nubes, aeris serenitas, [Col. 0899D] solisque lumen continuo reducitur.

Ut] Velut.

Cum] Quando.

Praecipiti] Rapido.

Glomerantur] Involvuntur, obducuntur, et quasi conglobantur.

Coro] Vento occiduo adversus aquilonem flanti.

Polus] Coelum.

Stetit] Stare videtur praeteritum tempus pro praesenti positum.

Sol latet] Non apparet.

Nondum coelo venientibus astris] Id est, ante legitimum noctis tempus.

Desuper] Superne.

[Col. 0900A] Nox] Noctis obscuritas.

Hanc] Noctem.

Thraicio ex antro] Quia boreas Italis ex antris Thraciae videtur emitti. Thracius autem, Thraicius, et Threicius in eodem significatu dicuntur. Lucanus:

Quantus piniferae boreas cum Thracius Ossae.
Boetius in hujus operis tertio:

Vates Thraicius gemens.
Horatius in primo carminum:

Quod si Threicio blandius Orpheo.

Reseret] Aperiat, patefaciat.

Diem] Lucem.

Emicat] Apparet.

Subito] Repentino.

[Col. 0900B] Vibratus] Motus, agitatus.

Ferit] Percutit.

Mirantes oculos] Id est, oculos hominum mirantium repentinam serenitatem. Brevior sum circa hoc carmen enarrandum, quod visum sit non ab re fore, si Augustini Dathi epistola quaedam (qua idem non minus erudite quam eleganter exponitur) hoc loco fuerit apposita, idque illius titulo, cum (qua sum ingenuitate) aliena mihi nolim arrogare:

Ne si forte suas repetitum venerit olim
Grex avium plumas, moveat cornicula risum
Furtivis nudata coloribus.
Est igitur illius haec epistola.

Augustinus Dathus Bernardino salutem.

Cupis, Bernardine (ut ipse ais), eorum expositionem [Col. 0900C] versuum, quos Severinus Boetius libro de Philosophiae Consolatione modulatus est, non multo post operis initium, cum ait: Tunc me discussa liquerunt nocte tenebrae. Et reliquum deinceps poema: Laudo te atque ingenium tuum, et quod Severini legendis gaudeas, te, Bernardine, vehementer probo. Fuit enim e nostris, singulari vir doctrina, ac nullius disciplinae rudis, Latinum eloquium non solum percalluit, sed etiam plurimum illustravit. Quod indicant cum alii libri ejus complures, tum vel is maxime, qui de Philosophiae Consolatione inscribitur. Quo certe in loco summam ipsius philosophiae vim et laudem patefacit, quando illa auctore, ignorantiae tenebrae propelluntur, et veritatis splendor et claritas elucescit. Nam cum homo perturbationum caecatus caligine magnis implicetur erroribus, [Col. 0900D] philosophia ipsa accedente, quodammodo resipiscit, et ad humanae naturae revertitur dignitatem. Duplex namque est verae sapientiae gradus, ac primus quidem impedimenta tollit: secundus veritatis cognitionem inducit, qua nulla est homini suavior alimonia. Bene igitur qui antea in maximis ignorationis tenebris versaretur, philosophiae (quae sapientiae studium profitetur) clarescente luce, illa dicit, quae in proposito poemate continentur:

Tunc me discussa liquerunt nocte tenebrae,
   Luminibusque prior rediit vigor.
Primus sapientiae gradus est, impedimenti remotio: hinc dicitur. Tunc discussa nocte, id est obscuritate sublata, liquerunt me tenebrae, quod est, ignorantiae [Col. 0901A] caecitas, ac mentis caligo. Secundus gradus infertur sapientiae, cum additur:

Luminibusque prior rediit vigor.
Lumina sunt hoc loco, animi ac mentis acies. Vigor est veritatis cognitio, per quam viget animus, nec viget solum, sed etiam alitur, crescit, ac vehementissime roboratur. Siquidem nullus animo suavior cibus est, quam veritatis cognitio. Quod autem animi est, et id latens atque invisibile, visibili et pulcherrima similitudine declaratur:

Ut cum praecipiti glomerantur sidera coro.
Nam glomerantur astra per nubium coactionem, praecipue coro occiduo spirante, vento quem caurum appellat Gellius, solentque argestem nominare Graeci, qui adversus aquilonem perflat, atque idem (ut nonnulli tradunt) iapix dicitur. Nam venti alii agunt, alii propellunt [Col. 0901B] nubes:

Nimbosisque polus stetit imbribus,
Sol latet.
Polus pars coeli est, et pro coelo usurpari solet, praesertim pro ea parte, quae juxta arcticum vel antarcticum polum vertitur. Coelum autem stare non dicitur, quod rapidissimo semper cietur motu: sed illum nequaquam sentiunt, nec percipiunt homines, nisi per astrorum cursum, quorum motus facile cernitur. Itaque latentibus sideribus, et interpositis nubibus, ac defluentibus in terram imbribus, coelum stare videtur, sol latere, et ante etiam quam coelo astra veniant, eripi dies, quem efficit solis praesentia, et nox desuper in terram fundi. Quale et illud apud Maronem est:

Eripiunt subito nubes coelumque diemque.
[Col. 0901C] Sol significat rationis lucem, atque intelligentiae claritatem. Corus nimbosus ventus, adversantis fortunae impetum ac saevissima tela. Nubes atram noctem obducens, graviorem animi perturbationem, atque aegritudinem, quae obductis tenebris quibusdam, mentis ipsius lumen ac rationem obscurat.

Hanc si Thraicia boreas emissus ab arcto
Verberet.
Nam boreas (ita Graeci appellant, quem Latini aquilonem dicunt) flans nubes solvit, et easdem verberando dispellit, atque ita clausum reserat diem. Alii legunt antro Thraicio, quod in antris et cavis ejus regionis speluncis venti creati, spirant exinde vehementiores, ac nubes pellunt. Alii ab arcto legunt potius. Arctus autem septentrionalis plaga est, ut illud in sexto Aeneidos:

[Col. 0901D] Gelidas enavit ad arctos.
Graeci enim orientem, occidentem, meridiem , septentrionem vocant. Igitur rejectis ac depulsis ab aquilone nubibus,

Emicat, et subito vibratus lumine Phoebus,
   Mirantes oculos radiis ferit.
Phoebus, idem qui et Sol, quemadmodum Luna Phoebe. Sol autem fons luminis est, ut Cicero inquit, ac subito emicat, non solum cum aurora praeeunte cunctas complevit lumine terras, sed et cum abscessu nubium repente diffunditur, et orbem universum sua luce complet. Vibratus, crispatus dicitur, et tam vibratus quam feriens oculos dicitur, a telo translatione sumpta; et fulgenti gladio cujus utrumque proprium est, tum vibrari, [Col. 0902A] tum etiam ferire. Itaque non gladii solum, sed etiam oculorum acies dicta est. Nostra vero acies ab objecti solis luce circumfunditur, ut solem intuentes diutius, lumen oculorum amit et tant, ab excellentiore luce penitus obruantur. Sed (ut redeat ad rem propositam sermo) tota auctoris in eo poemate circa duplicem sapientiae gradum versatur intentio, ut primum impedimenta facessant, quae sunt animi perturbationes, et fortunae ferientis jacula: deinde perspicua succedat veritatis cognitio, quam philosophia et sapientiae studium invehit: cum sit illa quidem rerum omnium et divinarum et humanarum cognitio, lux veritatis, atque idcirco dux vitae, virtutum venatrix, vitiorum expultrix. Animus noster coelo comparatur, quod nunc nubibus tenebrescit, nunc serena tempestate nitet. Et animus [Col. 0902B] noster nunc perturbationibus confunditur, et magnis implicatur erroribus, nunc sincera et perspicua veri cognitione claret. Quibus contrariis ex rebus contraria quoque miseriae et felicitatis oritur ratio. Quod si quaeris quid sit luminibus priorem redire vigorem, id non absurdum sit interpretari secundum Platonis sententiam, qui animum divinum et aeternum asserit, et rerum omnium cognitione perfectum, carcere vero corporis et carnis ergastulo confundi, atque immemorem fieri, sed studio et exercitatione pristinam recuperare notitiam. Aut (si id non probatur) hominem intelligit Severinus antea in philosophiae versatum studiis, et idcirco luce veritatis illustratum, sed per animi perturbationem atque moerorem oblitum prioris claritatis, rursum philosophiae studia repetentem, pristinam quoque veri cognitionem [Col. 0902C] recipere. Utrum sit probabilius, tuo relinquo judicio. At mea sententia utrumque non injuria probari possit, et praecipuam philosophantis utilitatem ostendit. Nos divinum fatemur animum, et id nobis cum Platone convenit. Sed divinum, hoc est a Deo creatum intelligimus atque infusum corpori, semper vero fuisse negamus, futurum semper non inficiamur. Postremo, ut brevius quae dicta sunt omnia praestringamus, scito ergo quod dividitur hoc poema in duas partes. In prima declarat Boetius philosophiae accedentis effectum, in secunda eumdem per similitudinem patefacit. Effectus advenientis philosophiae duplex est, ignorantiae tenebras depellere, et lucem inducere veritatis. De primo dicitur: Tunc philosophia interveniente, tenebrae scilicet ignorantiae liquerunt me, discussa nocte, obscuritate sublata. [Col. 0902D] De secundo dicitur: Et prior vigor, id est certa et veri notitia, rediit, recuperatus est luminibus, quod est mentis oculis. Deinde additur similitudo. Animus noster coelo comparatur. Coelum nunc tenebrescit nubilo, nunc sereno nitet. Et animus noster nunc perturbationibus et erroribus implicatur atque confunditur, nunc veri cognitione nitescit. UT, id est velut cum sidera conglobantur, praecipiti, rapido. CORO, vento ab occidente flante: et POLUS, id est coelum hac in parte stetit, stare visus est: cum astrorum cursus maxime ostendat coeli motum, ut latentibus astris stare coelum videatur. NIMBOSIS IMBRIBUS, id est, impetuosioribus pluviis. SOL LATET, absconditur, nondum coelo venientibus astris, quod fieri solet post solis occasum. NOX, id est nocti, [Col. 0903A] obscuritas desuper in terram funditur, emittitur, ante tempus nox terris incubat. AT, sed econtrario, si boreas emissus ab arcto, a septentrionali plaga, vel Thracio antro, quod ex cavis antris venti proficiscantur. VERBERET, scilicet coelum et nubes: et RESERET, aperiat, clausum, scilicet per nubium obscuritatem, diem, diei claritatem. PHOEBUS, sol. EMICAT, splendescit; et VIBRATUS, crispatus; SUBITO, repentino lumine, fulgore; FERIT, verberat; MIRANTES, aspectantes oculos; RADIIS, suae luce claritatis. Sed haec delibavisse satis sit hactenus. Tu, vale, et studiis incumbe, et te hujuscemodi exercitationibus vehementer oblecta.



IN PROSAM III.

Narrat nunc Boetius quemadmodum pristino sibi vigore restituto, agnitam Philosophiam sit allocutus, [Col. 0903B] eaque benevolentissime responderit, docueritque olim ita comparatum esse, ut improbis odio sint virtutum ac sapientiae studiosi; proinde magis gaudendum illi quam dolendum esse, si ob morum dissimilitudinem pessimo cuique displiceat, et sapientiae vallo munitus incassum profanae multitudinis armis impetatur.

Haud aliter] Non alio modo, quam serenitate reducta solis aspectus redditur.

Hausi] Inspexi.

Medicantis] Oculorum caligini remedium afferentis.

Diduxi] Aperui. Diducere enim dividere est, aut aperire. Deducere vero, deorsum ducere. Cave ne hic deduxi legas, nisi intelligas Boetium in editiore [Col. 0903C] lectuli parte cubantem, deduxisse (hoc est deorsum duxisse) oculos in Philosophiam ejusdem lectuli extrema in parte considentem.

Ab adolescentia] Ea namque aetas inchoandis philosophiae studiis est idonea.

O omnium magistra virtutum] Cicero in quinto libro Tusculanarum Quaestionum: O vitae philosophia dux, o virtutis indagatrix, expultrixque vitiorum, quid non modo nos, sed omnino vita hominum sine te esse potuisset? Tu urbes peperisti, tu dissipatos homines in societatem vitae convocasti, tu eos inter se primo domiciliis, deinde conjugiis, tum litterarum et vocum communione junxisti; tu inventrix legum, tu magistra morum et disciplina fuisti. Ad te confugimus, a te opem petimus. Tibi nos ut antea magna [Col. 0903D] ex parte, sic nunc penitus totosque tradimus. Hactenus Cicero.

Super cardine] De coelo.

An] Subaudi ideo in has exsilii nostri solitudines venisti.

Quoque] Etiam.

Rea agiteris] Accuseris. Reum agere, est accusare. Peragere vero reum, condemnare.

Illa] Philosophia.

Alumne] Boeti, quem alui.

Sarcinam] Onus.

Partirer] Partitam susciperem, aut ultro potius ejus partem subirem.

Quam mei nominis invidia sustulisti] Eo enim improbi [Col. 0904A] Boetium et exosi sunt et criminati, quod philosophus esset et justitiae cultor.

Scilicet] Q. d. Minime.

Censes] Nunquid censes? haec enim per interrogationem sunt legenda.

Lacessitam] Provocatam, impetitam.

Nostri Platonis] Philosophorum principis, et quem tu quoque in isto opere potissimum imitaris. Plato Atheniensis philosophorum gentilium praestantissimus, Socratis discipulus, Aristotelis praeceptor, cujus vitam memoriae prodidit Diogenes Laertius, deinde Guarinus Veronensis, et Marsilius Ficinus. Plato et ipse in maximis periculis, eo quod philosophus esset, versatus est, super quo M. Tullius in oratione pro C. Rabirio. Virum, inquit, unum totius [Col. 0904B] Graeciae facile doctissimum Platonem, iniquitate Dionysii Siciliae tyranni, cui se ille commiserat, in maximis periculis insidiisque esse versatum acceptimus. Calisthenem doctum hominem, comitem Magni Alexandri, ab Alexandro necatum. Demetrium et ex republica Athenis, quam optime digesserat, et ex doctrina nobilem et clarum, qui Phalereus vocitatus est, in eodem loco, Aegyptio regno, aspide ad corpus admota, vita esse privatum. Hactenus Cicero.

Certamen certavimus] Elegans locutio, qualis illa Lucilii:

Pugnam pugnavimus magnam.

Eodem] Platone.

Superstite] Adhuc vivente.

Socrates] Hic Atheniensis philosophus clarissimus, [Col. 0904C] filius Sophronisci marmorarii et Phanaretae obstetricis, moralem philosophiam abunde tractavit. Hic cum aliquando Anytum Atheniensem virum locupletem et factiosum rideret ob ejus ineptias, Aristophanes comicus doctus quidem, sed homo parum probatus, accepta grandi pecunia ab Anyto, contra Socratem comoediam scripsit, cujus inscriptio est , id est nubes seu nebulae: qua quidem inter caeteras criminationes illud confinxit, ab eo nebulas coli, et Atheniensium religiones obtrectari, et praeter hoc juvenum mentes sic imbui, ut parentibus manus inferre pie et officiose possent. Quae res accusantibus Anyto, Lycone, et Melito (ut Plato in Apologia pro Socrate scribit) cum universum populum in Socratem concitasset, furore quodam et ira, morte [Col. 0904D] damnatus est, qui pateram cicutae publicitus datam intrepide hausit, tantumque abfuit, ut ultionem quaereret, ut contenderit semper illum miseriorem esse qui faciat quam qui afficitur injuria. Populus autem Atheniensis mortem ejus mox ita doluit, ut accusatores illius vel morte vel exsilio plecteret, et ipsi Socrati statuam aeream dedicaret. Graece scribitur : hinc prima semper est producenda. Quare obiter studiosum lectorem admonemus, ut emendet versiculum in libro nostro Epistolarum moralium, sic impressum epistola decima:

Mortuus est Socrates, mortuus estque Plato.
Sic enim legendum scripsimus:

Mortuus Isocrates, mortuus estque Plato.
[Col. 0905A] Imitati enim sumus Catonem Majorem Ciceronis, ubi et Isocratis et Platonis meminit, quorum uterque longaevus fuit. In eadem epistola perperam legitur:

Valida solvit in orbe manu,
pro saevit. Item in secunda epistola, Quamvis parum, pro quamque parum. Sed nunc non erat hic locus: quare haec missa faciamus, ad institutum revertentes.

Promeruit victoriam injustae mortis me astante] Nam philosophicis disputationibus approbata animorum immortalitate, intrepide venenum bibit, mortemque injustam vicit, et innocentia sua iniquam sui condemnationem in accusatores retorsit juste condemnatos.

Cujus haereditatem cum deinceps Epicureum vulgus [Col. 0905B] ac Stoicum, caeterique] Magna laus Socratis, qui veram philosophiae possessionem habuisse dicitur, unde plerique discipulorum ejus tantum sibi particulas diripuerunt. Socrates enim primus omnium philosophorum de vita et moribus disputavit, sed mira quadam ironia, et singulis de rebus ita vehementer in utramque partem, ut singuli pene ejus discipuli (ut sunt diversi humanorum ingeniorum captus), non quod ille sentiret, sed quod sibi maxime consentaneum videretur, ex hujusmodi disputationibus sibi arriperent. Hinc exortae sunt variae diversaeque philosophorum sectae. Disputavit quandoque Socrates de corporis voluptate, sed in utramque partem disputavit. Hic igitur, quorum ingenium in eam fuit propensius, non quae ille assereret, sed quae sibi magis [Col. 0905C] placerent, inde sumentes, suavem in sensibus motum, id est voluptatem, summum bonum esse dixerunt. Zeno autem Citticus, et qui ab eo sunt exorti Stoici, in sola virtute felicitatem posuerunt. Alii vero alia sensere, ut erudite Beroaldus explicat in eo quem de Felicitate conscripsit, libello

Epicureum vulgus] Epicurus Atheniensis philosophus, dialecticae contemptor, corporis voluptatem dixit esse summum bonum. Hinc Epicurei ejus sectatores. Bene autem dixit Epicureum vulgus, quia plurimi sunt. Unde Lactantius in libro de falsa Sapientia, cap. 17: Epicuri disciplina multo celebrior semper fuit quam caeterorum: non quia veri aliquid afferat, sed quia multos ad populare nomen voluptatis invitat. Nemo enim non in vitia pronus est.

[Col. 0905D] Stoicum] Stoici nomen sortiti sunt a Porticu Atheniensi, in qua Zeno Cittiens, ab oppido Cypri Cittio dictus, disputavit. enim Graece, Latine dicitur porticus, fornix, testudo. Hinc , parvo in magnum mutato, Stoicus.

Pro sua parte] Secundum vires suas.

Quisquis] Figurate subaudiendum moliretur.

Raptum ire] Incipere rapere.

Molirentur] Tentarent, niterentur.

Reclamantem] Recusantem, refragantem contraque eos clamantem.

Vestem] Philosophi eam disputationem solida veritate cohaerentem, de qua supra in prima prosa.

Disciderunt] Hoc ideo quod in multas sectas philosophia [Col. 0906A] divisa est.

Panniculis] Fructulis, particulis.

Nostri habitus] Id est vestis nostrae.

Vestigia] Signa.

Imprudentia] Stultitia quae philosophiae semper adversatur.

Nonnullos eorum] Puta Cyrenaicos, Epicureos, et id genus reliquos.

Profanae] Indoctae et philosophiae sacris non initiatae.

Errore] Falsa opinatione, quod voluptas sit summum bonum et quod divina providentia mundus non gubernetur.

Pervertit] Depravavit, et a veritate alienavit.

Quod si nec Anaxagorae fugam] Exemplis convincit [Col. 0906B] semper philosophos indoctae multitudini fuisse invisos atque exosos.

Anaxagorae] Hic Clazomenius genere, philosophus insignis fuit. Qui Athenis impietatis accusatus, quod solem candentem dixerit laminam, ac penitus ignitam, fuga judicio se subtraxit, ut quidam tradunt. Sunt tamen qui dicunt eum in judicium venisse, et misericordia judicum fuisse relaxatum. Lampsacum postea profectus, illic diem suum obiit, ubi rogantibus eum principibus civitatis nunquid fieri mandaret, jussisse ferunt, ut pueri quotannis quo mense defecisset ludere permitterentur, servarique hactenus eam consuetudinem. Auctor Laertius.

Zenonis] Zenones octo fuisse tradit Laertius: horum duo illustres philosophi, alter de quo diximus [Col. 0906C] Stoicae disciplinae auctor Zeno Cittieus; alter vero (de quo nunc dicendum) Eleates dialectices inventor, ut et supra diximus. Is cum Nearchum tyrannum sive Diomedontem, vel (ut alii tradunt) Phalarim dejicere ac profligare voluisset, comprehensus est. Quo tempore cum de consciis inquireretur, omnes illius amicos conjurationis esse conscios dixit. Deinde cum quidpiam se in aurem tyranni clam loqui velle significasset, eam mordicus correptam non ante dimisit, quam rapta aure populatum caput reliquisset. Valerius Maximus: patientiae exempla duobus Zenonibus assignat. Laertius et alii, uni Zenoni Eleatae, Cicero in secundo Tusculanarum Quaestionum: Zeno proponatur Eleates, qui perpessus est omnia potius quam conscios delendae tyrannidis indicaret. [Col. 0906D] Idem in tertio de Natura deorum: Anarchum Democriteum a Cyprio tyranno excarnificatum accepimus, Zenonem Eleae in tormentis necatum. Tertullianus in Apologetico: Zeno Eleates consultus a Dionysio, quidnam philosophia praestaret, cum respondisset: contemptum mortis, impassibilibus flagellis tyranni objectus, sententiam suam ad mortem usque servavit. Apud Suidam sic est: Zeno Teleutagorae filius, Eleates, assectator et aequalis. Pythagorae Democritique (nam floruit olympiade 78) Zenophanis auditor fuit. Is cum tentasset a tyrannide Nearchi, vel (ut alii) Diomedontis Eleam patriam liberare, comprehensus, et indicare conscios jussus, linguam suam mordicus amputavit atque in tyranni [Col. 0907A] faciem exspuit. Demum conjectus in mortarium, crebris ictibus contusus, expiravit.

Peregrina] Externa.

At] Sed, vel saltem. Est autem haec particula hoc loco ter legenda, pro qua indocti legunt aut. Sic enim repetita, plus ponderis adjicit orationi.

Canios] Plurali numero propria nomina expressa, majorem in oratione vim habent. Quippe non ii tantum significantur quorum illa nomina sunt, sed etiam alii qui similes illorum fuere. Canius Gaditanus poeta fuit, facundiae lenis et jucundae, de quo Martialis libro primo Epigrammatum:


Gaudent jocose Canio suo Gades.

Hunc tradunt quidam reprehensum a Livio Patavino, gravi et nobili historiographo, quod multarum [Col. 0907B] gauderet amoribus, his verbis: Nostram philosophiam participare non poteris, dum a tot participaris. Non enim eo jecore Latonam amat Tityus, quod multi vultures multum divellunt. Cui Canius: Si quando labor, resurgo cautius: si paululum opprimor, alacrius resumo aerem. Vices noctium dies reddunt leniores. Sed tenebrarum perpetuitas, instar inferni est. Sic lilia primaeva, verni solis delicata temporibus varietate tum euri, tum noti, tum zephyri laetitia effusiore lasciniunt, quibus uno spiritu fulminans Lybs incumbens, occasum facit. Sic Mars ruptis tendiculis in mensa coelesti recumbit conviva superum, a qua uxorius Mulciber suo fure longe religatur. Sic levius ligant multa fila, quam sola catena. Sic mihi sit, a philosophia tibi solatium. Hunc igitur in modum jocose ferunt Canium Livio [Col. 0907C] respondisse. Verum nunc quod ad rem institutam pertinet, referamus. Canius eo quod ab improborum moribus dissentiret, a Caio Caesare Germanici filio, conscius contra se factae conjurationis dictus est. Cui sic respondit: Si ego scissem, tu nescisses. Nihilo tamen secius ab illo crudeliter est necatus. De hoc eodem in proxima prosa.

At Senecas] M. Anneus Seneca Cordubensis, Romam venit declamator egregius, quamvis opera ejus ad posteros non pervenerint. Hic statim eques factus, honores meruit, habuitque liberos, quos in Hispania susceperat ex Elbia uxore, L. Anneum Senecam, Junium Anneum Gallionem, et Anneum Meleam: Seneca philosophus simul et declamator, [Col. 0907D] et poeta insignis evasit. Sub Nerone mortuus est, solutis venis. De hoc plura dicentur infra. An autem hic idem fuerit qui tragoedias quae exstant, scripsit, necne, inter doctissimos nondum convenit: tametsi quid super hoc Sidonius Apollinaris scriptum reliquerit, non ignorem.

At Soranos] Valerius Soranus poeta summopere famigeratus fuit. Qui primus de Deo maximo vera commentatus est, atque ob id creditur ab impiorum manibus in crucem sublatus.

Pervetusta] Nimis antiqua.

Incelebris] Infrequens, non celebris.

In cladem] In perniciem.

In hoc vitae salo] Id est mari. Sane quam elegans [Col. 0908A] metaphora. Quid enim aliud hoc saecutum quam mare procellosum? Divus Ambrosius in epistola ad Constantium: Suscepisti munus sacerdotii, et in puppe Ecclesiae sedens, navim adversus fluctus gubernas. Tene clavum fidei, ut te graves hujus saeculi turbare non possint procellae. Mare quidem magnum et spatiosum, sed noli vereri: quia ipse super maria fundavit eam, et super flumina praeparavit eam. Itaque non immerito inter tot mundi freta Ecclesia Domini tanquam supra apostolicam aedificatam petram immobilis manet, et inconcusso adversum impetus saevientis sali perseverat fundamine. Alluitur undis, non quatitur. Salum dicitur mare a sapore salis. Virgil.:

Perque undas superante salo.

Quorum] Pessimorum.

[Col. 0908B] Numerosus] Frequens.

Temere] Inconsulte, sine consilio, absque prudentia.

Passim] Modo huc, modo illuc, nullo certe fine proposito.

Lymphante] Furore vexante.

Lympho] Furore vexo, Vale. Sta. Flaccus:

   Lymphaverat urbem.
It lymphante Deo.
Unde lymphati sive lymphatici dicuntur furiosi, vesani, bacchabundi qui vitium ex aqua contraxerunt, quod est huc atque illuc discurrere.

Qui] Exercitus pessimorum.

Aciem] Ordinem et instructionem militarem ad jam dimicandum.

Struens] Instruens.

[Col. 0908C] Nostra dux] Recta ratio: ea enim dux est philosophorum.

Copias suas] Exercitum suum ex virtutibus scientiisque compositum.

In arcem] In animi intellectum, quem Platonici in cerebro tanquam in arce constituunt. Pulchre autem perstat in metaphora.

Contrahit] Colligit, congregat.

Illi] Pessimi philosophorum hostes.

Inutiles sarcinulas] Bona externa et corporis.

At] Sed.

Desuper] Ex arce contemplationis.

Vilissima quaeque rerum] Corporis et fortunae bona, quae prae bonis animi sordidissima sunt.

Securi] Nullam curam habentes, contemptores. [Col. 0908D] Securus, tranquillus, qui sine cura est, quasi seorsum a cura. Interdum contemptor. Maro:

   Securus amorum
Germanae.

Vallo] Munimento virtutum.

Quo] Ad quod vallum.

Grassanti] Gradiendo saevienti

Aspirare] Juxta accedere, adire.

Fas non sit] Id est non liceat. Valerius Maximus. Bonae mentis usurpatio, nullum tristioris fortunae recipit incursum.



IN METRUM IV.

Cum vigesimum aetatis annum agens, in frequenti eademque ornatissima Saxonum urbe (cui Monasterio [Col. 0909A] nomen est) bonas artes audaci (ut inquit Horatius) paupertate impulsus, non infeliciter profiteri coepissem beneficio Joannis Grovii, Monasteriensis, viri sane quam litterati, et omnibus liberalibus apprime disciplinis eruditi, plurimorumque doctoris laudatissimi, ac vel longiore vita, vel minus miserabili mortis genere digni, pervenerunt in manus meas aliquot paginae Rodophi Agricolae Frisii, viri tum doctissimi, tum eloquentissimi, in subsequentem primi hujus libri partem (ultimo carmine excepto) enarrationes autographas continentes, quas ille quondam Groningae scripserat rogatu Lamberti Groningensis, medicinae doctoris, singulari et doctrina praediti et experientia, cum (ut ex eo fando familiariter accepi) in patria sua librorum de Philosophiae Consolatione [Col. 0909B] explanationem auspicatus, ad hoc carmen pervenisset. Quisquis composito serenus aevo. Quo factum est, ut hinc eruditissimus Agricola sumpserit initium, reliqua tractaturus opportuniori tempore, si per alias occupationes, et immaturam mortem licuisset. Scripsit aliquanto plura in Boetium, quam ad me pervenerunt, quae receperat mihi Lambertus idem, cujus modo memini, se commodaturum, ut ea quoque mihi studiosisque exscriberem: commodassetque sane quam libens, nisi repentina ejus transmigratio quominus id fieret, obstitisset. Cum autem haec quae transcripta sunt, talia mihi videantur, ut studiosorum Boetii lectione sint dignissima, non possum ea non hoc loco subjicere, ne quid gloriae mihi credulus lector ex alieno tribuat labore, neve candidissimae [Col. 0909C] margaritae diutius in mea dactylotheca sine honore dilitescant. Addam autem quibusdam locis mea qualiacunque eaque paucis perstricta, ne fortasse prolixitas taedium pariat, nauseamque lectori delicato.

Quisquis composito] Metrum est hendecasyllabum, id est undecim syllabarum. Phaleucium, dictum a Phaleuco auctore ejus, pentametrum, constans spondeo, dactylo, tribus trochaeis. Sententia ejus dependet ex eo quod praedixit sub persona Philosophiae sapientem eo virtutum munimento tutum et defensum esse, quod nulla stultorum aut improborum hominum vis et injuria possit perrumpere. Subdit ergo: Quisquis animum suum recte composuit, et casus rerum humanarum contempsit, illum nihil potest [Col. 0909D] deinde perturbare animo, aut mentem ejus commovere: non pericula maris, non terrarum motus aut incendia, non aeris turbines aut perturbationes, nec etiam saevitia aut violentia humana, sed omnia negligit, et pro nihilo ducit. Contra vero, qui non est composito et firmo animo, sed timet aliquid vel optat, ille, quia non est sui juris, sed ex metu alieni mali, vel spe alieni boni pendet, abjecit clypeum, id est munimentum virtutis suae, et depulsus a loco suo in quo stabat, et quem defendere debebat, nectit catenam, qua valeat trahi, id est, via praebet qua possit sibi noceri: secundum sententiam enim Stoicorum, nemo laeditur nisi a seipso. Alii enim res nostras, hoc est divitias vel honores, vel famam, vel reliqua [Col. 0910A] hujus generis, laedere possunt; nos vero, hoc est mentem nostram, quem est praestantissima pars nostri, laedere non possunt. AGRICOLA.

Quisquis] Id est quicunque; hujusmodi enim dictiones geminatae hoc ipsum significant, quod cum hac particula cunque conjunctae. Ut Terentius in Eunuch.: Tu quantus quantus es, id es quantuscunque es: et in eadem comoedia, Ubi ubi est, id est ubicunque est. AGRICOLA.

Composito] Componere aliquando ordinare, vel recte instituere significat, ut hoc loco: et Virgilius in primo Aeneidos:

Et tandem placida compostus pace quiescit.
Aliquando significat pacare. Virgilius in Bucol.:

Non nostrum inter vos tantas componere lites.
[Col. 0910B] Aliquando comparare. Idem in Bucol.:

Sic parvis componere magna solebam.
Aliquando conjungere. Persius:

Compositum jus fasque animi.
Sic dicimus componere librum, et componere ignem. AGRICOLA.

Serenus] A serendo dictum est, quasi tempus accommodatum sationi. Nam de tempore proprie dicitur serenum, sicut amoenum quod aptum amari, et egenum ab egendo, et plenum a plere inusitato verbo dicitur. AGRICOLA.

Aevum] A Graeco dicitur, quod Latine saeculum significat: id alii tempus quinquaginta, alii centum annorum esse volunt. Capitur hic per synecdochen pro vita, quam hic peragimus. AGRICOLA.

[Col. 0910C] Fatum] Dictum est quia Deus id fatus est, id est dixit, hoc est jussit ut fieret. AGRICOLA.

Sub pedidus dedit] Legendum est non egit, sicut plurimi libri habent. Neque enim aliter stabit versus, cujus tertium pedem trochaeum esse oportet: qui si egit, et non dedit dicatur, iambus fiet. Fuit autem dicendum Boetio, sub pedes dedit, et non pedibus, ex natura praepositionis subjunctae cum verbo quod motum ad locum significat. Legendum ergo est figurate, ut sit una dictio sub et dedit, et per tmesim figuram quae sectio Latine intelligitur, interpositum sit pedibus, ut sit sub pedibus dedit, id est subdidit pedibus. AGRICOLA.

Fortunam] Fortuna a fors dicitur, quem a ferendo dicta est: quia res humanas ferat, hoc est agitet et [Col. 0910D] regat. Dicimus autem singulariter fortunam vel deam (ut vetustas putavit) vel casum, per quem res hominum volvuntur instabiles et incertae, pluraliter vero pro bonis fortunae et praecipue pro divinis dicimus fortunas. AGRICOLA.

Vultum] Vultus a facie differt, quia facies est habitudo naturalis insita cuique. Vultus ex gaudio sive tristitia mutatur, sicut voluntas. Nam a volendi verbo vultus descendit. Facies a faciendo dicta est, quia res sic sit facta: dicimusque non solum hominis, sed et pecudis et loci faciem, hoc est formam vel figuram. Vultus solius est hominis. AGRICOLA.

Pontus] Apud poetas plerumque pro mari accipitur per synecdochen, estque pars maris quaedam [Col. 0911A] ultra Constantinopolim posita, quam hodie naturae vocant mare Leonis, a qua vicinae gentes Ponticae vocantur. Graecum nomen est pontus, dictum quasi laboriosus, quia semper tempestatibus agitatur: nam Graece laborem significat. AGRICOLA.

Aestum] Aestus, a quo aestas dicta est, fervorem significat, unde et motus ille maris qui fit per fluxum et refluxum, aestus ab auctoribus Latinis dicitur, quia mare aestuare et tanquam ebullire videtur. Itaque Plinius aestuarium dixit locum in quem se aestus maris effunderet. Ego etiam crediderim (quam hodie barbare stufam vocamus, secundum sonum Germanicae linguae) ejus nomen ab aestuario corruptum et depravatum esse, eam Plinius caldariam vocavit. Nam ubi lavamur, balneum proprie dicitur. AGRICOLA.

[Col. 0911B] Caminus] A Graece, quod est ardeo, dicitur; eum Latine Martialis fumarium vocavit: hoc loco per metaphoram accipitur pro antro vel caverna, per quam Vesevus flammas emittit. Vesevus mons est in Campania, non longe a Neapoli semper ardens, qui nonnunquam tantis ardoribus agitatur et aestuat, ut omnia vicina terrae motibus maximis concutiantur, agri tegantur cineribus. Est et alius immensae altitudinis in Alpibus, qui Vesulus, non Vesevus (ut nonnulli indocti dicunt) vocatur. AGRICOLA.

Celsas] A cello inusitato verbo dicitur, unde percello, excello, antecello dicuntur. AGRICOLA.

Turris] Quasi terris, quia hostes terreat, dicta est. AGRICOLA.

[Col. 0911C] Fulmen] Sicut fulgur a fulgendo dictum est. AGRICOLA.

Tyrannos] Graece principem significat. Inde Virgil. dixit in VII Aeneid.

Pars mihi pacis erit, dextram tetigisse tyrannt
Quia vero Graeci semper cupierunt esse liberi et sine regibus, idcirco tyranni nomen apud eos, et hinc apud omnes inter detestanda est habitum. AGRICOLA.

Exarmaveris] Pro exarmabis, ut fere vult Priscianus accipi in hujusmodi locis conjunctivum pro indicativo, quanquam tamen forte rectius interpretabimur per poteris exarmare vel, est ut exarmes. AGRICOLA.

Impotens] Impotens dicitur plerumque in malam [Col. 0911D] partem, ut non sit idem quod debilis vel imbecillis, sed qui non potens sui, ut sunt plerumque homines in magna fortuna positi. Ita dicit Plinius in epistolis: Scio quam sit amor impotens semper. Sic etiam dicimus impatientem amoris, impatientem irae, non quia non patiatur, sed quia non commode patiatur. AGRICOLA.

Abjecit clypeum, locoque motus] Periphrasis, id est circumlocutio est desertoris, qui locum in acie sibi a duce assignatum relinquit. Non enim licebat instituto militiae veteris moveri loco, nisi feriendi hostis causa, vel servandi civis, vel resumendi teli. Quod dicit autem, abjecit clypeum, allusit ad Graecum nomen [Col. 0912A] desertoris, quod est , id est projector clypei. AGRICOLA.

Metrum quod Agricola et alii non pauci Phaleucium vocant, plerique per ae diphthongon potius Plalaecium dicunt: nonnulli Phalecinum, alii Phalcuticum: sed cavendum omnino, ne more indoctorum per n falencium vocetur.

Serenus] Nubibus perturbationum vacuus: quemadmodum contra in ultimo hujus carmine nubila mens dicitur, pravis affectionibus obducta. Ovid.:

Carmina proveniunt animo deducta sereno.
Marsilius Ficinus in lib. Plotini de Beatitudine, capite 12: Serenus autem semper est probus, statusque ejus quietus, affectioque sufficiens, quam nullum omnino eorum, qui mala dicuntur, si modo probus ille sit, perturbat.

[Col. 0912B] Fatum] Quid sit infra in IV lib. dicitur. Hic autem per fatum accipe, ex fato venientia. Videtur autem imitatus, illud Virgil. in II Georg.:

Felix, qui potuit rerum cognoscere causas,
Atque metus omnes, et inexorabile fatum
Subjecit pedibus, strepitumque Acherontis avari.
Et illud Senecae tragici in Hercule Oeheo:

Quisquis sub pedibus fata rapacia,
Et puppem posuit luminis ultimi,
Non captiva dabit brachia vinculis,
Nec pompae veniet nobile ferculum.
Item ejusdem versus elegantissimos, qui surt in ea tragoedia, cui titulus Thyestes:

Rex est, qui posuit metus,
Et diri mala pectoris,
Quem non ambitio impotens,
Et nunquam stabilis favor
Vulgi praecipitis movet,
[Col. 0912C] Non quidquid fodit occidens,
Aut unda Tagus aurea
Claro devehit alveo,
Non quidquid Libycis terit
Fervens area messibus.
Quem non concutiet cadens
Obliqui via fulminis,
Non eurus rapiens mare,
Aut saevo rapidus freto
Ventosi tumor Adriae,
Quem non lancea militis,
Non strictus domuit chalybs,
Qui tuto positus loco,
Infra se videt omnia,
Occurritque suo libens
Fato, nec queritur mori.

Egit] Optime placet, quod Agricola sentit, dedit restituendum, ut versus constet.

Fortunam utramque] Et prosperam et adversam.

Tuens] Intuens.

[Col. 0912D] Rectus] Inflexus. Cleobulus: Dum secunda fortuna arridet, superbire noli: adversa perstrepente, noli frangi. Fortunae mutationes fortiter disce. Periander: Inter secundas res esto moderatus, inter adversas prudens.

Invictum] Constantem, fortunae mutationibus non succumbentem.

Non illum rabies, etc.] Sic Horatius in III lib. Carm.:

Justum et tenacem propositi virum,
Non civium ardor prava jubentium,
Non vultus instantis tyranni
Mente quatit solida, neque auster
Dux inquieti turbidus Adriae,
Nec fulminantis magna Jovis manus.
[Col. 0913A] Si fractus illabatur orbis,
Impavidum ferient ruinae.

Excitantis] Sic legendum, ut rectissime sentit Rodolphus Langius, non exagitantis, ut vulgo contra metri rationem legitur in exemplaribus depravatis.

Vesevus] Hic prope Neapolim mons est in Campania, qui mutato priori nomine Summa dicitur. Is aliquando conflagravit, ut Plinius in epistolis refert, Suetonius et Eusebius, imperante Tito tantum ex se incendii emisit, ut vicinas regiones, et cum hominibus urbes exureret. Divus Hieronymus in quadam epistola: Non etenim ignes, non Vulcania tellus, non Vesevus et Olympus tantis ardoribus aestuant, ut juveniles medullae vino plenae et dapibus inflammatae. Dicitur et Vesuvius. Hinc Vesuvinus. Papinius:

[Col. 0913B] Non adeo Vesuvinus apex, et flammea diri
Montis hiems trepidas exhausit civibus urbes.

Celsas terras] Horatius:

Saepius ventis agitatur ingens
Pinus, et celsae graviore casu
Decidunt turres, feriuntque summos
   Fulgura montes.

Feros tyrannos] Sic legendum est, non saevos, ut Rodolphus Langius duodecim abhinc annos a me consultus, se in exemplari quodam legisse respondit.

Abjecit clypeum] Auctore Philostrato libro secundo, Apollonius ad Damidem comitem suum sic locutus est: Quod si tuis rationibus persuasus hujusmodi pecunias acciperem, nonne me avarum et philosophiae contemptorem diceres ac etiam deteriorem [Col. 0913C] quam milites, qui in pugna clypeum abjiciunt? Abjicienti enim clypeum dari rursum potest alius nihilo priore deterior (ut inquit Archilochus) philosophia vero quo pacto recuperari potest ab eo qui semel illam contempserit aut abjecerit? Horatius in epistolis:

Perdidit arma, locum virtutis deseruit, qui
Semper in augenda festinat et obruitur re.
Est autem translatio a re militari. Nam militi cum primis ignominiosum erat, sit aut locum in acie deseruisset aut viventi sibi arma ab hoste forent erepta.



IN PROSAM IV.

Sentisne, inquit] Hoc loco Boetius, ut ordine quodam ad consolationem malorum suorum perveniat, exponit [Col. 0913D] et deplorat casum suum, ostendique quam in justam hanc et gravem adversitatem fortunae patiatur, ut qui iniquissime condemnatus sit: quod quidem sic factum esse omni ex parte colligitur: primum ex persona sua, deinde ex persona accusatorum, postea ex criminibus, quae falso aut injuste objiciebantur: tum ex persona judicium et senatus, praeterea ex modo judicii: jam etiam ex falso crimine aut magiae, aut deorum culturae conficto: tum demum velut per modum epilogi, ostendit non modo graviter haec de eo conficta esse, sed etiam ab imperitis credi, et pro veris haberi, et omnibus deinde bonis ex suo casu simile periculum imminere, partes omnes suis loci dicentur. Primo igitur Philosophia, ut evocet querelam [Col. 0914A] Boetii, et eliciat ex eo causam doloris, ex more dialogorum interrogat eum an intelligat ea quae dixit ipsa superius, hortatur quoque ut plane dicat quid doleat. Hinc Boetius, sumpto initio, dicit nihil opus esse verbis, cum ipsa facile possit ex aspectu loci, hoc est carceris in quo erat, causam doloris sui perspicere: quod eo indignius accidat sibi, cum ad rempublicam administrandam velut jussu Philosophiae accesserit, et omnia pro aequo et bono in ea conatus sit, nec cujusquam odium timuerit: itaque Conigasto et Terguillae, et reliquis barbaris semper obstitisse se, ne ubique pro libidine sua imbecilliores opprimerent. Campaniam itidem dicit, ut defenderit ab exitio, cum famis tempore praefectus praetorii omne frumentum coemere voluisset. Sic etiam [Col. 0914B] ut defenderit Paulinum et Albinum viros consulares ab injuria accusatorum, quibus rebus propter amorem justitiae odium improborum in se concitaverit. AGRICOLA.

Sentis] Sentire proprie dicitur aliquo quinque sensuum percipere: transfertur autem plerumque adomnem cognitionis perceptionem. Sic Juvenalis, inquit, qualem nequeo monstrare, et sentio tantum, id est intelligo tantum. Quandoque accipitur, ut sit judicare. Persius:

De Jove quid sentis?
Id est judicas. Juvenalis:

Quid sentire putas omnes Calvine recenti
De scelere?
AGRICOLA.

Illabuntur] Ornate dixit, duplex enim translatio. [Col. 0914C] Nam et verba illabi, et illabi animo utrumque per translationem dicitur: nam corporeae rei proprium est labi. AGRICOLA.

] Graecum proverbium est, quod apud eos vulgo dicitur eis quorum rudes animi parum apti sunt ad ea quae dicuntur percipienda: significat autem, An es asinus ad lyram? AGRICOLA.

Quid fles] Sic, quid tristis es? quid rides? dicitur per eclipsim, id est praetermissionem vel defectum praepositionis propter, ut sit, propter quid fles? AGRICOLA.

Lacrymis manas] Similiter Hieronymus noster dixit ad Titum Livium lacteo eloquentiae flumine manantem. Aliter Horatius in epistolis de vino dicit:

   [Col. 0914D] Quod cum spe divite manet
In venas, animumque meum.
Sic et in eodem:

Licet illi plurima manet
Lacryma.
Aliter in eodem:

   Fidis enim manare poetica mella.
Te solum.
Ita videntur posse dicere: mano lacrymis, manant mihi lacrymae, et mano lacrymas. AGRICOLA.

Id est confitere quid te contristet. AGRICOLA.

Operam] Inter opus et operam quid intersit, commodissime videtur Terentius in Heautontimorumeno explicare:

[Col. 0915A] Si quod operae consumis in opere faciundo:
ut sit opera labor, opus vero fructus et finis operae, id est laboris. Horatius in primo Epistolarum:

   Odiumque libellis
Sedulus importes opera vehemente minister.
Virgilius in primo Aeneidos:

Pendent opera interrupta.
AGRICOLA.

Exspectas] Exspectare quandoque desiderare significat. Cicero ad Curionem: Quam exspectationem tui concitasti, eam sustinere ut possis. Quandoque attendere. Ovidius in III Metamorph.

   Ultima semper
Exspectanda dies homini.
AGRICOLA.

[Col. 0915B] Vulnus] Id est, quod vi fit, et recens est. Virgilius in duodecimo:

Nec sese Aeneae jactavit vulnere quisquam.
Hulcus quod vetustate computruit, abitque vulnus vetustate in hulcus, quod recte Seneca in consolatione ad Martiam significavit. Nam vulnerum quoque sanitas facilis est, dum a sanguine recentia sunt. Subdit: Ubi corrupta in malum hulcus verterunt, difficilius curantur: id enim quod nos vulgo hulcus dicimus, quod Graeci apostema vocant, Latine furunculus vocatur. Plinius in Epistolis videtur clavum dixisse. Erit, inquit, ei natus clavus insanabilis: sique Gallice nunc etiam vocatur. AGRICOLA.

Vires] Vis in singulari et robur significat. Sallustius in Catilina: Magna vi animi et corporis: significat et [Col. 0915C] violentiam. Martialis in VI:

Non de vi, neque caede, nec veneno lis est mihi.
In plurali robur tantum significat. Cornelius Tacitus autem in genitivo protulit in lib. de Causis corruptae eloquentiae, magnae vis, qua ratione videretur per omnes casus singularis numeri posse declinari. AGRICOLA.

Eminet] Hic posuit pro apparet, quanquam eminere significat proprie supra alia exstare, ab e et maneo. Virgilius in primo Aeneid.:

   Gradiensque deas supereminet omnes.
AGRICOLA.

Saevientis] Saevire quandoque significat crudelem esse. Juvenalis:

In chorum atque curum solitus saevire flagellis.
Quandoque non pati rectorem. Livius in XXI: Si [Col. 0915D] quando belluae saevirent. AGRICOLA.

Asperitas] Asperum, quod absque spe, sicut prosperum quod pro spe, id est secundum spem evenit, dicitur utrumque a sperando. AGRICOLA.

Haeccine] Veteres, ut ait Servius in Donatum, hicce, haecce, hocce dicebant, inde mutato e in i hiccine pro hicne dicitur. AGRICOLA.

Bibliotheca] Repositorium librorum: enim Graece librum significat, et reconditorium: quare libri utriusque Testamenti non Biblia, Bibliae, dici deberent, quod nomen nec Graecum nec Latinum est, sed Biblia, orum, ab eo quod biblion diximus. AGRICOLA.

Sedem] Proprie locum dicimus in quo quis residet. [Col. 0916A] Salustius in Catilina. Qui Aenea duce profugi sedibus incertis vagabantur. Virgilius in primo Aeneid.:

   Sedes ubi fata quietas
Ostendunt.
Id vero instrumentum, cui insidemus, sella rectius dicitur. Virgil. in IV:

Et sellam regni trabeamque insignia nostri.
AGRICOLA.

Laribus] Lar dicitur Deus domesticus, qui et penates dicuntur: quia penui praesunt, vel quia penitus, hoc est intra domum coluntur. Virg. in IV Aeneid.:

Et sparsos fraterna caede penates.
Plautus in Aulularia:

Ego sum lar familiaris ex hac familia.
Juvenalis:

   Laribus cristam promittere Galli
[Col. 0916B] Non audent.
Accipitur et per synecdochen hic pro domo. Horatius in I Epistolarum:

Gaudentem pravisque sodalibus et lare certo.
AGRICOLA.

Habitus] Non proprie vestis, sicut vulgo dicitur, sed tota velut forma hominis, in quam se composuit. Plinius in Epistolis: Compositus in habitum studentis. Unde Terent. in Eunucho dixit, Si qua paulo habitior, pugilem dicunt, id est paulo corpulentior. Cicero in primo Tusculanar.: Quod si tanta vis est ad habitum mentis in his, quae gignuntur in corpore. AGRICOLA.

Rimarer] Id est, tanquam per rimas diligenter scrutarer. AGRICOLA.

[Col. 0916C] Sidus] Nonnulli per y Graecam scribi volunt; ego Latinum a sidendo dictum credo, quia firmiter insidat coelo. Differuntque stella et sidus: stella enim quasi stilla dicta est, unum singulare lumen coeleste. Virg. in I Georg.:

Frigida quo sese Saturni stella receptet.
At sidus quandoque pro stella capitur. Lucanus in I:

   Venerisque salubre
Sidus hebet.
Quandoque pro signo coelesti, quod ex multis stellis constat, ut sidus Arietis, Tauri, et caeterorum. Virg. in Bucol.;

Aethiopum versemus oves sub sidere Cancri.
Astrum autem Graecum est, quod sidus significat, sicut et , quod stellam. AGRICOLA.

Radium] Puto pro eo quod circinum dicimus, poni [Col. 0916D] a similitudine, a qua radios etiam diximus rotarum. Virgilius in Bucol.:

Descripsit radio totum qui gentibus orbem.
Cicero: Excitabo tibi senem a pulvere et radio. AGRICOLA.

Exemplar] Ab eximo dictum est, quia ab eo aliquid eximatur, estque exemplar res ad cujus similitudinem aliquid fit. Exemplum vero haec ipsa similitudo, quae exprimitur. AGRICOLA.

Beatas fore, etc.] Haec sententia Platonis ab omnibus decantata in eo libro qui Alcibiades prior inscribitur, colligitur. Fore, confore, affore, futurae semper sunt significationis. Horatius in primo Sermonum.

   Neque se fore posthac
Tam facilem dicat.
[Col. 0917A] Forem autem sicut essem, ejusdem significationis. AGRICOLA.

Publicas] Id est, populicas, quae populi sunt dicimus. AGRICOLA.

Studere] Favere significat, quandoque jungitur dativo. Horatius in primo Epistolarum:

Ne studio nostri pecces.
Id est favore: quandoque conari. Terent. in Eunuch.:

Dum studeo tibi sororem reddere.
Et jungitur accusativo, quandoque discere significat. Cicero in quinto de Finibus bonorum et malorum: vel illud ipsum quod studet, facere possit ornatius, sicque promiscue accusativo et dativo jungitur. AGRICOLA.

[Col. 0917B] Autoritate] Autoritas proprie dicitur honestior aut dignior de homine aliquo opinio, per quam facile quid suadere aut dissuadere potest: sicut autoris dicitur, cujus imperio aliquid fit, cujus nominis multiplex origo apud diversos recensetur. Alii ab augeo scribendum per c, quod nominis proprietati parum convenit. Alii ab Graeco deducunt, quod ipsum significat; sed et hoc longius quaesitum videtur. Alii aliunde. Mihi sine c scribendum videtur, et sicut a faveo fautum, sic ab aveo autum, quod est extra usum: et inde autor descendere videtur, quoniam is sit qui rem factam aveat, hoc est cupiat. AGRICOLA.

Magistratum] Magistratus et magisterium differunt, magistratus potestas dicitur, magisterium, artificium. Conscius et conscientia, apud veteres plerumque in [Col. 0917C] malam partem dicuntur. Juvenalis:

Quis nunc diligitur nisi conscius?
Horatius in primo Epistolarum:

Nil conscire sibi, nulla pallescere culpa.
Sallustius in Jugurtha: Ne quis modestiam in conscientiam deduceret. Contra Virgilius dixit: Conscia virtus; et Quintil. in matris infamia: O bonae conscientiae incauta simplicitas. AGRICOLA.

Imbecillis] Quasi sine baculo, id est sine adminiculo aut robore. AGRICOLA.

Calumniis] Dicit Priscianus a veteri verbo calvo, quod est decipio, calumniam dictam esse quod modo significat falsam accusationem, modo vexationem alicujus in litibus per fraudem et frustrationem. AGRICOLA.

[Col. 0917D] Barbarorum] Omne humanum genus a Graecis in barbaros et Graecos dividi solebat: post hoc Itali quoque humanitate et eruditione a barbaris exempti. Christiani scriptores plerumque nunc pro gentilibus accipiunt barbaros. AGRICOLA.

Vectigalibus] Vectigal tributum dicitur, quod penditur de rebus quae vehuntur: consuetudo tenuit ut pro omni tributo, deinde pro omni censu accipiatur. Unde vectigalis ager, ex quo redditus capiuntur, vocatur. AGRICOLA.

Campaniam] A Capua urbe fit, dicitur civis Campanus. Unde et Campania, quidquid sub ditione Capuae olim fuit. Provincia dicitur pars aliqua terrarum quae subjugata a Romanis, remotis vel principibus vel magistratibus [Col. 0918A] suis, sub magistratibus et legibus Romanis tenebatur. Unde Suetonius in Vita Tiberii: Cujus et regnum in formam provinciae redegit. Dicta est provincia quasi porro, id est prorsus victa. AGRICOLA.

Praetorii] Praetorium in castris dicitur locus ubi tendebat imperator, et inde in urbibus, ubi praetor vel summus magistratus habitabat publice. Praefectus autem praetorii, qui loco imperatoris in praetorio versabatur, et militibus praeerat. Consularem eum dicimus, qui fuit consul. Consules enim duo semper in singulos annos creabantur Romae, qui praeerant senatui, hoc est concilio publico, cujus qui particeps erat, senator vocabatur. AGRICOLA.

Palatinos canes] Avidos ministros palatii vocat. [Col. 0918B] AGRICOLA.

Ambitione] Hic posuit in propria significatione, quam etymologia nominis reddit, non quomodo more communi Latine loquentium capitur. Ambitio enim cupido honoris est: quia qui petebant honores et magistratus, ambibant et circuibant cives, orantes ut sibi faverent: unde ambitus significat id quod hodie vulgus simoniam vocat. Hic autem dixit, quoniam ambibant judices et sententias emebant. AGRICOLA.

Aulicos] Proprie dicimus eos qui in aulis principum vivunt, quos hodie barbare curiales vocant. Virgil. in II Georg.:

Penetrant aulas et limina regum.
Nam curia a cura dicitur locus, ubi publicum concilium habetur. AGRICOLA.

[Col. 0918C] Esne ] Sic legere est in exemplari quod Joannes Caesarius homo doctissimus mihi commodavit: quod interpretatur, Asinus es ad lyram. In ejusdem margine haec habentur ascripta: , id est, An ad lyram asinus es? In epistola vero ab Aedicollio ad me data, An es ? subaudi, , id est, es asinus lyrae auscultator. Rodolphus Agricola exaravit Graeca Latinis litteris, forsitan eo quod is cujus usui scriberet Graeca nesciret. Sunt autem haec: ; id est, An es asinus ad lyram? Dicitur hoc adagium in eos qui hebeti sunt ingenio, crassis auribus, nulliusque judicii, ita ut ea quae dicuntur minus intelligant. Divus Hieronymus ad Marcellam: Asino quippe lyra superflue canit. Idem adversus [Col. 0918D] Vigilantium: Quanquam stulte faciam, magistro cunctorum magistros quaerere, et ei modum imponere, qui loqui nescit, et tacere non potest. Verum est illud apud Graecos proverbium, . Lucianus de iis qui mercede serviunt: Quid commercii asino cum lyra? , . In Caesarii libello haec Graeca sunt, quae sic interpretantur: Eloquere, ne occultes intellectui. Quam dedit Aedicollius ad me epistolam haec habet: , , quae sic licet interpretari, Expone mihi, in incerto quidem poni non suadeo. Rodolphus legit haec Graeca: , , id est. Confitere quid te contristet.

Bibliotheca, Graece , repositorium librorum. [Col. 0919A] enim interpretatur papyrus, juncus codex, liber, bombyx. Nonnulli scribunt per , maxime Theodorus Gaza. Invenitur et , urbs Phoeniciae, quae per semper scribitur: differentia cujus plerique pro codice per scribi affirmant, per mutationem dichroni in dichronum, ut Isaccius in Lycophronis interpretatione testatur. Per diminutionem neutro genere dicitur volumen, libellus; autem Latine dicitur theca, vagina, sepulcrum, loculus, repositorium. M. Tullius in XIII Epistolarum familiarium: Dionysius servus meus, qui meam bibliothecam multorum nummorum tractavit, cum multos libros surripuisset, nec se impune laturum putaret, aufugit. Latine libraria dicitur, quo etiam nomine significatur locus ubi libri venales reponuntur. Aulus [Col. 0919B] Gellius libro Noctium Atticarum quinto, capite quarto: Apud sigillaria forte in libraria ego et L. Paulus poeta, vir memoria nostra doctissimus, consederamus.

Ad coelestis ordinis exemplar] Sicut enim coelestia certissimo diriguntur ordine, perpetuo constant tenore summaque conservantur concordia: ita et in homine corpus est animi imperio subjugandum, et appetitus recta ratione moderandus, atque in omnibus convenientia, ordo, temperamentum, concordiaque diligenter observanda.

Beatas fore respublicas] Valerius Maximus libro septimo: Jam Platonis verbis astricta, sed sensum praevalens sententia: qui tum demum beatum terrarum orbem futurum praedicavit, cum aut sapientes regnare, aut reges sapere coepissent. Julius Capitolinus [Col. 0919C] in Vita M. Antonii Philosophi Romani imperatoris: Sententia Platonis semper in ore illius fuit, Florere civitates, si aut philosophi imperarent, aut imperatores philosopharentur. Prudentius in Symmachum oratorem:

Nimirum pulchre quidam doctissimus esset
Publica res, inquit, tunc fortunata satis, si
Vel reges saperent, vel regnarent sapientes.

Tu ejusdem viri ore] Exstat Platonis epistola ad Architam Tarentinum, quam Marsilius Ficinus hunc in modum interpretatus est: Plato Architae Tarentino bene agere. Venerunt ad nos Archippi Philonidisque familiares, ferentes epistolam quam eis dederas, ac de rebus tuis quae oportuit nuntiantes. Publica quidem civitatis negotia absque difficultate peregerunt. Neque enim admodum laboriosa erant. Te vero [Col. 0919D] narraverunt permoleste ferre, quod a publicis civitatis occupationibus te liberare non valeas. Quod igitur dulcissimum vitae genus sit agere sua, praesertim si quis talia elegerit facienda, qualia tu, omnibus ferme est manifestum. Sed illud quoque te considerare oportet, nullum nostrum sibi soli natum esse, sed ortus nostri partem sibi patriam vindicare, partem parentes, partem amicos: multa insuper pro temporum diversitate nobis accidere, quibus vita nostra occupata est. Vocante igitur te patria ipsa ad rempublicam gubernandam, absurdum forsan esset non parere, praesertim cum simul accidat, ut aditus pravis hominibus relinquatur: qui nulla ipsius quod optimum est, ratione proficiscuntur ad publica. De [Col. 0920A] his ergo jam satis. Checratis autem curam habemus in praesentia, habebimusque in posterum, et tui gratia, et patris ejus Phrynionis, et propter ipsum adolescentem.

Quibus autem deferentibus] Colligit gravitatem casus ex indignitate accusatorum, e quibus Basilius cum esset amotus e domo regis, propter inopiam coactus est eum accusare. Opilio et Gaudentius, cum essent jussi ire in exsilium propter scelera sua, et postea se praesidio locorum sacrorum tuerentur, iterumque statuisset rex, nisi intra certum diem abirent ab urbe Ravenna, stigmata inurerentur frontibus eorum: eodem tamen die quo jusserat ista rex, cum profiterentur accusatores se Boetii, factus est reus ipse, et illi auditi sunt. Quid ergo indignius potuit [Col. 0920B] fieri, quam si nec Boetius meruit accusari, et illi indigni erant qui accusarent. AGRICOLA.

Deferentibus] Deferre proprie significat apportare. Virgil. in IV Aeneid.:

   Eadem impia fama furenti
Detulit armari classem.
Deinde detortum consuetudine id verbum in pejorem significationem, ut significet criminari quemquam, et occulte insimulare. Juvenalis:

Stoicus occidit Boream delator amicum.
AGRICOLA.

Percussi] Melius erit perculsi ut legatur. Sic Cornelius Tacitus: Perculso Seneca, promptum fuit Senium Rufum imminuere. AGRICOLA.

Ministerio] Differunt servitium et ministerium. Servitium enim sicut et servitus, conditionem vitae [Col. 0920C] significat, qua quis libertatem amittit. Tibullus:

Hic mihi servitium video, dominamque paratam,
   Jam mihi libertas illa paterna vale.
Ministerium vero omnem operam quae etiam vel mercede vel quavis conditione praebetur. AGRICOLA.

Alieni aeris] Aes alienum apud veteres debitum vocatur. Inde et Horatius in II Epistolarum dixit:

Meo sum pauper in aere.
Quasi diceret, Ipse parum aeris, hoc est pecuniae, habeo; sed non habeo aes alienum, hoc est, nulli sum debitor. AGRICOLA.

Fraudes] Aliquando fraus dolum malum, id est deceptionem, significat. Virgil. in VI:

Et fraus innexa clienti.
Aliquando delictum significat, ut hic. Plinius in [Col. 0920D] primo Naturalis Historiae: Nemini fraudi fuit, quocunque modo posset deos colere. AGRICOLA.

Censura] Proprie significat magistratum, quem gerit censor. Erant autem duo censores Romae, qui censendo populo, hoc est numerandis civibus Romanis, et cujusque censui, hoc est divitiis aestimandis, praeerant et moribus: unde et magistri morum dicebantur. Unde Juvenalis:

Dat veniam corvis, vexat censura columbas.
Ubi tamen per synecdochen pro censoribus accipitur, hic itidem per synecdochen pro cognitione vel judicio censoris dicitur. AGRICOLA.

Aedium] Aedes singulari numero pro sacra aede ponitur: sic dicebant veteres: aedem Vestae, aedem Concordiae pro templis; plurali vero numero tantum [Col. 0921A] profertur, quando domum significat: tantumque nobilium domus aedes dicuntur: credo utraque dicta ita, quia templa et domus nobilium editae, id est altae sunt. AGRICOLA.

Ravenna urbe] Hoc est, contra superstitionem grammaticorum nostrorum, qui docent in appositione semper communius praecedere debere: hic enim urbe quod communius est, sequitur. AGRICOLA.

Notas insigniti frontibus] Figura loquendi Graeca est, quam tamen melius et significantius expressisset, si dixisset, notis insigniti frontibus. Nota enim quod velut instrumentum hujus verbi insigniti significat, prorsus illi in ablativo jungi debuit: deinde insignitus frontem, sicut albus pedem, flavus comam, usitatius et intellectius fuisset. AGRICOLA.

[Col. 0921B] Severitati] Severum interpretatur, quasi sequens verum, cujus contrarium proprie est indulgentia: unde et alibi sicut sanctos, ita severos judices in laude ponit. Horatius:

   Forum putealque Libonis
Mandabo siccis, adimam cantare severis.
Astrui, id est adjungi, ab ad et struo. AGRICOLA.

Suscepta] Accepta commodius dictum fuisset. Nam delationes proprie suscipiunt, id est, subeunt aut sustinent accusationem, judex accipere rectius dicitur. AGRICOLA.

Artes] Artes quandoque pro moribus accipiuntur. Juvenalis:

   Quando artibus (inquit) honestis
Nullus in urbe locus.
Quandoque pro doctrinis, ut Juvenalis:

[Col. 0921C] Artem scindens Theodori.
Et Terentius:

Quod forte cecidit, id arte ut corrigas.
Quandoque astum aut dolum. Ovidius in I de Arte:

Tunc aperit mentes aevo rarissima nostro
   Simplicitas, artes excutiente Deo.
AGRICOLA.

Itane nihil fortunam puduit?] Itane nullius rei puduit fortunam? Nihil puduit, locutio est Graecanica. Sic, teste Prisciano, Terentius in Adelphis novo more secundum Graecos dixit:

Quem neque pudet quidquam.
Et iterum:

Hei mihi, non te hoc pudet.

Si minus] Si non, subaudi puduit fortunam. Innocentiae, subintellige meae.

[Col. 0921D] At accusantium vilitatis] Haec est vera lectio quae habetur in emendatis exemplaribus, subaudiendum est puduisset eam.

Vilitatis] Improbitatis et impuritatis. Accusantium eorum qui me accusarunt.

At cujus criminis arguimur?] Hoc loco ostendit indignitatem damnationis ex eis quae illi ab accusatoribus objiciebantur usque ad eum locum. Sed fas fuerit nefarios homines. Ponit itaque duo crimina: unum erat quod dicebatur impedivisse nuntium ne ad regem perferret litteras quibus continebatur senatum sentire contra regem, ut sic propter hoc senatus fieret laesae majestatis regiae reus. Alterum crimen erat, quod dicebatur litteras scripsisse quibus [Col. 0922A] continebatur conari eum ut populum Romanum iterum in libertatem restitueret. His utriusque ordine respondet. Primum fatetur, sed dicit recte se fecisse. Secundum negat. Dicit ergo sublevando et contemnendo crimen, quod objicitur sibi. Quale, inquit, est crimen quod objicitur mihi, si vis scire summam, hoc est, totum paucis verbis comprehensum: hoc est crimen nostrum, quod dicimur nos cupivisse ut senatus non damnaretur. Si vis scire quomodo istud fecerimus: dicimur eum qui ibat ad regem impedivisse ne perferret documenta et probationes ad regem, quibus conabatur docere senatum laesisse majestatem regis. Interrogat igitur Philosophiam quid illa jubeat, an debeat negare istud ut maneat salvus, et in persona sua non faciat aliquod [Col. 0922B] dedecus Philosophiae, sed dicit voluisse se istud facere, et semper velle. Contra tamen si fateatur istud, delator jam perficiet hoc quod cogitavit, et non poterit impediri ab accusatione. Subdit deinde rectum esse quod voluit senatum salvum esse: quanquam senatus decretis suis (hoc est statutis) tam male de eo meruerit, ut non deberet amplius merito salutem ejus optare, tamen imprudentia senatus, qui male de eo statuerat, non posse mutare merita rerum, hoc est, ut id quod rectum fieret propter suam sententiam iniquum; deinde etiam ex consuetudine societatis putabat non licere sibi aliter dicere quam res haberet. Verumtamen utrum ista recte an secus facta sint caeteri docti et sapientes debent aestimare: quia rem scriptam reliquit, orationem [Col. 0922C] videlicet qua defensionem scripsit. Deinde, Nam de compositis, respondet secundo crimini, dicens nihil opus esse dicere de hoc quod litterae falsae erant compositae, quibus dicebatur ipse voluisse Romam in libertatem vindicare, quod facile potuisset ex verbis ipsis accusatorum, si potuissent illi contra eum audire. Deinde dicit istud se non fecisse, quia Roma jam sit tam oppressa, ut non possit ulla libertas amplius sperari: et si potuisset aliqua spes fuisse libertatis, se hoc tam occulte habiturum fuisse, ut id nequaquam debuerit ad notitiam regis pervenire, quemadmodum Canius, cujus supra fecit mentionem, qui et a Caio Caligula Caesare occisus est, respondit Caesari, cum diceret in quadam conjuratione contra Caesarem facta ipsum fuisse conscium, dicens: Si ego [Col. 0922D] scivissem, tu nescivisses, hoc est, tam prudenter rem gessissem, ut tu non potuisses percipere. Post ibi, Qua in re arguimur. Arguere quandoque reprehendere est, ut hic, et Virgil. in XI:

   Meque timoris
Argue, tu Drauce.
Quandoque probare significat, ut Juvenalis:

   Molles quod in aure fenestrae
Arguerint, licet ipse negem.
Unde et argumentum definivit Cicero esse probabile inventum ad faciendum fidem. Ovid. in I Metamorph.:

Argumenta damus, qua simus origine nati.
AGRICOLA.

Summam] Summa dicitur collectio rei multiplici [Col. 0923A] aut numerosae in unum principium velut caput quo reliqua omnia continentur. Cornel. Tacitus: Flaccus summam rerum ei permisit; sic et pecuniae aut rationum summas dicimus, hoc est, numerum collectum. Juvenalis:

   Majorem tertius illo
Summam, quam patulae vix ceperat angulus arcae.
AGRICOLA.

Senatum] Dicimus concilium publicum, quem indocti nostri consulatum vocant. Consulatus est enim honor consulis, sicut praetura honor, quem gerit praetor: quem vulgus consultum vocat, dictus est senatus a senio, ut ait Sallustius in Catilina. Delecti, quibus corpus annis infirmum, ingenium sapientia validum reipub. consulebant. Majestatis reum illum dicunt qui accusatur aliquid, quod in perniciem reipublicae [Col. 0923B] aut principis vergat, tentasse: vel etiam quod in dedecus insigne, unde dicitur laesa majestas, et reus laesae majestatis, et inde omissione verbi laesae majestatis reus dicitur, quoniam sic satis intelligitur. Reum a reor videtur esse dictum, quia remur, id est suspicamur illum quod objicitur id fecisse, diciturque proprie qui in jus vocatus est. Ovid. in II de Arte:

Non tantum trepidos ut tueare reos.
Vocamus etiam quandoque reum eum qui jam obligatus, vel debitor: unde voti reus dicitur qui assecutus est id pro quo votum fecit, solvere cogitur: et jurisconsulti duos reos promittendi vocant, qui promittendo se quisque obligaverunt. AGRICOLA.

Impedisse] Impedire et expedire a pedibus ligandis [Col. 0923C] et solvendis dicta sunt: deinde consuetudine solvere et ligare. Horatius in primo Carminum:

Nunc viridi crinem decet impedire myrto.
Deinde impedire, retinere, vel resistere significat, ut hic. Cicero in primo Officiorum: De rebus ipsis utere tuo judicio, nihil enim impedio. AGRICOLA.

Cessabit] Cessare aliquando significat otiosum esse. Persius:

At si tu cesses, et figas in cute solem.
Sic Horatius: Cessator Damus, id est otiosus, piger, cunctator Damus. Aliquando significat desinere, aut finem facere, ut hoc loco. Ovidius in I de Arte:

Sic ne perdiderit, non cessat perdere lusor.
Estque frequentativum a cedo, quia cessator labori cedit. AGRICOLA.

[Col. 0923D] Ordinis] Ordo est dispositio certa rerum, qua collocatur quid primum sit, quid secundum, et quid deinceps. Horatius:

Ordinis haec virtus erit, et Venus.
Erant autem in populo Romano tres ordines, plebis, et patrum, id est senatus, et equester, qui medius erat inter plebem et patres. Equestris ordinis sunt, qui hodie ab indoctis milites vocantur. Nam miles omnem illum significat qui stipendium bello meretur, ergo dicit illius ordinis, id est senatorii.

Nefas] Fas et nefas, sicut damnas et inficias indeclinabilia sunt. Dicimus autem inficias eo, id est inficior vel nego, et jurisconsulti dicunt: Titius haeres meus Teio centum damnas esto, id est obligatus. Fas [Col. 0924A] quidem et nefas a fando dicuntur. Unde Virgilius in 1 Aeneid. pro utroque dixit:

At sperate deos memores fandi atque nefandi,
estque fas quod Deo auctore vel naturali aequitate facimus: sicut jus, quod hominum jussu fit.

Merita] Per translationem pro pretio dixit.

Socratico decreto] Quia Socrates, cum esset mos Athenis ut reo civi permitteretur aestimare poenam quam se crederet meritum, idque accusato illi judices permitterent, dixit meritum se ut publice sibi Athenienses victum darent. Noluit enim cum se sciret nihil poena dignum fecisse, aestimare aut censere ulla poena se dignum, quanquam ita esset iram judicum placatiorem habiturus: quo tam libero responso illius commoti judices, quasi, contemneret eos, [Col. 0924B] ad mortem eum condemnaverunt.

Decreto] Id est, quod Graece dicitur, quod indocti pro doctrina accipiunt: cum apud Graecos etiam quidquid populus statuit, dogma vocetur, sicut apud nos decretum populi, decretum principis.

Seriem] Series potest esse a serendo dicta, quasi ordo rerum a primo semine, id est origine. Statius in primo Thebaidos:

Longa retro series.
AGRICOLA.

Stylo] A Graeco , id est columna venit, cui simili est stylus, accipiturque pro scriptura. Unde Cicero in I de Oratore dixit stylum optimum dicendi artificem. Prisci ceratis tabulis scribere solebant. Ovidius in primo de Arte:

[Col. 0924C] Cera tuae primum conscia mentis eat.
AGRICOLA.

Memoriae] Id est commemorationi posteritatis.

Litteris] Littera litterae in singulari numero apud oratores pro singulari figura aut charactere quo scribimus accipitur: ut est a, b, vel c. Pro epistola solum in plurali dicitur. Quare Cicero unas semper aut binas aut ternas litteras dicit. Poetae tamen necessitate metri in singulari pro epistola accipiunt. Ovidius in Epistolis:

Quam legis, a rapta Breyseide littera venit.
AGRICOLA.

Attinet] proprie adhibere vel applicare significat, ab ad et teneo. Plautus in captivis duobus:

Nunc cultros attinet.
[Col. 0924D] Quandoque significat id quod opus est, ut hoc loco Quintil. in XII Institutionum: Quid attinet tam multis annis, etc.

Uti] Utor accusativo jungitur. Quintil. in I Institutionum: Utendum est eum sermonem, hocque vetustius est, ut ablativo jungatur usitatius est. Juvena is:

   Modo sub lodice relictis
Uteris in turba.
AGRICOLA.

Licuisset] Licere proprie dicitur id quod jure non vetatur. Persius:

Cur mihi non liceat, jussit quodcunque voluntas?
Accipitur etiam pro posse. Virgil. in IV Aeneid.:

[Col. 0925A] Non licuit thalami expertem sine crimine vitam
Degere more ferae?
AGRICOLA.

Sic et hic.

Sperari] Sperare proprie significat boni alicujus futuri opinionem habere, ut hic. Virgil. in IV Aeneid.:

Spero equidem mediis (si quid pia numina possunt)
Supplicia hausurum scopulis.
Quandoque pro eo quod est futurum qualecunque exspectare. Virgilius in primo Aeneidos:

At sperate deos memores fandi atque nefandi.
Terentius in Heautontimor.:

Una spes est, esurituros nos satis.
AGRICOLA.

Caio] Caius et Cneus, sicut curculio quod vermen significat, per c scribuntur, sed per g leguntur. AGRICOLA.

[Col. 0925B] Caesare] Hoc non est dignitatis nomen, sed familiae quae Romae fuit, ex qua ortus fuit Julius Caesar, qui primus libertatem Romanam oppressit: unde omnes qui secuti sunt imperatores hoc sibi nomen tanquam titulum legitimae successionis sumpsere: ad Neronem tamen usque aut cognatione aut adoptione imperatores huic familiae annexi fuere: post Neronem reliqui solum usurpatione illud sumpsere. AGRICOLA.

Germanici] Germanicus iste, Drusi Neronis filius, hunc Caium genuit, et Agrippinam Neronis matrem, praeterea alios quos nihil attinet enumerare. Hic Caius cognominatus est Caligula, a caliga militari dictus, quam vulgus ocream vocat: quia in castris fuit educatus. Nam quod nos caligam vulgo vocamus, id est quod veteres bracam dicebant: unde bracatae Galliae [Col. 0925C] nomen fuit. Braca enim quod a nobis vocatur, id vetustas femorale, vel subligar vocabat. Inquit et inquam verba, ponuntur in oratione duntaxat, quando eos ipsos fingimus loquentes, quibus ea tribuimus. Non recte enim dices: Ille inquit occupatum se esse, nec posse venire; sed dicendum est: Ille inquit, occupatus sum, nec possum venire. Loquendum est enim semper eisdem verbis quibus ipsa persona (quam inducimus) esset locutura. Juvenalis:

Nil actum est (inquit) nisi Poeno milite portas
Frangimus, et media vexillum pono suburra.
Et alio loco:

   Quando artibus (inquit) honestis
Nullus in urbe locus.
AGRICOLA.

At cujus criminis] Ordo est: At quaeris summam [Col. 0925D] ejus criminis cujus arguimur.

At volui, nec unquam velle desistam] Subaudi, senatum salvum esse.

Socratico decreto] Decreto Socratis, cujus apud Platonem in Theaeteto haec ad hunc sunt verba: Mihi plane nefas esse videtur, admittere falsum, ac verum refellere.

Quoquo modo] Quocunque modo.

Stylo etiam memoriaeque mandavi] Hunc Boetii libellum nunc exstare non reor.

Qua in re] Ostendit hic indignitatem fortunae suae ex judicibus suis, quibus condemnatus. Quia vero duplices sunt omnium rerum judices, Deus et homines, de divino judicio prius conqueritur, deinde de humano, id est senatus judicio. Dicit itaque: Licet [Col. 0926A] dolor adversitatis multum occupaverit et turbaverit mentem, nondum tamen ita expers rationis, ut indigne feram improbos accusatores conatos esse nefandum contra me, quia velle pejora, est fere ex defectu et infirmitate humanae naturae; sed illud magis puto mirandum, posse malos perficere ea quae volunt contra bonos, cum Deus sine cujus permissu nihil potest fieri, id videat; monstri enim simile est, hoc est, incredibile est id eum debere velle permittere, sicut quidam philosophus ait: Si est aliquis Deus, quomodo potest esse aliquod malum? si non est Deus, unde proveniunt bona? Post ibi, Sed fas fuerit, ostendit ex judicio senatus indigne se ab eo condemnatum, idque primum ex persona senatus, quem accusatum apud regem suo periculo servaverat: [Col. 0926B] deinde ex ordine judicii, quia absens non auditur, nec cognita causa condemnatus est. Dicit ergo, placuerit licet Deo ut qui bonos omnes oderant, illi etiam me, qui bonos et senatum defendebam, cuperent perire, non tamen merebamur ita de senatu, ut is hoc ipsum vellet: quia cum Veronae Theodericus rex cuperet crimen quo Albinus accusatus erat in senatum transfundere: scis tu Philosophia, quam magno periculo meo defenderim senatum, pro quo beneficio tamen falsa sententia a senatu condemnatus sum. Deinde, Et cujus unquam facinoris? Colligit indignitatem judicii ex modo illius, dicens: Nunquam in judicando ita in apertissimis sceleribus judices consentiunt, ut non aliquis moveatur ad misericordiam ex his, vel propterea quod omnes homines proni [Col. 0926C] sunt ad errandum et ad faciendum quae non debeant fieri; vel etiam quod fortuna communis est, et nemo certus est quid ipsi sibi possit obvenire. Ego etiam si quantumvis magna scelera voluissem facere, non tamen nisi aut confessus, aut convictus, debuissem puniri. Nunc non audita defensione mea, qui fui quingentis millibus passuum remotus ab urbe, ut pote Papiae in carcere, damnatus sum ad mortem. Exclamat ergo, O meritos patres! hoc est senatum, ut nemo possit de simili crimine convinci, hoc vult dicere: Senatus meritus est ut nemo debeat eum defendere, quia propter hoc crimen quod volui eum defendere, convictus sum, et ab eo damnatus. Sequitur. Cujus indignitatem reatus. AGRICOLA.

Ita] Hodie omnes fere indocti pro adverbio affirmandi [Col. 0926D] utuntur, quod prorsus corrupte fit: est enim similitudinis potius. Virgilius in undecimo:

Haud ita me experti Bitias et Pandarus ingens.
Ita dixit, id est taliter. AGRICOLA.

Hebetavit] Dixit metaphorice, nam proprie de ferro aut alio quovis ad secandum apto dicitur. AGRICOLA.

Contra virtutem] Per synecdochen dixit accidens pro subjecto, id est contra bonos. AGRICOLA.

Molitos] Moliri, id est cum magna mole, id est difficultate conari. Virg. in IV Aeneid.:

Nec super ipse sua molitur laude laborem?

Effecisse] Facere et efficere manifestam habent differentiam. Nam facimus multa saepe sine effectu: sed efficere, est aliquid quod facis assequi: sic medicus [Col. 0927A] saepe facit omnia, ut sanet aegrotum, sed tamen non sanat: sed si efficit, ut sit sanus, jam sine dubio sanat. AGRICOLA.

Deteriora] Deterior, a detero verbo dicitur. Unde et Plautus in eamdem significationem detritionem pro improbitate et detrimentum, noxam vel damnum vocamus. AGRICOLA.

Monstri] Monstrum a monstrando: quia veteres putabant quoties monstra proveniebant, ex eis magnum aliquod malum, aut cladem imminentem monstrari, sicut et ostentum ab ostendendo, quod aliquid eo futurum ostendatur, et portentum, quia aliquid protendat, id est pronuntiet, et prodigium a procul agendo dicitur, quia solebant monstrosi partus, siquidem humani essent, deportari in deserta, [Col. 0927B] in silvas: si caeterorum animalium, infodiebantur vivi. AGRICOLA.

Quidam tuorum familiarium] Carneadi claro imprimis auctori novae Academiae tribuitur haec sententia. AGRICOLA.

Familiarium] Familia a famulatu dicta est et familiaris servus: obtinuit deinde consuetudo ut cognationem significaret familia, unde patresfamilias et matres et filiosfamilias. AGRICOLA.

Siquidem] Hic legendum est distinctim, ut sint duae dictiones: quandoque enim jungunturet et uno accentu proferuntur, tunc accipitur pro certe. Plinius in I Naturalis Historiae. Siquidem coloris mutant. AGRICOLA.

Sanguine petant] Per antonomasiam dictum est, id [Col. 0927C] est exitium cupiunt. AGRICOLA.

Petunt] Peto significat quandoque posco: ut Horat. in II Epist.:

Quod cupide petiit, mature plena reliquit.
Aliquando adeo: sic Valerius in II: Rus petens redeunti in urbem narraverat. Aliquando oro, sicque jungitur accusativo cum ablativo interveniente praepositione. Quintilianus in matris Infamia: Illud a te civitas novissimis precibus peto. Dicimus etiam, peto illum ferro, peto lapidibus, id est jacio in eum, vel vim infero. Virgilius in Bucol.:

Malo me Galathea petit,
id est jacit in me malum. AGRICOLA.

Patribus] Patres vocabantur senatus. Sallustius. Hosque vel aetate vel curae similitudine vocabant patres. [Col. 0927D] AGRICOLA.

Praesens] Dicitur, qui coram est, dicitur et figurate praesens hoc, quod est efficax. Virg. in Bucol.

Nec tam praesentes alibi cognoscere divos.
Quintilianus in Veneno effuso, Et virus praesentaneum paro, quod subito, quod statim corrumpat. AGRICOLA.

Veronae] Verona oppidum est Italiae transpadanae, quod medium Athesis fluvius perfluit, in radicibus Alpium Vindelicarum positum. AGRICOLA.

Dicturum quid] Pro aliquid: et legendum est, traducto in praecedentem dictionem accentu, sicut, que, ve, ne, regimus. AGRICOLA.

Exitii] Exitium ab exeundo, sicut initium ab ineundo dictum est figurate, sicut multa pro clade vel pernicie [Col. 0928A] accipitur: quia exitus, hoc est peremptio, sit cuique summa clades. AGRICOLA.

Securitate] Id est neglectu vel contemptu: securus enim sine cura dicitur. AGRICOLA.

Proferre] Id est efferre hoc loco. Juvenal.

Profer Galla caput.
Aliquando significat differre. Plautus in captivis duobus:

Quando prolatis rebus rus homines eunt
Id est, dilatis negotiis vel litibus: significat etiam procul ferre. Virgilius in primo Aeneidos:

   Super Garamantes et Indos
Profert imperium.
AGRICOLA.

Jactasse] Jactare hic accipit pro eo quod est arroganter vel gloriando commemorare. Quintil. in matris [Col. 0928B] Infamia: Magna pars voluntatis est jactatio. Quandoque significat verbis strepere, per metaphoram dictum. Virg. in X Aeneid.:

   Nunc sera querelis.
Haud justa assurgis, atque irrita jurgia jactas
Proprie autem significat frequenter jacere. Ovid. in II de Arte:

Jactatas excutiatque faces.
AGRICOLA.

Ostentando] Ostentare sicut jactare dicitur, sed jactare magis verbis est, ostentare rebus. AGRICOLA.

Facinoris] Facinus a faciendo dictum est, et in pejorem partem nunc accipitur evincente consuetudine, apud veteres in utramque accipiebatur partem et bonam et malam. Sallust. in Catilina: Qui praeclari facinoris [Col. 0928C] aut artis bonae famam quaerit.

Jugulari] Jugulare proprie significat jugulum perscindere. Est autem jugulus dictus pars illa quae proxima collo ab ossibus, quae pectus determinant: quoniam ea ossa similitudinem jugi, id est summitatis montium, vel veri quod araturis bobus imponitur, habent. AGRICOLA.

Necem] Vulgus grammaticorum dicit hujus nominativum non inveniri. Cicero tamen pro Milone dicit: Insidiatori vero et latroni quae potest injusta esse nex? Sic et prex etiam Phocas grammaticus dixit. Differunt sane nex et mors quemadmodum necare et mori: ut nex sit mors vi illata, mors qualiscunque hominis interitus. AGRICOLA.

Quingentis passuum millibus] Latini itinera sua millibus [Col. 0928D] passuum numerant, sicut Graeci stadiis, Galli leucis. Quinque autem millia passuum tantum spatii efficiunt quantum apud Germanos quod illi milam vocant, quodque Aegyptii parasangam, Persae schoenum. AGRICOLA.

Propensius] Id est diligentius, vel inclinatius, a propendendo, sicut in libra, qua parte plus appenditur, ea plus propendet: sic et nos propendere, et propensi dicimur in id cujus majori studio tenemur. AGRICOLA.

Proscriptioni] Proscriptionis nomen a bellis civilibus venit, quoniam in civilibus dissensionibus, sicut fuerant Marii et Syllae, Caesaris et Pompeii et reliquorum, qui victores erant, nomina eorum qui diversarum partium fuere, in tabulis descripta ponebant, [Col. 0929A] datis praemiis, si quis eorum quemquam occidisset, et bonis publicatis, postea obtinuit consuetudo, ut relegati in exsilium, proscripti dicerentur. AGRICOLA.

Contra virtutem] Contra homines virtute praeditos.

Tuorum quidam familiarium] Philosophorum quidam.

Si quidem] Si

Sanguinem] Sanguinis effusionem.

Propugnare bonis] Defendere bonos.

Quid] Aliquid.

In nulla unquam mei laude jactasse] Tametsi vera sint, ea tamen nunquam se jactasse ait. M. Tul. in I Offic.: Deforme etiam est de seipso praedicare, falsa praesertim, et cum irrisione audientium imitari militem gloriosum. Divus Cyprianus ad Donatum: In proprias [Col. 0929B] laudes odiosa jactatio est. Plinius ad Pompeium Saturninum: Etenim si alienae quoque laudes parum aequis auribus accipi solent quam difficile est obtinere, ne molesta videatur oratio de se, aut de suis disserentis?

Minuit enim] Ordo est, quis, id est aliquis, minuit quodammodo secretum conscientiae probantis se, id est, sibi per virtutem et benefacta placentis, quoties ostentando factum, recipit pretium, id est praemium famae. Cic. in Tuscul.: Te autem, si in oculis sis multitudinis, tamen ejus judicio stare nolim, nec quod illa putet, idem te putare pulcherrimum. Tuo tibi judicio est utendum: Tibi si recta probanti placebis, tunc non modo tu te viceris (quod paulo ante praecipiebam) sed omnes et omnia. Hoc igitur tibi propone, [Col. 0929C] amplitudinem animi, et quasi quamdam exaggerationem quam altissimam animi (qui maxime eminet in contemnendis et despiciendis doloribus) unam esse omnium rem pulcherrimam, eoque pulchriorem, si vacet populo, neque plausum captans, se tantum ipsa delectet. Quin etiam mihi quidem laudabiliora videntur omnia, quem sine venditatione, et sine populo teste fiunt, non quo fugiendum sit (omnia enim benefacta in luce se collocari volunt), sed tamen nullum theatrum virtuti conscientia majus est. Plinius ad Saturninum: Praeterea meminimus quanto majore animo honestatis fructus in conscientia, quam in fama reponatur. Sequi enim gloria, non appeti debet: nec si casu al quo non sequatur, idcirco quod gloriam meruit, minus pulchrum est. Hi vero qui benefacta [Col. 0929D] sua verbis adornant, non ideo praedicare, quia fecerint, sed ut praedicarent, fecisse creduntur. Sic quod magnificum referente alio fuisset, ipso qui gesserit recensente, vanescit. Homines enim cum rem destruere non possunt, jactationem ejus incessunt. Ita si silenda feceris, factum ipsum: si laudanda non sileas, ipse culparis. Macrobius in Somnium Scipionis, Conscientia ipsa factorum egregiorum, amplissimum virtutis est praemium. Idem in idem. Virtutis fructum sapiens in conscientia ponit, minus perfectus in gloria. Divus Ambrosius in quadam epistola: Abundat enim sibi locuples testis conscientia.

Pro vere virtutis praemiis, falsi sceleris] Pulchrum antitheton est.

[Col. 0930A] Et cujus unquam] Et, particula interrogationi nunc apta: sic apud Virgil. in Bucolicis:

Et quae tanta fuit Romam tibi causa videndi?

De simili crimine] Quod fuerit propensioris studii in senatum, eumque salvum esse voluerit.

Cujus indignitatem reatus] Ostendit nunc majorem indignitatem casus sui, quod cum perspicuum esset, nec ista crimina talia esse, quae vel accusatores cum specie aliqua fidei possent objicere, vel judices ullo colore justitiae possent condemnare. Dicit etiam crimen ex praecipua sua laude contra se petitum esse: quia enim Philosophus erat, insimulaverunt magum eum esse. Quia plerumque apud veteres philosophi hac suspicione premebantur. Unde et Apuleius Madaurensis magiae accusatus fuit, cujus defensionis [Col. 0930B] adhuc exstant libri, et Apollonius Tyaneus, et Menippus habiti sunt magi, et videri etiam voluerunt, cum utesque philosophus esset. Ergo dicit accusatores objecisse ei propter cupiditatem, ut consulatum et magistratus in urbe consequeretur, cum daemoniis eum habuisse commercium: quod falsum esse ostendit ex studiis suis, cum fuerit enim deditus philosophiae, quae jussit Deo eum et non diis servire, verisimile non esse, ut se pessimis spiritibus jungeret aut eorum ministerio uteretur. Deinde idipsum coarguit ex modestia domus suae et probitate amicorum suorum, et affinitate Symmachi: cujus filiam uxorem sibi habebat, qui non potuissent, si tam facinorosae vitae fuisset, secum convenire. AGRICOLA.

Commistione] Commistio s littera, non x dicendum [Col. 0930C] est. Si enim mixeo in indicativo haberet, possemus mixtum dicere: nunc a misceo, quomodo fiet mixtum? AGRICOLA.

Fuscarent] Fuscus color est, qualis corporibus ex sole provenit. Virgil. in Bucol.:

Quid tum si fuscus Amyntas?
Ovidius in secundo de Arte:

Fuscentur corpora campo.
Ater, color est carbonum et vestium: unde et atramentum dicimus, et atratos eos qui luctus causa mutaverunt. Niger est obscurus ille ex rubro vel lucido ad atrum tendens: unde et nigra vina, et sanguinem nigrum dicimus. Virgilius nigrantem nimbum dixit in I Aeneid. Comfunduntur tamen ista saepe ab auctoribus. AGRICOLA.

[Col. 0930D] Sacrilegio] Sacrilegium dictum est a legendis, hoc est, furandis sacris: deinde et pro vi quae sacris infertur, accipitur. Unde Seneca ad Serenum dixit: Nihil in rerum natura tam sacrum est quod sacrilegum non inveniat. Deinde Boetius ad omnem sacrorum profanationem traducere hoc nomen videtur. Nam omnes incantationes, et ritus invocandorum spirituum sacra vocabantur. Boetius cum ab hoc nomine abhorreret, maluit sacrilegium vocare: ea est quam proprie magiam vocamus, quae est, qua homines mira, et omnem ordinem aut vim naturae excedentia efficiunt, hoc est, quam indocti nigromantiam vocant: nam Graece , vel communius dicitur: quae solum divinationem faciebat ex animabus [Col. 0931A] defunctorum per incantationes invocantis. AGRICOLA.

Polluisse] Polluo a porro et luo, id est prorsus luo dicitur, id est maculo. AGRICOLA.

Insita] Id est indita ab insero. AGRICOLA.

Instillabas] Stilla guttam significat: unde et stillicidium locus in quem guttae pluviae de tectis decidunt. Inde instillo. AGRICOLA.

Pythagoricum] Pythagoras ex Samo insula oriundus fuit, versatus est in ea Italiae parte quae quondam magna Graecia dicta fuit, circa Tarentum et Crotonam: cumque interrogaretur an , id est sapiens esset, respondit non, sed , id est amator sapientiae: et cum ante eum qui insigniori doctrina praediti essent, sapientes vocarentur, postea philosophi [Col. 0931B] coepti sunt vocari, et a Pythagora secta ea ducta est, quam philosophiam Italicam vocaverunt. AGRICOLA.

, ] Id est Deo et non diis. AGRICOLA.

Conveniebant] Convenire dicitur hic aptum esse vel accommodatum: aliquando consentire significat. Horat.:

Et vitae disconvenit ordine toto,
id est discordat. Ovid. in I de Arte:

Conveniat nobis, ne quam nos ante rogemus.
Unde dicimus, Convenit nobis de hac re, et, Conveniemus de hac re. Etiam significat congregari, idque proprium est ejus significatum. Sallustius: Postquam Catilina eos quos convocaverat, convenisse videt. Dicitur etiam, conveni illum apud forum, id est allocutus [Col. 0931C] sum. AGRICOLA.

Penetral] Interior pars domus dicitur a penetrando. Virgil. in II Aeneid.:

Apparent Priami et veterum penetralia regum
Commodeque dixit Boetius penetral innocens domus, quoniam solent recondi scelera, et ab hominum conspectu removeri. AGRICOLA.

Coetus] A coeundo, id est conveniendo dictus est. AGRICOLA.

Socer] Est uxoris vel mariti pater, itidem ut socrus mater, qui filiam tuam in matrimonium habet, gener, quae filium tuum, nurus vocatur. AGRICOLA.

Affines] Hoc dixit impropria significatione, id est conjuncti. Nam consuetudine accipitur affinis pro eo, qui non est cognatus nobis, sed cognatis nostris matrimonio [Col. 0931D] junctus. AGRICOLA.

Instituti] Id est compositi, vel assuefacti, vel formati. Quintil. in I Institut.: Ante palatum eorum quam mores instituimus. Aliquando docere significat instituere. Juvenal.:

Instituitque rudes melior locusta propinquas.
Accipitur etiam pro eo quod est proponere vel velle, ut Cicer. in III de Orat.: Instituenti mihi, Quinte frater, id est volenti vel paranti. AGRICOLA.

Lacereris] Figurate per translationem dictum est, id est carparis, reprehendaris. AGRICOLA.

Cujus dignitatem] Tametsi Rodolphus Agricola judicio vir alioquin acerrimo, legere videatur indignitatem, malim tamen legere (sicut et fere exemplaria [Col. 0932A] habet) dignitatem. Fuit enim magna dignitas honestasque ejus reatus, quo Boetius accusatus est studii in senatum propensioris, verum eam falso magiae crimine fuscare denigrareque delatores conati sunt. Hanc lectionem praeter exemplarium fidem astruunt ea quae proxima prosa subjiciuntur. De objectorum quidem tibi vel honestate vel falsitate cunctis nota memorasti.

] Sequere Deum: legitur autem hoc Graecum in exemplari quod mihi commodavit Caesarius, et in epistola Joannis Aedicollii ad me data. Habetur idem in II Chiliade Proverbiorum Erasmi, et apud Politianum in Praelectione Homerica. Refertur autem ad Pythagoram, qui Marsilio interprete, sic ait in symbolis: Linguam imprimis coerce, Deum imitans. [Col. 0932B] Porro Rodolphus Agricola videtur haec Graeca ponere. , id est, Deo, et non diis (subaudi) servias seu serviendum.

Consimilem Deo faceres] Seneca in epistola ad Lucilium 48: Hoc enim est quod mihi philosophia promittit, ut parem Deo faciat.

Ultro] Insuper.

At vero hoc etiam] Ostendit nunc asperitatem calamitatis suae ex eo quod sequitur communiter in omnes bonos. Dicit itaque non solum indignum esse haec omnia, quae gravissima enumeravit, se pertulisse, sed hoc etiam adhuc restare malis suis, ut ista merito pati videatur, et postquam omnia perdidit, etiam honestatem existimationis et famae bonae amittat. Vulgus enim imperitum ea solum credit, et prudenter [Col. 0932C] facta esse, quae prospere et feliciter eveniunt; nunc ergo quia sibi res omnes adversae infeliciter cesserunt, credetur dignus bis esse, et ista meruisse. Post ibi, Videor autem videre dicit, quia nunc innocentia nostra ab improbis victa est et oppressa, futurum est ut scelerati omnes quibus ergo resistebam gaudeant, et similes accusationes contra bonos parent cum videant impune omnia se facere posse: bonos vero non ausuros illis resistere, cum se videant non solum periculis expositos, sed etiam defensione privatos. Exclamat ergo: O stelliferi, etc. AGRICOLA.

Cumulus] Id est explementum. Proprie enim dicitur cumulus, acervus rerum aut strues simul congestarum. AGRICOLA.

[Col. 0932D] Merita] Id est vim vel pretium. AGRICOLA.

Provisa] Dixit quasi providenter et recte facta: secundum philosophos enim, quidquid recte fit, prudenter fit: contra etiam, quidquid prudenter fit fit et recte. AGRICOLA.

Rumores] Rumor a ruendo dictus, quasi fremitus populi similis sono, quem ruina rerum facit, idem significat quod fama; sed fama Graecum est, fama tamen quia a Graeco (quod apud nos for significat) dicitur, certius aliquid et constantius loqui significat: rumor incertius quiddam habet. AGRICOLA.

Affingitur] Alii affigitur legunt, quod translatum quidem est, sed tamen aptius. AGRICOLA.

Perferunt] Juvenalis:

   [Col. 0933A] Lateque sonantem
Pertulit Ionium:
id est perpessa est. Aliquando apportare, ut apud Ciceronem: Litteras ad te perferendas dedi. AGRICOLA.

Officinas) Officina, ab officio dicta, est locus in quo opifices officia, hoc est artes suas exercent. AGRICOLA.

Fluitantes] Id est sese agitantes vel trepindantes vel gestientes. Sic enim Cicero inconsultum gaudium, laetitiam gestientem vocat, id est crebro se moventem et trepidantem, sicuti mos est laetis. AGRICOLA.

Perditissimum] Perditi dicuntur qui non mediocriter aut tolerabiliter sunt mali, et de quibus nulla est amplius spes boni, quos Graeci et Cicero nonnunquam usus eo verbo, vocant. AGRICOLA.

Insontes] Insons a sons dicitur, quod etiam nunc [Col. 0933B] usus habet, veteres tamen saepius dixerunt: testimonium est Festi Pompeii, qui sonticum justum vult significare, ponens verba Naevii, dicentis:

Sonticam esse oportet causam, quamobrem perdas mulierem:
cum rectius dixisset Festus, gravem aut noxiam. Dictum sontem arbitror, de quo sonus fiat, id est qui in fama et sono hominum versatur. AGRICOLA.

Cumulus accedit] Cumulos malorum proverbialiter dicitur de ingentibus malis et calamitatibus: ut cumulus seu acervus bonorum, de opibus ingentibus. Sunt et illa Ciceroni familiaria, cumulare officiis, cumulatissime satisfacere, cumulus meritorum.



IN METRUM V.

O stelliferi] Boetius hoc carmine deplorat conditionem [Col. 0933C] humanae naturae, cum Deus omnia quae in rerum natura sunt ad certam legem alligaverit, et omnia ita instituerit, ut errare aut peccare nequirent: soli homini dedit libertatem, ut posset bene et male facere, et ei permiserit, ut hac libertate plerumque abuteretur, et mali premerent meliores. Genus metri est anapaesticum et Pindaricum. Anapaesticum a pede dictum, quoniam ille sit ei pes legitimus: recipit tamen et spondeum et dactylum. Pindaricum a Pindaro auctore ejus dicitur. Dicit ergo: O Deus, qui in coelo habitans, convertis illud veloci cursu, et facis ut stellae semper ordinem suum servent, et luna plena opposita soli, lumine suo abscondat reliquas stellas: nunc vicina rursus soli, perdat lumen suum. Sic facis etiam ut Hesperus jam post occidentem solem luceat, jam mutato [Col. 0933D] nomine Lucifer dicatur, et orientem solem praecedat: praeterea hieme breves dies facis, aestate breves noctes. Nec solum vis tua coelum ordinem tenere cogit, sed terras etiam simili ratione regit, ut frondes autumno decidentes, vere renascantur, et quae seruntur hieme, aestate maturescant. At cum haec tam certo cursu dirigas, sola opera hominum permittis errare. Unde enim nisi id ita esset, tanta vis fortunae, ut ea nunc injustas poenas innocentibus infligeret, contra vero malos extolleret? Negligitur et contemnitur virtus, et accusatur, malis autem mala scelera non nocent: quin etiam quando placet fortunae, potentissimi reges subduntur, et opprimuntur. Ergo etiam, o Deus, rege etiam res hominum, quae sunt pars mundi non contemnenda, et ordinem [Col. 0934A] qui in coelo est, etiam in terram mitte. AGRICOLA.

Conditor] Condere quandoque facere significat, ut hic, et Virg. in Bucol.:

   Pallas quas condidit urbes,
Ipsa colat.
Quandoque significat abscondere, sic infra dicitur.

Condat stellas una minores.
Proprie vero significat congerere aut colligere. Horat. in I Carm.:

Illum si proprio condidit horreo:
et idem in primo Epistolarum:

Condo et compono, quae mox depromere possim.
AGRICOLA.

Orbis] Dicitur id quod undiquaque rotundum est, quod etiam globum dicimus. Unde et mundum propter rotunditatem orbem vocamus, id est quod sphaeram [Col. 0934B] vocant. AGRICOLA.

Nixus] Id est firmatus, vel insistens. Quintilian. in Milite Mariano: Ut vitam genu nixus petat. AGRICOLA.

Solio] Solium, regia sella. Unde Seneca in lib. de Tranquillitate, significans mutabilitatem fortunae: Momentum, inquit, interest inter solium, id est regnum, et aliena genua, id est captivitatem. Veteres etiam vas quoddam solium vocabant in balneo, quod implebatur aqua, in quo lavantes sedebant, et se abluebant. AGRICOLA.

Coelum] Alii quasi caelatum, id est scalptum propter varias stellarum imagines arbitrabantur: unde et mundus ab ornatu dictus videtur: quemadmodum apud Graecos etiam , id est mundus, ab ornatu dicitur; alii coelum ab eo quod Graece dicitur , [Col. 0934C] id est cavum. Si primum dicatur, scribendum erit per ae diphthongum; si secundum, per oe. Nam quod vulgus dicit coelum quasi casam , id est solis, ineptum est, sicut multa indoctorum. AGRICOLA.

Turbine] Id est impetu vel raptu, a turbando dicitur. Unde Virgil. in I Aeneid.:

Et terras turbine perflant.
Vocatur etiam turbo, quod Graeci nos inde assumpto nomine trochum vocamus, a , quod est curro, ob eamdem causam, quia turbine, id est impetu, currit. Turbonis autem nomen erat proprium cujusdam gladiatoris. AGRICOLA.

Legem] Lex dicta est a legendo, quia praelegebatur ad populum: deinde consul interrogab t, vellent [Col. 0934D] juberentne id ita fieri; quod si populus affirmaret, lex fiebat: quod ipsum si tribunus plebis faceret, id quoque decretum erat, plebiscitum dicebatur: hic autem lex per translationem figurate pro certo ordine accipitur. AGRICOLA.

Pleno cornu] Id est impletis cornibus, quod in plenilunio fit, cum enim opposita est soli, tunc pars ejus quae est ad nos versa, tota a sole illuminatur. Non enim ex se luna a sole illustrata, lumen habet, sed quod fieri videmus, ut vasa polita acceptum lumen refundant: sic luna a sole illustrata, lumen reddit. Unde cum rursus ad solem accedit, partes aversae a nobis accipiunt lumen, quod propter rotunditatem ejus paulatim videtur extenuari in cornua. AGRICOLA

[Col. 0935A] Flammis] A flagro, id est ardeo dicta est flamma. AGRICOLA.

Fratris] Id est, solis. Fabulae enim tradunt Latonam Jovis concubitu praegnatam, Phoebum, id est solem a , id est ardeo, et Dianam perperisse. AGRICOLA.

Luna] A lucendo dicta videtur, quod inter sidera luceat: sicut solem, quod solus luceat, et omnia sidera lumine suo abscondat, dictum volunt. AGRICOLA.

Lumina perdat] Hoc ad nostrum conspectum videtur, cum nunquam sit magis illuminata luna, aut latius accipiat lumen, quam quando soli proxima est: quod enim ex mathematica ratione clarum est, minus luminosum corpus majori luminoso adhibitum, quanto ad id propius accedit, tanto plures ejus partes illuminantur. [Col. 0935B] AGRICOLA.

Agit] Agere in varias significationes dicitur. Nam et negotiosum esse, aut facere aliquid significat. Horatius in I Epist.:

Quid mihi celsus agit?
Quondoque significat ducere aut propellere. Virg. in Bucol.:

Et porum pastas age.
Horatius in secundo Epistolarum:

Navem agere ignarus navis timet.
Quandoque in judicio experiri significat. Unde dicuntur in jure civili actiones, et actor qui reum persequitur: Dicitur etiam histrio agere, id est pronuntiare. Unde Cicero actionem pro pronuntiatione accipit: et agere animam, mori significat: sic Cicero [Col. 0935C] pro Milone: Quem agentem animam reliquerat: et agere gratias dicimus, quod indocti regratiari dicunt. AGRICOLA

Algentes] Algere Graecum est, sed apud eos dolere significat, apud nos vero frigere. Horat. in Arte:

Multa tulit, fecitque puer, sudavit et alsit
AGRICOLA.

Hesperus et Lucifer] Eadem stella est, Veneris appellata, dicitur Graece ab eo quod illi besperam, nos conversa aspirationem in v, vesperam vocamus: quoniam post occidentem luceat occidatque: Lucifer autem mane, cum praecedit orientem solem, et tanquam dux ejus ferat lucem. AGRICOLA.

Ortus] Quia varia nomina ortus et occasus astrorum apud auctores inveniuntur, locus videtur exposcere, [Col. 0935D] ut paucis et quam brevissime possumus, eam rem aperiamus. Ante omnia ergo sciamus oportet, duplices esse ortus et occasus astrorum, quorum alii mundani vocantur, alii solares. Mundanus ortus est, quoties astrum voluto coelo incipit efferri supra terram, ut conspici a nobis nisi sol obstet, possit: contra occasus est, quando astrum occulitur rursus ad occidentem sub terra, et aspectui nostro subtrahitur, et hi ortus et occasus omnibus astris quotidie propter integram coeli conversionem contingunt. Solaris autem ortus et occasus quales sunt, sic habeto: sol quandocunque aliquod astrum propius quindecim partibus, vel (ut vulgo loquimur) gradibus alicujus signi conjunctum illi est, tunc magnitudine [Col. 0936A] luminis sui occulit illud, ne possit videri, diciturque astrum sub radiis esse, deinde postquam sol progressus est ultra quindecim aut, ut Plinio placet, undecim gradus, tunc incipit emergere e radiis astrum et apparere mane ante orientem solem, isque vocatur exortus matutinus. Quando autem sol progressus est usque ad gradus centum octoginta ab astro, tunc oppositus dicitur astro, post id vero progressus quindecim gradus post occidentem solem incipit oriri astrum, isque vocatur exortus vespertinus. Rursus appropinquans astro, cum incipit ad quindecim gradus accedere, illud vocatur occasus vespertinus, quoniam occidente sole id astrum proxime occidat. Postremo, cum incipit rursus sol quindecim gradus accedere ad oppositionem proximos, quia [Col. 0936B] tunc oriente sole id astrum postremum videtur occidere, dicitur occasus matutinus. In Venere et Mercurio rectius quis ortus vespertinos et occasus matutinos vocaverit emersiones et occultationes: quia semper prosequuntur ista duo solem, et illi adhaerent; sed quando mane incipiunt emergere ex radiis et apparere, dicuntur oriri ortu matutino: rursus quando redeunt mane ad solem, et par nt occultari, dicuntur occidere occasu matutino: similiter et vespere emergentia, oriri et redeuntia sub radios occidere dicuntur: et hoc est quod hic dicit Boetius oriri Venerem vesperi, id est incipere apparere post occidentem solem, quam explicationem diligentius notato, quoniam crebra hujus rei mentio apud litteratos est, et raro satis exacte explicata. AGRICOLA.

[Col. 0936C] Habenas] Habenae ab habendo, id est retinendo, dicuntur, quia equi illis cohibeantur et teneantur: hic figurate pro ordine aut cursu ponitur. AGRICOLA.

Frondifluae] Quia frondes ab arboribus fluant. AGRICOLA.

Brumae] Bruma a brevitate dicta est, quoniam ea totius anni brevissima sit, sicut solstitium longissima dies, auctor est Plinius. AGRICOLA.

Aestas] Ab aestu, id est calore, dicta est. AGRICOLA.

Agiles] Proprie negotiosos dicimus, qui aliquid agunt, Horat. in I Epist.:

Nunc agilis fio, et versor civilibus undis.
Hic pro celeri ponitur. AGRICOLA.

Horas] Hora Graecum est. AGRICOLA.

Boreas] Ventus est inter septentrionem et ortum [Col. 0936D] solis aestivum, qui Latine Aquilo dicitur. AGRICOLA.

Zephyrus] Quem Latine Favonium dicimus, flat ab occasu aequinoctiali. AGRICOLA

Arcturus] Graece, interpretatur ursae cauda, sidus est quod Novembri mense exortus matutinos facit, quando agricolae serunt. AGRICOLA.

Semina et segetes] Differunt, quoniam semina sunt ea quae serendo in agros spargunt, segetes eae sunt quae ex seminibus in agro nascuntur. Persius:

Seges altera in herba est.
AGRICOLA.

Sirius] Stella ea est quam caniculam vocamus, quae matutinos ortus in Julio facit, cum maturescunt segetes. AGRICOLA.

[Col. 0937A] Stationis] Statio locus in castris dicebatur cujusque, qui cuique tributus aut ad excubandum aut defendendum erat. Quintilianus in Milite Mariano: Et ab assignata statione miles abducitur, dicitur autem et locus, in quo quis homo vel res consistit. Virgilius in II Aeneid.:

Nunc tantum sinus, et statio malefida carinis.
AGRICOLA.

Omnia certo fine, etc.] Indocti, quorum omnia semper sunt plena, hoc loco Boetium reprehendere solent, quasi non satis recte et digne Christiano viro senserit. Cum enim dicat Boetius, Hominum solos respuis actus, interpretantur quasi velit dicere Deum res humanas extra curam suam posuisse, neque regere opera hominum sua providentia: cum Boetius [Col. 0937B] non id dicat, sed solum deploret, quod omnia recto ordine regantur, et non errent, neque peccent, soli homini data potestas est bene et male faciendi, idque non est difficile videre ex eo quod in fine hujus carminis dicit, et quo coelum regis, etc., cujus non est alius sensus, quam ejus quod quotidie oramus: Fiat voluntas tua, sicut in coelo et in terra. AGRICOLA.

Gubernas] Guberno a Graeco dicit, quod idem significat. AGRICOLA.

Respuis] Id est recusas, spernis, renuis, estque sordidior translatio. AGRICOLA.

Lubricum] A luendo, id est lavando dictum, unde et delubra dicuntur, id est templa: quoniam quae luta, id est madefacta sunt, lubrica sint. AGRICOLA.

Noxia] A nocendo dicitur. AGRICOLA.

[Col. 0937C] Poena] A punio, sicut a munio moenia. AGRICOLA.

Resident] Pro sedent metri causa. AGRICOLA.

Celso] A cello veteri verbo dicitur celsus, unde et excello excelsus, sed procello perculsus facit: dictusque celsus est, quia cellatur, id est alte concitetur, quemadmodum jaculum aut telum missum. AGRICOLA.

Justus] A jure dicitur, quia facit id quod jure praecipitur. Jus autem a jubendo dicitur, quia jussu majoris potestatis jussum sit. Sanctus autem a sanciendo, quoniam quod sanctum sit, id violare non liceat, eumque dupliciter dicimus: nam sanctum vocamus inviolatum a vitiis. Juvenalis:

Egregium sanctumque virum.
Aliquando dicimus, cui non licet vim fieri, sic sanctos legatos dicimus et Virgil.:

Sanctumque senatum.
[Col. 0937D] et Juvenalis:

Praeterea sanctum nihil est, aut inguine tutum.
AGRICOLA.

Nil] A nihil per syncopam dictum: sicut mi a mihi, et prendo a prehendo. AGRICOLA.

Compta colore] Haec translatio parum circumspecte a Boetio facta videtur, licet comere pro ornare apte transferatur; tamen ut colore comptum dicamus, non convenit, fiuntque translata haec pugnantia, aut dissidentia inter se, fuisset enim cohaerens si dixisset tincta colore, ntrumque enim adhuc translatum fuisset; nunc comi colore non magis convenit quam colorari pectine. Conatus est autem simile illius facere quod Virgilius dixit:

[Col. 0938A] Ferrumque armare veneno.
Verum hoc modestius est: nam serpentem veneno armatum non inepte dicimus; sed comptum quem colore, parum prudenter dixeris. Sane Theophrastus non sine ratione praecepit translationem verecundam esse debere. AGRICOLA.

Sed cum libuit, etc.] Plerique hos tres versus legunt, ut nocentes dicantur gaudere subdere summos reges, fitque frigidus (ut videtur) et absurdus sensus: rectius erit ergo ut legatur, fortuna gaudet subdere summos reges, cum libuit ei uti viribus, scribaturque gaudet, non gaudent. Duplicem enim potentiam fortunae ostendit: primum docet quantum possit fraudibus: deinde hic quantum viribus, demonstrat, quae possit summos reges opprimere. [Col. 0938B] AGRICOLA.

Vilis] Id est contemnendus, facile parabilis: sic dicimus frumentum vile, quando modico venditur. Horat.:

Vilis amicorum est annona bonis, ubi quid deest.
AGRICOLA.

Salo] Salum mare dicitur, a sale dictum est. AGRICOLA.

Immensum.] A metior, quod mensum facit. AGRICOLA.

Carminis hujus genus alii Pindaricum dicunt, alii Archilochium. Est autem anapaesticum, dimetrum, acatalectum. Simile est illi:

Adytum Veneris fuge virgo sagax.
Et illi Senecae:

Jam rara micant sidera prono
[Col. 0938C] Languida mundo, nox victa vagos
Contrahit ignes: luce renata,
Cogit nitidum phosphoros agmen.

Totis fratris] Hic versus sic legendus est:

Totis fratris et obvia flammis.
Nam in eo trochaeus locum non habet. AGRICOLA.

Hesperus] De lucifero et vespere aliud poetae dicunt, aliud astrologi. Poetae asserunt quo die Lucifer ante orientem solem apparuit, eodem occidentem solem subsequi. Hoc astrologi quidam eodem die fieri posse negant. Fatentur autem Luciferum modo praecedere mane solem, modo subsequi occidentem, sed diversis diebus. Et poetas fortassis eo potuisse decipi, quod mane Luciferum vidissent, Mercurium vero post solem occidentem. Cinna in Smyrna:

Te matutinus flentem conspexit Eous,
[Col. 0938D] Et flentem paulo vidit post hesperus idem.
Horatius:

Tu semper urges flebilibus modis
Mysten ademptum, nec tibi vespere
Surgente decidunt amores,
Nec rapidum fugiente solem.
Virgilius de rosis:

Quam modo nascentem rutilus conspexit Eous,
   Hanc rediens sero vespere vidit anum
Manlius in libro primo Astronomicon:

Nec matutinis fulgeret Lucifer horis,
Hesperus immerso dederat qui lumen Olympo
Seneca in Hippolyto:

Qualis est primas referens tenebras
Nuntius noctis, modo lotus undis
Hesperus, pulsis iterum tenebris
   Lucifer idem.

[Col. 0939A] Hominum solos respuis actus] Loquitur ut homo perturbati nimis animi, non quod ita sentiat, cum ab Epicureorum opinione longissime absit, sed ut personae suae decorum servet, et philosophiae reprehensioni locum paret. Videtur autem mihi diligenter imitatus tragicum Senecam, cujus hi sunt versus in Hippolyto sane quam elegantes:

O magna parens natura Deum,
Tuque igniferi rector Olympi,
Qui sparsa cito sidera mundo,
Cursusque vagos rapis astrorum,
Celerique polos cardine versas:
Cur tibi tanta est cura perennes
Agitare vias aetheris alti,
Ut nunc canae frigora brumae
   Nudent silvas.
Nunc arbustis redeant umbrae,
Nunc aestivi colla leonis
Cererem magno fervore coquan
[Col. 0939B] Viresque suas temperet annus?
Sed cur idem qui tanta regis,
Sub quo vasti pondera mundi
Librata suos ducunt orbes,
Hominum nimium securus ades,
Non sollicitus prodesse bonis,
   Nocuisse malis?
Res humanas ordine nullo
Fortuna regit, spargitque manu
Munera caeca pejora fovens.
Vincit sanctos dira libido.
Fraus sublimi regnat in aula.
Tradere turpi fasses populus
Gaudet, eosdem colit atque odit.
Tristis virtus perversa tulit
Praemia recti, castos sequitur
Mala paupertas, vitioque potens
   Regnat adulter.
Hactenus Seneca.

Crimen iniqui] Hic versus monometer est, similis illi Senecae:

[Col. 0939C] Regnat adulter.

Mendaci colore] Id est falso praetextu seu fuco. Cave ne legas mendacii.



IN PROSAM V.

Haec ubi continuato] Hic Philosophia, postquam Boetius, querelis suis enarratis, ostendit qua parte adhibenda sibi esset consolatio, jam incipit ordiri consolationem, totumque id quod hinc ad finem usque primi libri est, est prooemium consolationis. Ergo velut lege quadam prooemii primum conciliat sibi auditorem, reprehendens errorem ejus, quod se esse putat in exsilio, et per hoc animum ejus tristem et dolentem confirmat: deinde paucis verbis omnes querelas et causas doloris, quas paulo ante exposuit, repetit ibi. Et tu quidem de tuis in commune bonum; [Col. 0939D] hacque velut confessione et consensu acceptarum injuriarum Boetium benevolum etiam reddit. Deinde ibi, Sed quoniam plurimis, docilem eum facit, ostendens ordinem rerum dicendarum, cui subdit carmen id quod sequitur, in eamdem sententiam pertinens. Postremo quoque praeparat eum sequentibus argumentationibus et documentis consolationis, inquirendo nonnullis de rebus mentem Boetii, ut illis concessis facilior et firmior fiat aditus Philosophiae ad consolandum eum: quod etiam ad partem docilitatis in prooemio pertinet, partim etiam attentum facit. Sed sospitatis auctor, quoniam ostendit posse sanari eum, ostendit etiam qua ratione id fieri possit. Dicit ergo Boetius philosophiam, postquam querelas suas audivit, [Col. 0940A] respondisse sibi, statim cum flent meum vidisset, intellexisse in exsilio esse, sed id exsilium non esse loci nec carceris in quo esset, sed potius a vera et recta sententia mentis suae. Nam sicut Stoici sentiebant, viro bono totus mundus est patria, cujus Dominus et Rex unus est Deus, et illa neminem posse expelli, nisi qui errore mentis seipsum expellat. AGRICOLA.

Latravi] Id est, cum clamore dixi, per metaphoram dictum ab irrationali ad rationale, latrare enim proprium est canum. AGRICOLA.

Placido] Placidum dicitur, et quod placet: sic Ovid. in Epistolis Heroidum:

Virtus est placidis abstinuisse bonis.
Virgilius in primo Aeneidos:

[Col. 0940B] Nunc tandem placida compostus pace quiescit.
Dicitur etiam id cui aliquid placet, ut hoc loco, et Virg. in Bucolicis:

Quam placidum ventis staret mare.
Id est quietum esset, tranquillum, non turbatum. AGRICOLA.

Questibus] Questus quandoque querelam significat, ut hic, diciturque a queror. Quandoque significat lucrum, et tunc dicitur a quaero, et scribitur per ae diphthongon. Cicero in Paradoxis: Sin autem per aviditatem pecuniae nullum quaestum turpem putas. AGRICOLA.

Ilico] Id est statim. AGRICOLA.

Exsulem] Exsul quasi extra solum dictus est, sicut extorris, qui extra terram suam est. AGRICOLA.

[Col. 0940C] Prodidisset] Prodere aliquando significat in apertum dare: sic dicimus memoriae proditum est, id est traditum. Aliquando significat per perfidiam aliquid tradere: sic dicimus oppidum prodi. AGRICOLA.

Procul] Quasi porro ab oculis, id est longe dicitur. AGRICOLA.

Patria] Dicta est ab habitatione paterna, diciturque relative: ut haec est mea patria, illa est tua: non bene autem dicitur, est Dominus multarum patriarum, sed multarum regionum vel provinciarum, vel (quo maxime veteres utuntur nomine) terrarum, sic terram Italiam, terram Atticam dicebant. Sane quod Virg. in I Aeneid. dicit:

   Quaeve haec tam barbara morem
Permittit patria:
subintelligendum vestra: quemadmodum cum aliquem [Col. 0940D] dominum vocamus vel servum, dicentes, O domine, aut o serve, intelligimus semper mi. AGRICOLA.

Enim] Neque Cicero, neque post eum quisquam in principio orationis ponit; apud Terentium autem invenitur in principio in Andria: Etenimvero satis spectatum exemplum continentiae. Sententia est haec tota Boetii sumpta a Socrate, qui cum interrogaretur cujas esset, respondit esse se mundanum. AGRICOLA.

Quae non uti Atheniensium, etc.] Dicit mundum non regi arbitrio multitudinis, sicut quondam Athenae. Sunt enim tres status rerumpublicarum. Nam aliae reguntur unius dominatu, quod regnum dicitur; aliae paucorum potentia, quam optimatium statum dicimus; [Col. 0941A] anae populi voluntate, quae popularis status dicitur, qui ipse plerumque turbulentissimus et seditiosissimus est. Graecum quod scriptum est, sic est: Sed his, id est unus, kyrios, id est dominus, estin, id est est: his, id est unus, basileus, id est rex. AGRICOLA.

Frequentia civium] Id est multitudine: dicimus autem et homines frequentes, quando multi convenerunt: sic Salust. in Catilina: Quia nondum frequentes convenerant: et loca frequentia, in quibus multi homines conveniunt; sic Livius in XXXII: Infrequentissima urbis loca occupat. AGRICOLA.

Cujus agi frenis, etc.] Sententia est accepta a Cicerone pro Cluentio, qui dicit, Legum servi sumus, ut liberi esse possimus. AGRICOLA.

An ignoras, etc.] Vulgus hunc locum non intelligit. [Col. 0941B] Romae lex, ut quisquis ibi habitaret, quanquam esset expulsus in exsilium e patria sua, tamen quoniam Romam commune domicilium volebant esse orbis terrarum, is non intelligetur fuisse exsul, cum Romae esset: ad hanc similitudinem jam refert illud quod praedixit oriundum se esse ex mundo. AGRICOLA.

Exsulare] Nomen est exsularis, sicut insularis. AGRICOLA.

At quisquis] Est sententia, neminem posse a civitate sapientis depelli in exsilium, nisi voluerit. Itaque cum primum incipit nolle habitare in ea, tunc etiam incipit non habitare, et fit exsul. Sola enim voluntas est, qua Deo subditi sumus, et qua ab ejus subjectione recedimus. AGRICOLA.

Itaque non tamen, etc.] Hoc dicit Philosophia: Licet [Col. 0941C] hic te videam in carcere extra patriam tuam, tamen non ideo te puto exsulem esse, sed quia ab animi tui constantia et tranquillitate recessisti. AGRICOLA.

Ebore ac vitro] Ita mos erat veterum accuratissime omnibus omnium generum imaginibus insignium virorum aut ducum bibliothecas suas exornare. Ebur autem dicitur dens elephanti, qui ex utraque oris parte singuli nascuntur, ad longitudinem nonnunquam decem pedum, quod alii cornu elephanti vocant. AGRICOLA.

Sententias] Sententiam aliquando vocamus breve dictum universaliter aliquid pronuntians, quod ad vitam hominum pertineat, ut: talis quisque est, qualibus amicis gaudet; avaro tam deest quod habet [Col. 0941D] quam quod non habet. Aliquando dicimus sententiam omnem cogitationem aut constitutionem animi nostri. Sic Virg.:

Nunc quae te jurata, pater, sententia vertit.
Quandoque etiam sententiam vocamus sensum aut mentem verborum quae dicimus diciturque sententia a sentiendo, quoniam ita sentiamus, id est judicemus. AGRICOLA.

Et tu quidem] Repetit breviter Philosophia querelam Boetii, et per capita commemorat, captatque (ut praediximus) benevolentiam, cum fatetur vera esse ea quae clare in textu patent. AGRICOLA.

In commune bonum] Id est in utilitatem publicam. AGRICOLA.

[Col. 0942A] Pauca] Inter paucum et parvum hoc interest, quod paucum ad numerum magis pertinet, parvum ad quantitatem refertur. Duo enim gigantes pauci homines sunt, non parvi: contra vero mille pygmaei parvi sunt, non pauci. AGRICOLA.

Honestate] Quia pleraque objiciebantur ei quae fuisset Boetio turpe negare, ut quod voluerit senatum esse salvum, et reliqua ejus generis. AGRICOLA.

Strictim] Id est breviter, a stringendo, id est arctando vel colligando. AGRICOLA

Vulgi] Vulgus masculini et neutri generis invenitur. Virgil. in II Aeneid.:

   Hinc spargere voces
In vulgum ambiguas.
Horatius in odis:

[Col. 0942B] Odi profanum vulgus et arce.
AGRICOLA.

Damna] Damnum a dando, id est expendendo dictum puto, sicut scamnum a scandendo, scribendumque est sine p, quemadmodum scamnum, somnus, temno: et ut semel dicatur, nunquam p inter m et n litteras in Latinis dictionibus intervenit. Ipsum m, teste Quintil. in I Institut., Latine loquendi moro sonandum est tanquam esset n littera. AGRICOLA.

Postremo adversus, etc.] Hoc fecit Boetius in carmine:

O stelliferi conditor orbis.
AGRICOLA.

Incanduit] Id est exarsit. Candere proprie est album esse, et propemodum fulgorem reddere. Virgil. [Col. 0942C] in I Aeneid.:

Candentis vaccae media inter cornua fudit.
Horatius in Odis:

   Nube candentes humeros amictus
Augur Apollo.
Inde per translationem deductum est, ut quae ignita sunt, candentia dicantur. Horat.:

Ventres lamina candente nepotum
Diceret urendos.
Hinc demum sicut ardere ira, sic excandescere et incandescere dictum est. AGRICOLA.

Musae] Id est carminis, per synecdochen, causam pro effectu posuit. AGRICOLA.

Pax] A vetere verbo pago dicta est, unde et compages et pactum, quod praeteritum habuit pegi: unde et impigo, impegi dicendum esse videtur, et non impingo, [Col. 0942D] quod impigi media brevi syllaba facere deberet: sicut pepigi, a quo id componitur, facit. AGRICOLA.

Vota] Aliquando votum significat quod Deo promittitur alicujus rei impetrandae vel exorandae gratia, aliquando desiderium aut preces: sic dicimus rem evenisse ex voto, et hinc vota dicit, id est preces posuisti. AGRICOLA.

Sed quoniam plurimus] Hoc loco docilem facit Philosophia, ostendens quo ordine velit de rebus ad consolandum Boetium pertinentibus disserere, et quod primum, hoc est in secundo libro, velit uti lenioribus remediis, ut quasi praeparet eum ad acriora remedia percipienda. Plurimus, id est valde multus, hocque [Col. 0943A] magis ex usu loquendi hominum, quam ex virtute verbi aut vera significatione dicitur. AGRICOLA.

Affectuum] Affectus dicitur id quod Graeci vocant , quod nostri hodie ignari Ciceronis et aliorum auctorum Latine loquentium, passionem animi vocant. Est autem affectus major quidam animi motus, desinens tandem: nam si duret, jam nomen affectus amittit, et consuetudo dicetur. Itaque ira affectus est, iracundia vero assuetudo: affectionem autem Cicero vocat omnem permotionem non animi solum, sed et corporis, id quod dialectici nostri dispositionem vocant: quemadmodum quod illi habitum vocant, melius consuetudinem, vel usum, vel assuetudinem vocarent, ut sit affectio tremor, qui ex metu provenit, assuetudo vero tremor qui ex senio vel [Col. 0943B] morbo relictus. AGRICOLA.

Incubuit] Per metaphoram dictum est, id est invasit: proprie enim super aliud jacere. Virg.:

Incubuitque toto.
AGRICOLA.

Uti nunc mentis] Dictum est ad illam figuram, sicut dicimus, sum laetae mentis. Ovidius:

Et vultus melioris eris.
habetque gratiam non indecoram illa forma dicendi. AGRICOLA.

Nondum te validiora, etc.] Longe et crebrae translationes conjunctae sunt, et prope in allegoriam vertitur oratio. AGRICOLA.

Non quidem pulsus es, sed aberrasti] Loquitur ex Stoicorum sententia, qui aiunt hominem sapientem [Col. 0943C] civitate depelli non posse, nisi ipse pravis cupiditatibus victus aberret ab ea. Cicero in Paradoxis: Sapientis animus magnitudine consilii, tolerantia rerum humanarum, contemplatione fortunae, virtutibus denique omnibus ut moenibus septus vincetur et expugnabitur, qui ne civitate quidem pelli potest?

, ] Haec verba sunt in exemplari quod doctissimus Caesarius mihi commodavit. Interpretantur autem sic. Sed unus rex est, unus Dominus. Habentur et sic in eodem margine ascripta, , : Sed unus dominus est, unus rex. In epistola vero Aedicollii paulo aliter, , : Unus dominus sit, unus rex. Agricola vero hunc in modum legit, , . Sumptum [Col. 0943D] est ex Homero, qui in secunda Iliados rhapsodia sic inquit:

, ,
:
id est, non bonum multorum dominatio; unus dominus sit, unus rex, quod (ut Philippo Beroaldo placet) uno versu sic reddi potest,

Non opus ut multi, sed princeps imperet unus,
Rex unus.
Possumus et sic reddere,

Non bona multorum dominatio, sit dominus, sit
Rex unus.

Tuae civitatis] Civitatis sapientum. Cicero in III de Finib. de Stoicis haec tradit: Mundum autem censent regi numine deorum, eumque esse quasi communem [Col. 0944A] urbem, et civitatem hominum et deorum, et unumquemque nostrum ejus mundi esse partem. Idem in Paradoxis: Mors terribilis est iis quorum cum vita omnia exstinguuntur, non his quorum laus emori non potest. Exsilium autem terribile his quibus quasi circumscriptus est habitandi locus, non his qui omnem orbem terrarum unam urbem esse dicunt. Idem in Tusculanis Quaestionibus: Itaque ad omnem rationem Teucri vox accommodari potest: Patria est ubicunque est bene. Socrates quidem cum rogaretur cujatensem esse diceret, mundanum inquit. Totius enim mundi se incolam et civem arbitrabatur. Prosper, eruditus et Christianus poeta:

Non metuo exsilium, mundus domus omnibus una est.
Divus Ambrosius in 6 epist.: Quocunque accesserit [Col. 0944B] sapiens, ubique civis est, ubique sua omnia intelligit, nusquam se peregrinum, nusquam hospitem judicat. Theophrastus dicere solebat doctum hominem, ex omnibus solum, neque in alienis locis peregrinum esse, neque inopem amicorum. Vetus adagium est: Quaevis terra patria, quo admonemur virum sapientem ac bonum, ubicunque gentium vixerit, felicem esse. Ovid. in Fastis:

Omne solum forti patria est, ut piscibus aequor.
Papinius in Thebaide:

Omne homini natale solum.

Ei jus exsulare non esse] Id est non licere ei exsulem esse, seu pati exsilium. Meo judicio exsulare hic verbum est, tametsi secus sentiat Agricola. Potest et sic exponi, jus exsulare, hoc est jus exsulandi, ut [Col. 0944C] apud Horatium:

   Tempus abire tibi;
id est tempus abeundi.



IN METRUM VI.

Cum Phoebi radiis] Carmen hoc ex praecedentibus pendet: quia enim praedixit Philosophia velle se primum mala et dolores Boetii mitioribus remediis mollire, ut sic deinde ad acriora medicamina percipienda aptior fieret. In hoc carmine velut, communi quadam sententia, ostendit in omnibus rebus ita debere fieri, ut quodque suo tempore peragatur: quod si ante tempus festinemus, vel extra tempus conemur aliquid, frustra nos et sine effectu laboraturos esse. Metrum est Glyconium, dictum ab auctore Glycone: trimetrum, hoc est tribus pedibus constans, spondeo et duobus dactylis. Dicit qui per aestatem, [Col. 0944D] cum omnia fervent caloribus, serere volet, frustra sperabit messem: sic etiam per hiemem violas non esse legendas, nec uvas colligendas vere; Deus enim omnibus rebus tempora sua dedit, quae qui non sequetur, non habebit laetum finem rerum suarum. AGRICOLA.

Cum Phoebi radiis grave, etc.] Totum periphrasis est, id est circumlocutio aestatis. AGRICOLA.

Cancri] Cancer est signum coeleste, in quo sol aestate facit solstitium, quo tempore fervidissima aestas est. AGRICOLA.

Negantibus] Negare dicitur et verbis abnuere, ut Terent. in Eunucho:

Ait, aio; negat, nego.
[Col. 0945A] et opere non obsequi. Lucanus in primo:

   Summisque negatum
Stare diu.
AGRICOLA.

Sulcis] Sulcus est cavitas oblonga illa quae inter terram utrinque ab aratro disjecta in agris relinquitur. AGRICOLA.

Credidit] Credere proprie significat alicui fidem adhibere, unde credere dicimus, aliquando committere aliquid alteri, vel tradere, ut pecuniam vel secretum: quia cujus fidei non credimus, illi fere non tradimus ullam rem. AGRICOLA.

Quernas] Sic proprie facimus possessivum a quercu, non quercinas, ut vulgus barbare dicit. Est autem quercus arbor glandifera, ignota nostris regionibus: quod enim nos quercum vocamus, proprie robur dicitur. [Col. 0945B] AGRICOLA.

Purpureum nemus] Non satis considerate posuit Boetius hoc adjectivum. Describit enim hiemem, quo tempore dicit ad legendas violas purpureum nemus non esse petendum: verum eo tempore nunquam nemus est purpureum, quoniam nulli tunc sunt flores. Ergo parum circumspecte, cum orationem ad illud tempus referat, videtur dixisse purpureum nemus, nisi ad Graecam hujus verbi proprietatem allusit. Illi , id est porro , hoc est prorsus mistum et agitatum dicunt: inde etiam hic purpureum nemus dixerit hiemis velut ventis turbidum et inquietum. AGRICOLA.

Nemus] A Graeco id est pasco, dicitur. Quoniam prisci per nemora, quemadmodum adhuc multis [Col. 0945C] regionibus fit, armenta pascebant. AGRICOLA.

Lecturus] Lego proprie id quod colligo significat: unde et legere litteras dicimus: quoniam colligendo et conjungendo eas, verba, et ex his, sententias efficimus. AGRICOLA.

Inhorruit] Id est concussus est vel exasperatus. Horrere proprie est metu vel frigore concuti. Juvenalis:

   Simplex ne furor, sestertia centum
Perdere, et horrenti tunicam non reddere servo?
AGRICOLA.

Vernos] Ver sicut pleraque Latina a Graeco ductum est, praeposita littera: sicut illi , nos vis dicimus. AGRICOLA.

Palmites] Dicuntur rami vitium, quoniam velut palpando adminiculis quibus sustentantur adhaerent. [Col. 0945D] AGRICOLA.

Autumno] Autumnum dictum credo, quod is auctor laborum omnium qui per totum annum colendae terrae suscipiuntur, quia autumnus est qui fructum laborum refert. AGRICOLA.

Bacchus] Graecum nomen est quod Deum vini significat, et Latine Liber pater dicitur. AGRICOLA.

Tempora] Tempus a tendendo dictum videtur, quoniam per omnia tendatur, et complectatur omnia. AGRICOLA.

Aptans] Id est accommodans, dictum est a vetere verbo apo, apis, apere, quod significat connecto, unde et apiscor, a quo adipiscor dicitur: sicut a facio faciscor, et tamen proficiscor. Hinc et apex dictus [Col. 0946A] est, qui teste Festo Pompeio, filum erat laneum, quo flamen, caput circumligans, crines, ne spargerentur, continebat. AGRICOLA.

Officiis] Officium aliquando meritum significat vel beneficium. Cicero in I Epistol.: Ego omni officio ac potius pietate caeteris erga te satisfacio omnibus. Unde et officiosus dicitur in hac significatione. Quandoque significat id quod quisque ex professione sua facit: sicut officium medici est sanare, officium fabri struere, officium boni viri recte facere. Sic Cicero librum Officiorum appellavit, quoniam illic de officiis boni viri disserit. AGRICOLA.

Praecipiti] A prae et caput dictum est, diciturque mitti praeceps, qui sic mittitur ab alto, ut caput ejus praecedat, et sequantur pedes. Deinde et locus dicitur [Col. 0946B] praeceps, qui directe et ad perpendiculum in altum tendit, et non fastigiate et molliter. AGRICOLA.

Via] Ut ait Varro, a vehendo dicta est, quasi veha, quia per eam res vehuntur, sicut iter ab eundo dicitur. AGRICOLA.



IN PROSAM VI.

Primum igitur] Hic Philosophia interrogantionibus quibusdam praeparat animum Boetii ad ea quae in consolationem illius prolatura est, melius accipienda. Itaque quemadmodum geometrae solent suppositiones quasdam proponere, quibus concessis possint adversario id quod volunt ex illis demonstrare, ita hic Philosophia facit. Quia enim duo sunt praecipua ad ostendendum quod nihil debeamus moleste ferre, quidquid nobis accidat adversi, quorum primum est [Col. 0946C] quia Deus mundum providentia sua regit, certum est nihil ab eo in mundo nisi benefieri. Ergo quidquid ab illo nobis immittitur, bonum est, nec debemus propter id, qualecunque fuerit, dolere. Secundum vero est quia homo est sortitus animam quae immortalis est et ad aeternam beatitudinem consequendam facta; est non debet ergo quisquam dolere propter ulla adversa, quia illa brevia sunt, et per illa ad beatitudinem aperitur nobis via. Sane Boetio horum utrumque concedendum fuit, non solum quia Christianus erat, sed etiam ex secta philosophiae quam sequebatur, quae erat vetus Academia ex institutione Platonis. Epicurei quidem utrumque et providentiam et animae immortalitatem negabant, et item omnes fere physici veteres, quorum sententiam apud nos [Col. 0946D] Lucretius in poemate copiose explicuit. Stoici providentiam Dei regentem mundum ponebant, immortalitatem animorum negabant. Ergo si cum his disputandum fuisset, utrumque eorum aut alterum probandum ante erat, ne ex non confessis procederetur: nunc Boetium credentem ista satis fuit admoneri. Primum ergo horum Boetius celeriter concedit. Ad secundum vero cum Philosophia id multis interrogationibus conetur elicere, ut servet decorum persona Boetii, qui tristis et perturbato animo erat, nec poterat prae moerore intelligere quid diceret Philosophia, nihil certum respondet, cum id etiam philosophia non aperte proponat, sed tamen elicere ex aliis interrogationibus cupiat. Et secundum quidem hoc in [Col. 0947A] duas partit suppositiones. Ex hoc enim quod anima immortalis est, conjuncto cum eo quod providentia regitur mundus, consequitur finem animae Deum esse, hoc est beatitudinem, ad quam a Deo ordinata est. Interrogat igitur primum Philosophia Boetium an credat divina ratione mundum regi, quod quidem expedite Boetius fatetur, quemadmodum jam in proximo carmine cecinerat. Deinde perquirit Philosophia an sciat Boetius quibus gubernaculis mundus regatur. Ad quod respondet vix se intelligere quid dicat Philosophia; itaque non facile posse se respondere ad interrogata: quare subjicit Philosophia non mirum esse si in ea ignorantia aut errore perturbationes aliquae animum ejus invaserint. Est autem (ut verum dicatur) post priorem interrogationem [Col. 0947B] haec posterior supervacua, neque videtur Boetius satis diligenter naturam quaestionum istarum distinxisse. Nam si conceditur mundum non regi fortuitis casibus, sed divina ratione, quid opus erat deinde interrogare quibus gubernaculis mundus regeretur, cum certum jam sit ex priori confessione divina ratione, id est providentiam esse, per quam regitur mundus? Sane primum interrogandum erat an crederet esse ullum Deum, quod nonnulli omnino negabant: alii (ut Epicurus et sectatores sui) dicebant esse Deum, sed otiosum et non curantem res humanas. Utrique igitur isti ponebant fortuitis casibus regi, ergo cum concessisset Boetius esse Deum, tamen inquirendum erat crederetne providentia illius regi mundum. Nemo enim omnium inventus est qui, [Col. 0947C] cum crederet Deum conditorem praesidere mundo, qui putaret fortuitis casibus res agitari, sed credebat omnia providentia qubernari. AGRICOLA.

Sed dic mihi, meministi, etc.] Hic conatur elicere secundam suppositionem, quae est, hominem ad beatitudinem consequendam factum esse: interrogat ergo Philosophia an meminerit Boetius quis sit finis rerum, quod quale sit Boetius dicit oblitum se esse. Id rursus tentat Philosophia alia percontatione elicere, quaeritque an quod sit omnium principium sciat: qui respondit Deum esse, ut paulo ante dixit. Dicit ergo Philosophia mirum esse, cum sciat principium omnium rerum, ut finem ignoret. Hoc ideo est, quoniam enim scit Deum principium omnium esse, debebat scire Deum omnia fecisse, ut essent bona, quia [Col. 0947D] bonitas cujusque, beatitudo ejus est; ergo omnia voluit esse beata, quatenus natura uniuscujusque (ut ait Plato) capax beatitudinis esse poterat. Deinde ibi, Sed hoc quoque, etc., tertium de animi immortalitate perquirit. Quaerit ergo an meminerit hominem se esse, deinde an sciat quid sit homo. Ad quod respondet Boetius, ex sententia Porphyrii, hominem esse animal rationale mortale, cum rectius definivisset hominem esse animal ex corpore et rationali immortali anima compositum. Cum enim oblitus sit Boetius constare se ex anima immortali, non est mirandum si brevibus istis adversitatibus perturbetur: dicit ergo hanc etiam esse vel praecipuam mali sui causam, quod sui oblitus sit, desieritque seipsum nosse. [Col. 0948A] Colligit ergo has tres suppositiones more suo ab ultima incipiens. Quoniam enim oblitus est sui, hoc est, nescit ad immortalem se beatitudinem destinari, idcirco tanquam exsulem et bonis suis spoliatum se deflet. Quod fieri non potest, nam immortali nihil mortale bonum vel malum esse potest. Deinde, quia ignoret finem rerum, decipi eum ut felices putet eos quorum prospera sunt scelera, eum potius infelicissimos eos putare deberet, ut quos gravissimae poenae maneant scelerum suorum. Postremo, quia putet providentiam non esse quae mundum regat, putat omnia incerta sorte et fortuito evenire: qui errores ad omnem subversionem et perniciem mentis satis magni sunt. AGRICOLA.

Pateris] Patior quandoque significat permitto, ut [Col. 0948B] hic, et Cicero in Catilinam: Non patiar, non feram, non sinam: quandoque significat male affici. Juvenal.:

   Lateris vigili cum febre dolorem
Si coepere pati.
AGRICOLA.

Statum] Status quandoque dicitur habitus corporis in pedes erecti, ut dicimus, status, sessio, accubatio; quandoque significat conditionem. Virgil.

Qui status antiquo Latio?
AGRICOLA.

Curationis] Curare proprie curam adhibere significat, inde quoniam praecipua est medici circa aegrotum sanandum cura; curare etiam pro sanare; quandoque non sanare, sed curam sanitatis habere: unde etiam ut non sanetur aeger, medicus curare dicitur; tamen Horat. in II Epistol. ait:

   [Col. 0948C] Fugeres, radice vel herba
Proficiente nihil curarier.
Potest ergo curari radice nihil proficiente, sed nequaque sanari. AGRICOLA.

Arbitratu] Id est voluntate vel judicio. Arbitrari veteres dicebant inspicere vel cognoscere, unde remotis arbitris loqui dicitur, qui solus cum aliquo loquitur, et arbiter judex vocatus. AGRICOLA.

Ullum] Ab uno nonnulli ullus dictum volunt. AGRICOLA.

Conditore] Condere quandoque significat facere, ut hic et supra:

O stelliferi conditor orbis.
Quandoque colligere. Horatius in I Carminum:

Illum si proprio condidit horreo.
[Col. 0948D] Quandoque abscondere. Virgil. in Bucolicis:

His ego saepe lupum fieri et se condere silvis.
AGRICOLA.

Exsortes] Exsors ab ad et sors dicitur, quasi extra sortem, id est partem, qui prorsus privatus est re. AGRICOLA.

Papae] interjectio stupentis vel admirantis est, a Graeco ducta. AGRICOLA.

Sententia locatus] Frigida et segnis videtur esse ista translatio, locari in sententia; rectius erat utcunque aut locatam in eum sententiam; melius utique et modestius erat, cur tam salubrem habens sententiam; aut fretus, aut praeditus, vel nixus sententia aegrotet. AGRICOLA.

[Col. 0949A] Conjecto] Id est suspicor: unde conjectores dicuntur somniorum, aut similium rerum interpretes, quoniam suspicionibus futura colligunt. AGRICOLA.

Ambigis] Ambigere, ab am quod circum in compositione, et ago dictum per interpositionem b litterae. AGRICOLA.

Num inquit, etc.] Sententia est. Non dubitabam quin error esset aliquis in te, qui causa esset ut dolor iste rerum adversarum posset intrare in animum tuum. AGRICOLA.

Hiante valli robore] Similitudo a munitionibus ducta est; quando enim aliquid deest vallo ut hiet, id est apertum sit, datur aditus hostibus in munitiones. AGRICOLA

Morbus] hic per translationem dictus est: credo [Col. 0949B] dictum a morte, quoniam morbus ad mortem ducat. AGRICOLA.

Exstirpare] A stirpe dicitur, quod masculino genere radicem significat, quasi stirpitus evellere. AGRICOLA.

Vel maximam] Vel hic non disjunctive ponitur, sed id fere quod etiam significat: sic Propertius:

Nocte una quivis vel Deus esse potest.
AGRICOLA.

Reconciliandae sospitatis.] Dura translatio, sicut Boetii pleraeque, pro reparandae vel recuperandae est dictum. Reconciliantur enim proprie qui ex amicis inimici facti, rursus redeunt in gratiam. A concio enim concilium dictum est, id est conventus hominum: unde conciliare homines ad consensum perducere. Fuit sane modestior aliquanto translatio, nec [Col. 0949C] isti multum dissimilis tamen quam in Tyrone suo graviter castigat Cicero, quod ille dixerat, valetudini fideliter serviendo. AGRICOLA.

Nequam] Id est non cujusquam, hoc est, qui nihili homo est et nullius pretii: cujus contrarium est, qui dicitur frugi, qui frugem aliquam bonam et utilitatem sui praebet. Itaque Plautus nummum nequam dixit, qui bonus non esset. AGRICOLA.

Vices] Id est, vicissitudines, permutationes. AGRICOLA. [* 1Kb]

Reliqua Rodolphi Agricolae quae in Boetium scripsisse fertur in manus meas non pervenerunt, quae utinam pervenissent! Nam ut haec, ita et illa sane quam libens tibi communicarem. Caeterum te, candide lector, oratum velim ut his nostris qualibuscunque tantisper [Col. 0949D] contentus sis, dum fueris adeptus meliora.

Sed sospitatis auctori grates] Attentum simul et benevolum reddit Boetium, dicens non omnino de ejus salute desperandum esse, sed Deo gratias agendas, quod elementa recuperandae salutis sint relicta.

Sospitatis] Incolumitatis.

Auctori] Deo.

Grates] Gratias subaudi agamus.

Sed quoniam firmioribus] Ostendit qua ratione Boetio sanitas restitui possit.

Tempus uti] Pro utendi, figurata locutio est.

Hanc] Perturbationum caliginem.

Fomentis] Remediis. Duplicia autem remedia Boetio [Col. 0950A] Philosophia promittit. Primum quidem laevia et mediocria ad removendam perturbationum caliginem, quae impedimento est animo quo minus queat speculari veritatem. Deinde vero acriora firmioraque, ut falsae felicitatis specie perspecta, verae beatitudinis formam possit intueri.



IN METRUM VII.

Carmen est adonium, dactylo constans et spondeo: quo docet Philosophia tribus pulcherrimis comparationibus ita mentem hominis perturbationum caligine confundi, et passionum vinculis obstringi, ut nonnunquam in servitutem redacta, veritatem minime possit intueri. Sciendum est quatuor principales esse animae perturbationes, quae et affectiones dicuntur, et a junioribus passiones. Harum duae quidem ex [Col. 0950B] opinione boni nascuntur, gaudium et spes: duae vero ex opinione mali, dolor et metus. Gaudium, quae et voluptas gestiens (id est praeter modum elata laetitia) dicitur, est animi affectio proveniens ex opinione praesentis magni cujuspiam boni, rationi non obtemperans. Spes quae et cupiditas vocatur, est animi affectio proveniens ex opinione futuri cujuspiam boni, rationi non obtemperans. Dolor seu aegritudo est animi affectio proveniens ex opinione magni mali praesentis rationi non obtemperans. Metus est animi perturbatio, accidens ex opinione magni mali impendentis, praeter rectam rationem. Has perturbationes magnus poeta paucis complexus est, in Aeneidos sexto:

Hunc metuunt cupiuntque, dolent gaudentque, nec auras
Respiciunt, clausae tenebris et carcere caeco.
[Col. 0950C] Ex his vitium omne nascitur: unde Francis. Philelp. in Saitris:

Dedecus omne audet mens perturbata nefasque.

Danda igitur cum primis opera est nobis ut eas vel exstirpemus, vel certe rationis subdamus imperio, ut compotes beatitatis evadamus. Divus Ambrosius in II Epistolarum: Insurgit enim sapiens quasi, victor debellatis a se ac triumphatis, libidini, timori, ignaviae, moestitudini, coeterisque vitiis, donec ea de possessione suae mentis eliminet, et omnibus terminis finibusque suis propulset, atque arceat. Joannes Bocacius in Bucolicis:

O Damon, Damon, quantum sibi quisque beavit,
Qui potuit mentis rabidos sedare tumores.
Baptista Mantuanus:

[Col. 0950D] Ardua res, vicisse alios: victoria major
   Est animi fluctus composuisse sui.
Subjecisse metus, et debellasse tumores
   Gaudia, spemque gravi supposuisse jugo.

Nos quoque annos abhinc septem in Eclogis moralibus hunc in modum lusimus:

Fortibus bellis animos domate,
Vinculo pacis reprimatur ira,
Cura sit mordax procul, arceatur
   Prava cupido.
Nemo captores rutilis in armis
Urbium jactet, celebres triumphos
Nemo miretur, quibus intumescunt
   Saepe tyranni.
Gestiens quisquis pepulit quieto
Gaudium et duros animo dolores,
Spes anhelantes, pavidumque vicit
   Corde timorem.
[Col. 0951A] Solus hic lauri meruit coronam,
Purpuram solus, placide triumphans.
Proximam sedem cui dat beato
   Vera voluptas.
Et in quarto Elegiarum libro:

Splendida non faciunt fortunae munera regem,
   Blattea nec vestis, nec generosa domus.
Rex est qui sese, rectae rationis habenis
   Compescens animi noxia vota, regit.
Non merito fortis censetur, qui nimis audax
   Tristia terribili corpore bella gerit.
Fortis eximio virtutis praedita dono
   Mens pia, mens almae conscia justitiae,
Quae domat affectus recto moderamine pravos,
   Corporeas vincens gnaviter illecebras.
Cujus ad imperium fugit illecebrosa voluptas,
   Et dolor impigra spesque metusque fuga.

Volvens] Exagitans.

Turbidus auster] Turbulentus ventus, species pro genere posita.

[Col. 0951B] Aestum] Maris motum.

Vitrea] perspicua.

Par] Similis.

[Col. 0952A] Visibus obstat] Visum non transmittit.

Defluus] Deorsum fluens.

Resistit] Remoratur.

Obice] Objectione.

Saxi soluti rupe] Dissoluti a rupe.

Lumine] visu.

Cernere] videre.

Verum] Veritatem.

Carpere callem] Ire. Sic Ovidius:


Si rota defuerit, tu pede carpe viam.

Nubila] Obscurata, perturbata.

Ubi] In qua mente.

Haec] Hae perturbationes, de quibus Philelphus in Satiris:

Hic timet, ille cupit, dolor hinc furit, inde voluptas,
Et nos in primo Elegiarum:

[Col. 0952B] Languida conficiunt mordaces pectora curae,
   Hinc spes, inde metus, laetitia atque dolor.

Regnant] Dominantur.



LIBER SECUNDUS.
[Col. 0951]


IN PROSAM PRIMAM.
[Col. 0951B]

Superiori volumine Boetii querelae dolorisque et aegritudinis causae sunt expositae, quibus penitus introspectis, Philosophia peritissima languentium animorum medica, nunc hoc in libro remedia confert (ut supra pollicita est) ea quae sunt leviora, quo in subsequenti volumine commodius acriora possit adhibere. Tota autem disputatio nunc spectat eo, ut ostendat fortunae bona minime nostris in bonis esse numeranda.

[Col. 0951C] Post haec] Post decantatum proximum carmen.

Ubi] Postquam.

Modesta] Moderata.

Collegit] Refecit.

Exorsa est] Coepit loqui.

Habitum] Affectionem, disputationem.

Tabescis] Consumeris.

Pervertit] Perturbat.

Illius prodigii] Monstrosae fortunae.

Fucos] Fraudes. Terentius in Eunuch:

Per impluvium fucum factum mulieri.

Quos eludere nititur] Joannes Campanus:

Dat fortuna manus quibin est nocitura secundas:
   Ridet ut alliciat, porrigit ut capiat.
Seneca:

[Col. 0951D] Fortuna cum blanditur, captatum venit.

Incessere] Impetere, insectari. Gellius: Cum me maledictis incesseret.

Adyto] Adytum locus est secretior templi, ad quem non nisi sacerdoti dabatur accessus. Virgilius:

Isque adytis haec tristia dicta reportat.
Hic intellige Philosophiae secretarium, quae tanquam numen sacra est, et veneranda.

Verum omnis subita mutatio rerum, non sine quodam quasi conflictu contingit animorum] Pulchra et verissima haec est sententia, a qua non discrepat illa Senecae:

Gravius nocet, quodcunque inexpertum accidit
Et ejusdem illa:

Grave est malum omne quod sub aspectu latet.

Conflictu] Commotione, cruciatu.

[Col. 0952B] Tempus haurire] Pro hauriendi. Sic Horatius in epistolis:

Tempus abire tibi.
Propertius:

Nunc est discedere tempus.

Suadela] Vis et facultas suadendi.

Nostra instituta] Philosophiae praecepta.

Musica] Poetica, quam et Terentius musicam appellavit.

[Col. 0952C] Haec natura] Ut sit mutabilis.

In ipsa sui mutabilitate constantiam] Ovid. in Tristibus:

Passibus ambiguis fortuna volubilis errat,
   Et manet in nullo certa tenaxque loco.
Sed modo laeta manet, vultus modo sumit acerbos,
   Et tantum constans in levitate sua est.

Ambiguos vultus] Incertos, modo hilares, modo tristes.

Caeci numinis] Fortunae, quam veteres deam caecam sunt fabulati. Plinius lib. II Naturalis Historiae, capite 7: Toto quippe mundo, et locis omnibus, omnibusque horis, hominum vocibus fortuna sola invocatur, et una nominatur, una accusatur, una agitur rea, una cogitatur, sola laudatur, sola arguitur, et cum convitiis colitur: volubilisque, a plerisque vero et [Col. 0952D] caeca etiam existimata, vaga, inconstans, incerta, varia, indignorumque fautrix. Huic omnia expensa, huic omnia feruntur accepta, et in tota ratione mortalium sola utramque paginam facit. M. Tullius in Laelio: Non enim solum ipsa fortuna caeca est, sed eos etiam plerumque efficit caecos quos complexa est. Franciscus Petrarcha in Bucolicis:

Caeca rotat fortuna fidem, rotat omnia fatum.
Auctore Cebete Thebano, Fortuna super lapide quodam rotundo consistere videtur, et non solum caeca, sed insana etiam et surda est. Obambulat quocunque gentium, et aliis quidem facultates eripit, aliis tradit, ab eisdemque rursus aufert illico quae tradiderat, atque aliis temere instabiliterque concedit. Pacuvius:

[Col. 0953A] Fortunam insanam esse et brutam perhibent philosophi,
Saxique ad instar globosi praedicant esse volubilem.
Quia quo saxum impulerit fors, eo cadere fortunam autumant.
Caecam ob eam rem esse vocant, quia nihil cernat quo sese applicet.
Insanam autem aiunt, quia atrox, incerta instabilisque sit;

Brutam, quia dignum aut indignum nequeat internoscere. Apuleius in septimo de Asino aureo. Subibatque me non de nihilo veteris priscaeque doctrinae viros finxisse ac pronuntiasse caecam et prorsus exoculatam esse fortunam, quae semper suas opes et malis et indignis conferat, nec unquam judicio quemquam mortalium eligat; imo vero cum his potissimum diversetur quos, procul si videret, fugere deberet; quodque cunctis est extremius, varias opiniones, imo contrarias nobis attribuat, ut et malus boni viri fama [Col. 0953B] glorietur, et innocentissimus contra noxiorum ore plectatur.

An vero tu pretiosam] Ostendit in fortunae bonis veram felicitatem non consistere, quod illa minime stabilis sit, discessuque suo longe plus moeroris afferat, quam adventu laetitiae secum attulerit.

Nec manendi fida] Valerius Max. lib. VI: Caduca nimium et fragilia puerilibusque consentanea crepidis sunt ista, quae vires atque opes humanae vocantur: affluunt subito, repente dilabuntur, nullo in loco, nulla in persona stabilibus nixa radicibus consistunt, sed incertissimo flatu fortunae huc atque illuc acta, quos sublime extulerunt, improviso recursu destitutos in profundo cladium miserabiliter immergunt. Itaque neque debent existimari, neque dici [Col. 0953C] bona, quae inflictorum malorum amaritudinem desiderio sui duplicant.

Allatura moerorem] Baptista Mantuanus in prima Parthenice:

   Tristem sperata, superbum
Jam praesens, amissa facit fortuna dolentem.

Rerum exitus prudentia metitur] Memorabilis haec est sententia, cui concordat illud Terentii in Adelphis:

Istuc est sapere, non quod ante pedes modo est
Videre, sed etiam illa quae futura sunt
   Prospicere.

In alterutro] Vel in adversitate, vel in prosperitate.

Nec formidandas fortunae minas] Seneca tragicus:

Nemo confidat nimirum secundis,
Nemo desperet meliora lapsis.
Miscet haec illis prohibetque Cloto
Stare fortunam, rotat omne fatum.
[Col. 0953D] Nemo tam divos habuit faventes,
Crastinum ut posset sibi polliceri.
Res Deus nostras celeri citatas
   Turbine versat.
Baptista Mantuanus in prima Parthenice:

Id quoque nonnunquam mentes solatur amaras,
Quod durare nihil patitur fortuna, vicesque
Mobilis alternat, ventoque simillima proram
Nunc premit, a puppi placida modo murmurat aura.

Postremo aequo animo] Aliud affert argumentum Philosophia, quo Boetio non esse de fortuna lamentandum ostendit hunc in modum: Quicunque semel fortunae dominio se commisit, id aequo animo ferat necesse est. Acceptis autem ab ea opibus et dignitatibus, te fortunae subdidisti, feras igitur patienter, si deponere coactus fueris ea quae tibi tradita fuerunt [Col. 0954A] ea conditione, ut non possent apud te perpetuo permanere.

Intra fortunae aream] Intra locum ubi fortuna dominatur. Videtur translatio sumpta ab area in qua a bobus jugum gestantibus quondam tritura fieri solebat. Tametsi quidam non inconcinne legant aleam, prior tamen lectio magis mihi comprobatur.

Si ventis vela committeres] Probat aptissimis similitudinibus ferenda esse, non culpanda, quae mutare non possumus.

Volventis] Circumagentis se, aut volubilis.

Conaris] Interrogative legendum hoc, et cum stomacho.



IN METRUM PRIMUM

Hoc carmine iambico quod , id est claudidicans [Col. 0954B] appellatur, in superiorum confirmationem dicit fortunam sibi nunquam melius placere quam quoties una eademque hora potentissimum quempiam viderit, eumdemque miserrimum. Carmen hoc simile est illi Persiano:

Nec fonte labra prolui caballino.

Haec] Fortuna.

Cum] Postquam.

Verterit] Mutaverit.

Vices] Rerum conditionumque permutationes.

Exaestuantis] Ultra modum fluctuantis. Vetus adagium est, , fortuna Euripus, sive volubilis, seu aestuaria, quod vicissim nunc huic favere soleat, nunc illi, a maris Euripi prodigiosa quadam reciprocandi celeritate ducta metaphora. Est autem [Col. 0954C] Euripus maris pars inter Phocidem Boeotiae partem et Euboeam insulam, cujus meminit Plin. lib. II. Et quorumdam tamen, inquit, privata natura est, velut Taurominitani Euripi, saepius et in Euboea septies die ac nocte reciprocantis, tam rapida conversione, ut (quemadmodum auctor est Pomponius Mela) ventos ac etiam plena ventis navigia secum portet. Neque dum hujus tam stupendae rei causa satis idonea pervestigata est a scriptoribus, etiam si Titus Livius, secundi belli Punici lib. VIII, a ventis quibusdam illic flantibus ita rapi credit. Seneca in Hercule Oetheo:

Euripus undas flectit instabilis vagas,
Septemque rursus flectit et totidem refert,
Dum lassum Titan mergit Oceano jubar.
Cicero pro Plancio: Quod fretum, quem Euripum tot motus, tantas, tam varias habere creditis agitationes, [Col. 0954D] commutationes, fluctus, quantas perturbationes, et quantos aestus habet ratio comitiorum? Euripos etiam lacus temporarios manu factos, in quibus navalem pugnam committebant veteres, quos etiam Nilos appellabant, notum est ex Tranquillo, Tacito, Seneca et aliis.

Dudum] Paulo ante.

Tremendos] Ob potentiam formidandos.

Proterit] Pessundat.

Sublevat] Sursum levat, et attollit.

Dura] Inexorabilis.

Probat] Ostendit.

Ostentum] Prodigium, miraculum.

Visatur] Videatur.

[Col. 0955A] Stratus] dejectus, miser.



IN PROSAM II.

Hoc loco fortuna inducitur severe cum Boetio id expostulans, quod ob amissa doleat non secus ac si sua ipsius bona perdidisset: quae si propria possedisset, nunquam sane potuisset amittere. Proinde fortuna sibi vindicat opes, honores, et id genus alia, secumque pariter advenire discedereque ait. Et quo minus justae videantur Boetii querelae, pollicetur ejus fuisse quaecunque abstulerit, se continuo concessuram, si cujusquam mortalium quidquam illorum proprium esse demonstrarit. Postea inconstantiam suam vires suas esse fatetur, a qua si prohibeatur, iniquissime secum agi. Postremo docet exemplis quibusdam jus sibi semper fuisse volubili orbe rotam circumagere [Col. 0955B] suoque arbitrio versare.

Agitare] Tractare, disputare.

Quid tu o homo] Verba fortunae adversus Boetium.

Ream agis] Accusas. Reum agere est accusare. Peragere vero, condemnare.

Quid] Aliquid.

Nudum rebus omnibus] Nudi enim nascimur, nudi morimur. Plinius in prooemio septimi Naturalis Historiae: Hominem tantum nudum et in nuda humo natali die abjicit ad vagitus statim et ploratum. Lucretius:

Tum porro puer, ut saevis projectus ab undis
Navita, nudus humi jacet, infans, indignus omni
Vitali auxilio, cum primum in luminis oras
Nixibus ex alvo matris natura profundit,
Vagituque locum lugubri complet, ut aequum est,
Cui tan um in vita restet transire malorum.

[Col. 0955C] Prona] Propensa.

Mei juris] Subditione mea.

Affluentia] Abundantia.

Habe gratias] Sis gratus animo.

An ego sola] Singulatim colligit unicuique licere jure suo naturali semper uti: cum igitur sit sui juris volubilem rotam assiduo versare circumactu, iniquissime secum agere queritur, indignaturque inexplebili cupiditate mortales, qui ab ea cui naturalis sit inconstantia mutabilitasque constantiam et perpetuum prosperitatis tenorem requirant.

Condere] Componere, claudere, finire.

Vultum] Aspectum, faciem. Metaphora est satis audax ab homine ad rem inanimam, eamque gravissimam et immobilem.

[Col. 0955D] Redimire] Ornare.

Confundere] Perturbare.

Strato] Composito.

Aequore] Planitie, aequali superficie.

Inexpleta] Inexplebilis, insatiabilis.

Alligabit] Cum interrogatione et vultuose pronuntiandum, quasi dicat, minime poterit unquam alligare.

Haec nostra vis est] Ut nullam servemus constantiam.

Continuum] Sine intermissione.

Rotam] Fortunae simulacrum. Nonnulli veterum cum copia et gubernaculo finxerunt, tanquam haec opes tribuat, et humanarum rerum regimen obtineat. Cui opinioni et Virgilius assensit, qui fortunam omnipotentem vocat. Et historicus qui ait: Sed profecto [Col. 0956A] fortuna in omni re dominatur. Alii eam super lapide quodam rotundo consistere lepide commenti sunt. Alii rotam illi volubilem versatilemque appingunt cum quatuor hominum imaginibus, primi jam sursum ascendentis, secundi summum tenentis, tertii rursum descendentis, quarti vero in rotae imo depressi: super quibus hic est versiculus:

Regnabo, regno, regnavi, sum sine regno.

Volubili orbe] Celeri conversione. Apud Baptistam Mantuanum in Epigrammatis ad Falconem hi sunt versus

Fidite virtuti, fortuna fugacior undis
   Non manet, et certam nescit habere domum.
Gaudia dum simulat, subvertere cogitat orbem,
   Insidias ridens exitiumque parat.
Ubi animadvertendum obiter perperam sciolos per orbem mundum accipere, cum hic sit sensus: Fortuna [Col. 0956B] dum simulat gaudia, et dum videtur blanda, cogitat subvertere, id est clanculum et praeter hominum spem vertere orbem, hoc est, rotam suam orbicularis figurae.

Infima summis] Seneca tragicus:

Ima permutat brevis hora summis.
Exstat carmen sane non illepidum, nescio cujus de fortuna, quod hoc potissimum loco subjiciendum putavi:

O fortuna potens! quam variabilis
Quantum juris atrox, quae tibi vindicas?
Evertis meritos, eligis improbos.
Nec servare potes muneribus fidem.
Fortuna immeritos auget honoribus,
Fortuna innocuos cladibus afficit.
Justos illa viros pauperie gravat.
Indignos eadem divitiis beat.
Haec aufert juvenes, et retinet senes,
[Col. 0956C] Injusto arbitrio tempora dividens.
Quod dignis adimit, transit ad impios.
Nec discrimen habet, rectaque judicat.
Inconstans, fragilis, perfida, lubrica.
Nec quos clarificat perpetuo fovet.
Nec quos deseruit perpetuo premit.
Ausonius:

Fortuna nunquam sistit in eodem statu.
Semper movetur, variat ac mutat vices.
Et summa in imum vertit, ac versa erigit.

Ea lege] Ea conditione.

Uti ne] Ut non.

Descendere] Descensum, subaudi esse injuriam.

Croesum] Croesus rex fuit Lydiae ditissimus, captus autem a Cyro rege Persarum; vinctus compedibus, super ingentem (quam struxerat) lignorum struem ab eo imponitur, ut vivus cremaretur. Croeso autem [Col. 0956D] super pyram stanti venisse in mentem ferunt, quod sibi nutu Dei a Solone fuisset dictum: ex viventibus beatum esse neminem. Quibus auditis Cyrum tradunt poenituisse, cum se quoque hominem esse cognosceret, qui alium hominem olim se non inferiorem vivum rogo traderet: praeterea veritum ob id poenam ac reputantem nihil esse in rebus humanis stabile, jussisse ignem celerrime exstingui jam incensum; qui cum ab hominibus adhibitis exstingui non posset, Croesus Apollinem invocasse dicitur, et magna vi pluviae coelitus effusa liberatus. Super hoc latius legatur Herodotus libro primo.

Paulum Persi] Perses ille rex Macedonum famigeratus, cui plus auri fuit quam animi, victus superatusque [Col. 0957A] bello a Romanis, se Cn. Octavio dedidit, orans ut ad Paulum Aemelium imperatorem duceretur, qui illi obviam cum amicis venit, assurrexit, et (ut historici tradunt) illacrymavit, varietatem scilicet fortunae secum reputans, quae regem ex summo dignitatis fastigio in praeceps detraxerat. Perses autem ductus in triumphum est una cum filiis, periitque in carcere animi moerore confectus, vel (ut alii tradunt, vigiliis insomnioque maceratus. Persi propter detraxit s litteram, quae plerumque pro sibilo habetur, non solum necessitatis, sed etiam euphoniae causa. Ut Salustius: A principio Urbis ad bellum Persi Macedonicum, pro Persis. Detrahitur autem s tertiae declinationis genitivo. Virgil. in I Aeneidos:

[Col. 0957B] Troas relliquias Danaum atque immitis Achilli.

Tragoediarum] Tragoedia est heroicae fortunae in adversis comprehensio. Hujus tristitia et frequens clamor propria sunt. Ideoque Euripides petente Archelao rege ut de se tragoediam scriberet, abnuit, ac precatus est ne accideret Archelao aliquid tragoediae proprium, ostendens nihil aliud esse tragoediam quam miseriarum comprehensionem. Nonne adolescentulus , , . Haec Graeca misit ad me Joannes Aedicollius ex pervetusto exemplari, quae sic redduntur Latine. Duo dolia, malorum quidem unum, alterum autem bonorum. In Caesarii nostri libello haec insunt, , , . Quae ad verbum sic possumus interpretari: Non adolescentulus adhuc etiam [Col. 0957C] duo dolia, unum quidem malorum, alterum autem bonorum. Ubi animadvertendum est, non pro nonne positum, petereque sibi reddi affirmationem. Est autem hoc sumptum ex Homeri libro Iliadis ultimo, in quo haec insunt, interprete Laurentio Valla: Duo enim dolia in Jovis limine sidunt plena munerum, quae nobis danda constituit, malorum alterum, alterum bonorum. Ex quibus Jupiter, nunc homini mala, nunc bona exhibet. Cui mala, eum ad injuriam exponit, ut in miseria vitam agat. Vivit enim neque diis, neque hominibus honoratus. Homericos versus Nicolaus Valla sic Latinos reddidit:

Binaque praeterea Jovis esse in limine dicunt
Vasa, quibus sortem Deus ipse emittit utramque
Ille miser, cui sors fati contingit amara,
Heu quantos etiam gemitus, quam dura videbit
[Col. 0957D] Exitia, atque omnem mistam moeroribus atris
Vitam aget, hunc homines odio superique sequentur.
Hanc Homeri opinionem Socrates apud Platonem in secundo de Republica libro graviter improbat, aiens non admittendum esse Jovem nobis pennarium esse bonorum atque malorum. Loquitur autem hoc loco Philosophia non ex sua, verum fortunae persona, neque rem ita se habere, sed Boetium adolescentulum ex Homero didicisse refert.

Quid] Subaudiendum dices

Sperandi meliora] Juxta illud Tragici.

Nemo desperet meliora lapsis.



IN METRUM II.

Hoc carmine, cujus alter versus est Asclepiadeus, [Col. 0958A] alter Pherecratius, tandem mortalium iniquis moribus graviter offensa fortuna, in eorum insatiabilem avaritiam invehitur, qui quo plura congesserint, eo longe plura concupiscant.

Quantas] Quot, vel quam magnas. Melius tamen est ut pro quot accipias. Silius Italicus in XV:

Quantas ipse Deus laetos generavit in usus,
Res homini
Claudianus:

Conveniunt animae, quantas truculentior auster
Decutit arboribus frondes.
Terentianus:

Maurus item quantos potui cognoscere Graios.

Rapidis] Impetuosis

Pontus] Mare.

Versat] Crebro vertit.

[Col. 0958B] Edita] In lucem data.

Copia] Hanc fabulantur fertilitatis esse deam, cui cornu ab Hercule Acheloo in tauri speciem mutato detractum omnium fructuum primitiis refertum Naiades consecrarint, unde apud Ovid. Achelous:

   Rigidum fera dextera cornu
Dum tenet, infregit, truncaque a fronte revelli
Naiades hoc pomis et odoro flore repletum
Sacrarunt, divesque meo bona copia cornu est.
Lucianus de mercede servientibus: Et habebis copiae cornu, et lac gallinaceum emulgebis. Horatius

Beata plena copia cornu.
Idem:

   Aurea fruges
Italiae pleno diffudit copia cornu.

Ideo] Ob eam affluentiam opum.

[Col. 0958C] Prodigus] Largus. Accipitur nunc in bonam partem. Clanculum tamen videtur alludere ad prodigi hominis mores, qui saepe ultra modum pecuniam largitur indignis. Claudianus:

Munificus laudis, sed non es prodigus auri.

Nil jam parta videntur] Id est, ea quae, dum desiderarentur, magna cupidis videbantur, postea quam in eorum venere possessionem, pro nihilo habentur, semper ulteriora sitienter inhiantibus.

Quae frena] Quasi dicat nulla.

Retentent] Retinere possint.

Sitis habendi] Ecclesiastes capite V: Avarus non implebitur pecunia: et qui amat divitias, fructum non capiet ex eis. Juvenalis:

Crescit amor nummi, quantum ipsa pecunia crescit.
[Col. 0958D] Prudentius:

Auri namque fames parto fit major ab auro.
Horatius

Crescentem sequitur cura pecuniam,
Majorumque fames
Divus Ambrosius in tertio Epistolarum ad Simplicianum: Quis autem ante Deum dives, nisi quietus et modestus spiritus, qui nunquam corrumpitur? Nonne tibi videtur dives, qui habet pacem animi, tranquillitatem quietis, ut nihil concupiscat, nullis exagitetur cupiditatum procellis, nec vetera fastidiat. et nova quaerat, et semper desiderando fiat in summis divitiis inops? Idem in eodem libro ad eumdem: At vero insipiens et quod putat se habere nequaquam [Col. 0959A] possidet. An putas illum possidere, qui thesauro suo die et nocte incubans, avara et misera torquetur sollicitudine? Ille vero eget, et si alii dives videtur, sibi pauper est, qui non utitur eo quod habet, qui adhuc alia rapit, alia desiderat. Ubi enim nullus cupiditati modus qui fructus divitiarum? Nemo est dives, qui quod habet secum hinc auferre non potest. Quod enim hic relinquitur, etc. Idem non multo post: Duos finitimos vetus historia describit, regem Achab, et pauperem Nabuthan (III Reg. XXI). Quem horum pauperiorem, quem ditiorem credimus? Alter regali fulcro divitiarum praeditus, inexplebilis, insatiabilisque opibus suis, exiguam pauperis vineam desideravit. Alter aspiciens animo , imperialesque gazas, suo erat [Col. 0959B] contentus palmite. Nonne videtur hic magis dives, hic magis rex, qui sibi abundabat, suas regebat cupiditates, ut nihil alienum concupisceret? Ille autem egentissimus, cui aurum suum vile, alienus palmes pretiosissimus existimabatur. Idem in decimo Epistolarum: Quo plus unusquisque acquisierit, plus sitit, et quasi quadam inardescit ebrietate cupiditatum suarum. Idem in libro de Nabutha: O dives, nescis quam pauper sis, quam inops tibi ipsi videaris, qui te divitem dicis. Quanto plus habueris, plus requiris: Et quidquid acquisieris, tamen tibi adhuc indiges. Inflammatur lucro avaritia, non restinguitur. Quasi gradus quosdam cupiditas habet, quo plures ascenderit, eo ad altiora festinat, unde fit gravis ruina lapsuro. Et paulo post haec subjicit: Quis igitur [Col. 0959C] tibi pauper videtur, qui contentus est suo, an qui concupiscit alienum? Alter certe pauper est affectu. Affectus dives egere non novit, census abundans nequit avari pectus explere. Ideoque dives cupidus. In invidiam possessionis, et paupertatis querelam, Ambrosii libro, cujus modo meminimus, nescio a quo adjectum est epigramma, non indignum sane quod et his apponatur:

Plurima habere cupit, qui possidet omnia dives,
   Nempe inopes reddit copia magna viros,
Unde habeant cura est paucis, sed oportet habere
   Per scelus atque nefas, pauper ubique jacet,
Hoc pater Ambrosius Nabuthae testatur in umbra
   Qui pro rure suo rege volente cadit.
Addidimus et nos aliquot ab hinc annos, cum idem opus discipulis enarrandum suscepissemus, hoc qualecunque carminis simulacrum:

[Col. 0959D] Mens hominis dives, non gaza, nec arca putanda est,
   Cui satis est nunquam, semper avarus eget.
Crescit ut indulgens potum sibi luridus hydrops,
   Sic augetur opum, dum cumulantur, amor.
Fas et jura facit nihili vesana cupido,
   Quodque libet, caeca mente licere putat.
Inter opes inopem noris ut, lector, avarum.
   Hoc lege divini nunc opus Ambrosii.

Agit] Vivit.

Egentem] Horatius:

Magnas inter opes inops.
Periander: Praestat eum qui bonis non utitur mori, quam viventem egere.



IN PROSAM III.

Supra Boetio fortuna sic locuta est. Quid si uberius de bonorum parte sumpsisti? Nunc igitur Philosophia recenset ea omnia quibus a fortuna fuerit [Col. 0960A] ornatus, aitque minus eum juste de illa queri, cum adhuc se felicem negare non possit, qui inita ratione plus bonorum quam malorum tulisse convincatur atque retinere.

Hisceres] Loquereris. Hisco significat submisse loquor, sive os ad loquendum aperio. Plautus:

Ne hiscere quidem audet.
Accius:

Hem vereor plus quam fas est captivum hiscere.

Musicae dulcedinis] Poeticae delectationis.

Tum] Tunc.

Cum] Quando.

Altior] Profundior.

Moeror] Tristitia.

Contumacis] Rebellis, inobedientis.

[Col. 0960B] Fomenta] Mitigamenta, et quae Graeci vocant .

Penetrent] Penitus immittant.

Desolatum] Orbatum.

Parente] Patre.

Quod] Prius carum esse quam proximum.

Carus] Ob praeclaram indolem amatus.

Proximus] Affinis. Sensus est: Principibus civitatis ante carus fuisti ob virtutis studium, quam per affinitatem propinquus.

Socerorum] Symmachi et uxoris ejus, aut etiam fratrum filiorumve illius. Maro in Aeneidos II:

   Infelix quae se dum regna manebant,
Saepius Andromache ferre incomitata solebat
Ad soceros, et avo puerum Astyanacta trahebat.
In libro Tobiae: Post obitum matris suae Tobias abscessit [Col. 0960C] ex Ninive cum uxore sua, et filiis et filiorum filiis, et reversus est ad soceros suos. Socer nomen ad aliquid est: refertur enim ad generum. Unde Ovidius:

   Non hospes ab hospite tutus,
Non socer a genero.

Conjugis] Uxoris tuae Rusticianae.

Fructus] Usus cum quadam delectatione.

Lucis] Diei.

Quantalibet] Quantumvis magna

Ingruentum] Imminentium.

Malorum] Adversitatum.

Consules] Fuerunt quondam apud Romanos leges annales, quibus non licebat consulatum inire, nisi tertium et quadragesimum annum agenti. At vero (ut in quinta dicit Cicero) apud antiquos Rulli, Decii, Corvini, [Col. 0960D] multique alii, recentiore autem memoria superior Africanus, T. Flaminius admodum adolescentes consules facti, tantas res gesserunt, ut populi Romani imperium auxerint, nomen ornaverint. Proinde nemo miretur, si post imperii ruinam, barbaris jam tenentibus Italiam, et plerisque legibus Romanorum abolitis, duo filii Boetii propemodum pueri, fortuna potissimum suffragante, pariter ob patriae virtutis et sapientiae meritum consules evaserint, idque jussu Theodorici Gothorum regis, qui diu in bonos viros bene fuit animatus.

Curules] Hae sellae fuerunt eboreae, quibus majores magistratus utebantur in curru, quo honoris gratia in curiam vehi soliti erant.

[Col. 0961A] Insidentibus] Insideo sellae et sellam dicimus, sed hoc rarius.

Regiae laudis] Laudis Theodorici regis.

In circo] Circus Romae locus fuit admodum spatiosus, et turbae capax, spectandis ludis idoneus, in quo et munera (quae missilia dicebantur) ab aedilibus consulibusve in populum, ad ejus favorem sibi magis conciliandum, spargebantur.

Duorum] Filiorum tuorum.

Medius] Medius quondam locus fuit honoratus, hodieque apud nonnullos est. Unde Ovidius de seniore, Fastorum lib. quinto:

Et medius juvenum, non indignantibus ipsis,
   Ibat et anterior, si comes unus erat.
Exstat apud Spartianum locus Hadriani dignus memoratu, qui cum servum suum inter duos senatores [Col. 0961B] medium ambulare vidisset, misit, qui ei colaphum daret, et diceret: Noli inter eos ambulare, quorum esse adhuc potes servus.

Triumphali largitione] Magnifica et consulari munerum donatione.

Dedisti verba fortunae] Fortunam blandis verbis decepisti. Dare verba (ut vulgo notissimum) significat decipere, idque verbis et promissis inanibus. Martialis:

Cui nihil ipse dabas, is tibi verba dedit.

Ut suas delicias] Delicias alicujus dicimus, qui ei in deliciis est. Maro in Bucolicis:

Formosum pastor Corydon ardebat Alexin
Delicias Domini.

Privato] Privatus dicitur is qui publico munere aut [Col. 0961C] principatu non fungitur.

Calculum ponere] Rationem inire. Nam calculis fieri solet supputatio: unde Martiali dictus calculator.

Liventi oculo] Hactenus, inquit, tibi favit fortuna, nunc primum coepit adversari. Quod autem ait liventi oculo, videtur alludere ad mulieres visu fascinantes, quae interimant quos diutius intueantur, iratus praecipue oculis, quod earum malum teneriori aetati magis nocet. Fortuna igitur, inquit, quae hucusque indulgentissimae matris more te suas delicias fovit, nunc te primum fascinavit more Africanae vel Illyricae mulierculae.

Perstrinxit] Laesit, corrupit, vitiavit.

Liventi] Minime candido, pestifero, et lividos vapores [Col. 0961D] emittenti.

In hanc vitae scenam] Eleganti metaphora scenam vitae dixit, cum haec sit fabulae simil ima, quae solet in scena ab histrionibus agi. Seneca epistola 77: Quomodo fabula, sic vita. Non quam diu, sed quam bene acta sit refert. Moria apud Erasmum in Encomio: Porro mortalium vita omnis quid aliud est quam fabula quaepiam, in qua alii aliis obtecti personis procedunt, aguntque suas quisque partes, donec choragus educat e proscenio, qui saepe tamen eumdem diverso cultu prodire jubet, ut qui modo regem purpuratum egerat, nunc servulum pannosum gerat. Adumbrata quidem omnia, sed haec fabula non aliter agitur. Cicero in Catone Maiori: In hoc [Col. 0962A] sumus sapientes, quod naturam optimam ducem tanquam Deum sequimur, eique paremus, a qua non verisimile est, cum caeterae partes aetatis bene descriptae sint, extremum actum tanquam ab inerti poeta esse neglectum. Idem in eodem: Quae sunt igitur voluptates corporum cum auctoritatis praemiis comparandae quibus qui splendide usi sunt, ii mihi videntur fabulam aetatis peregisse, nec tanquam inexercitati histriones in extremo actu corruisse. Rursus in eodem: Neque enim histrioni ut placeat peragenda est fabula solummodo. In quocunque fuerit actu, probetur. Nec sapienti usque ad plaudite videndum. Item sub finem ejusdem dialogi: Senectus autem peractio aetatis est tanquam fabulae, cujus defatigationem fugere debemus, praesertim adjuncta satietate.

[Col. 0962B] Subitus] Repentinus.

Hospes] Peregrinus.

Ullamne humanis rebus] Argumentatur ab eo quod est magis. Homo ipse corruptionem effugere non potest, cum saepe repentina morte dissolvatur. Multo igitur minus rebus humanis inest constantia. Horat. in Arte poetica:

   Debemur morti nos nostraque.

Velox hora] Vetus est illud Varronis adagium, Homo bulla. Faustus:

Subdita sint certo mortalia corpora fato.
   Cunctaque praecipiti tempora fluxa ruunt.
Tam nimis humanum celeri genus interit hora,
   Turgida quam pluviae bulla liquescit aquae.
Quid est homo? inquit Seneca. Quodlibet quassum vas, et quodlibet fragile jactatu. Quid est homo? imbecillissimum [Col. 0962C] corpus et fragile, nudum suapte natura, inerme, alienae opis indigens, ad omnem fortunae contumeliam projectum, frigoris est et laboris impatiens, ex infirmis fluidisque contextum. Odor illi saporque, et lassitudo, et vigilia, humor, et cibus, sine quibus vivere non potest, mortifera sunt. Quocunque se movet, infirmitatis suae statim conscius tenuissimis causis atque offensionibus morbidus ac putris. Merito itaque cecinit sapientissimus poetarum:

Tale quidem genus est hominum, quale est foliorum.

Fortuitis] Bonis fortunae. Valerius Maximus libro sexto, Caduca nimium et fragilia puerilibusque consentanea crepidis sunt ista, quae vires atque opes [Col. 0962D] humanae vocantur. Affluunt subito, repente dilabuntur, nullo in loco, nulla in persona stabilibus nixa radicibus consistunt, sed incertissimo flatu fortunae huc atque illuc acta, quos sublime extulerunt, improviso recursu destitutos in profundo cladium miserabiliter immergunt. Itaque neque debent existimari, neque dici bona, quae inflictorum malorum amaritudinem desiderio sui duplicant.

Ultimus tamen vitae dies mors quaedam fortunae est etiam manentis] Sic prosper in epigrammatis:

Terrenis opibus cum dives gaudet iniquus,
   Veris se miserum nescit egere bonis.
Nam quid erit quod non momento temporis uno
   Perdere mundana conditione queat,
Cum licet, adversis cessantibus, omnia pareant,
   Lege tamen mortis sit faciendus inops?



IN METRUM III.
[Col. 0963A]

Carmen est dicolon, constans Sapphico et Glyconico, quo satis evidenter ostenditur non solum rebus humanis nullam inesse constantiam, ut jam dictum est, sed nihil fere in hoc mundo esse immutabile, cum omne id quod sit genitum necesse sit aliquando corrumpi.

Phoebus] Sol.

Rosei] Rubicundis.

Hebetata] Majus enim lumen offuscat minus: unde et Ovidios:

   Ecce vigil nitido potefecit ab ortu
Purpureas aurora fores, et plena rosarum
Atria, diffugiunt stellae, quarum agmina cogit
Lucifer, et coeli statione novissimus exit.

Flammis] Splendoribus solis.

[Col. 0963B] Prementibus] Obscurantibus stellas.

Spiret] Deest si.

Insanum] Insalubriter, nomen pro adverbio.

Nebulosus auster] Hic ventus est flans a meridie, nebulosus atque homectus; unde et a Graecis dicitur , ab eo quod est , humiditas, humor, Latine auster, quod aures sternat hebetatque, vel hauster, ab hauriendis aquis. De hoc Cornelius Celsus libro Medicinae secundo, capite primo: Auster aures hebetat, sensus tardat, capitis dolores movet, alvum solvit, totum corpus efficit hebes, humidum, languidum. Horatius in Sermonibus:

Nec mala me ambitio perdit, nec plumbeus auster.
Ovidius in septimo Metamorphoseos:

Laetiferis calidi spirarunt aestibus austri

Decus] Rosarum pulchritudo et ornamentum.

[Col. 0963C] Tranquillo sereno] Tranquilla serenitate.

Immotis] Non motis.

Aquilo] Ventus est ab impetuoso aquilae volatu nominatus, septentrionalis quidem et frigidissimus, quem Graeci appellant.

Ferventes] Aestuantes.

Verso] Subverso, diruto, exagitato.

Aequore] Aquarum planitie. Aequor enim ab aequalitate dictum esse constat.

Rara si constat sua forma mundo] Argumentum profert ab eo quod magis est. Magis enim mundo videtur inesse constantia, et perpetuus tenor, quam rebus mortalium fortunae mutationique subjectis: sed mundo, ut ex particularibus exemplis collectum [Col. 0963D] est, non inest semper eadem facies, perpetuaque constantia. Multo igitur minus mirandum est, si res humanae casuum varietatem vicesque recipiant.

Crede] Ironia est, quasi dicat: Minime tibi credendum est. Sic poeta:

I nunc, et verbis virtutem illude superbis.
Et Horatius:

I nunc et versus tecum meditare canoros.

Bonis] Iambus est, nam sicut Terentianus docet, Glyconicus versus quemadmodum et Phalaecius, pro spondeo modo iambum, modo trochaeum admittit. Septimus:

Geritque intus in oppidum
Anhelos Panope greges.
Idem:

[Col. 0964A] Purpurae leguli senes,
Intus hic ubi consitum est.
Horatius in Odis:

Ignis Iliacas domos.
Catullus:

Dianae sumus in fide
Puellae et pueri integri.
Idem:

Metiens iter annum
Rustica agricolae bonis
Tecta frugibus expleas.

Constat aeterna] Pulchra verissimaque conclusio, qua ostenditur omne id quod genitum est corruptioni esse obnoxium. Aristotelem in primo de Coelo et Mundo: Genitum enim et corruptibile sese mutuo consequuntur. Seneca epistola 88: Cui nasci contigit, mori restat. Idem alibi: Lex utilis est, quae [Col. 0964B] jubet nasci et mori.

Constat] Certum et firmum, hoc est, ut nihil genitum constet, id est perpetuo duret atque permaneat. Maximianus:

Ortus cuncta suos repetunt, matremque requirunt.
Baptista Mantuanus:

Unda, solum, pereunt, perit humidus aether, et ignis
   Occidit, et quidquid quatuor ista creant.



IN PROSAM IV.

Superiori prosa Boetio Philosophia quantis a ortuna bonis praeditus auctusque fuisset ostendit: quorum relatione facile probavit plura ei fortunam contulisse quam abstulisse. Nunc autem docet tanta illi superesse bona, ut si qua sit in fortunae rebus felicitas, nondum eam perdidisse videatur. Deinde familiariter [Col. 0964C] virum reprehendit, nimis animo conturbatum ob partem bonorum amissam, cum mortalium nemo sit omni ex parte fortunatus. Postea docet veram felicitatem in fortunae bonis minime consistere. Proinde beatitudinem expetenti nulla ratione esse dolendum, quod amiserit ea quae vere beatum efficere non possunt.

Recolentem] Reminiscentem, et animo repetentem.

Coquit] Angit. Ennius:

   Curamve levasso,
Quae nunc te coquit.

Infelicissimum genus est infortunii fuisse felicem Plautus in Rudentibus:

Miserum istuc verbum et pessimum est,
Habuisse, et nihil habere.
Maximianus:

[Col. 0964D] Dura satis miseris memoratio prisca bonorum,
   Et gravius summo culmine mersa ruunt.

Igitur si] Memorare incipit bona Boetio etiamnum reliqua.

Divinitus] A Deo.

Atqui] Sed.

Incolumis] Salvus.

Symmachus socer] Hic locus dilucide ostendit Boetium aliquanto prius in exsilium fuisse missum quam Symmachus ejus socer fuerit captus, et in vincula conjectus quo tempore composuit hoc divinum opus. Fuit autem hic Symmachus vir disertissimus, et summis ornatus virtutibus, qui Boetio patre orbato, ob ejus summum ingenium et optimam indolem, Rusticianam [Col. 0965A] suam filiam uxorem dedit. Ad hunc Symmachum compluscula etiamnum exstant Boetii nostri scripta. Tollendus est autem multorum insignis error, opinantium hujus Symmachi esse epistolas, quae exstant breves quidem et elegantes, sed ab impio homine et Christianorum inimico conscriptae. Fuit enim alter Symmachus orator, et urbis Romae praefectus, cujus illae sunt epistolae et oratio ad Valentinianum imperatorem, qua persuadere conatus fuit aram Victoriae restituendam, cui Prudentius poeta Christianus, et divus Ambrosius, hic oratione, duobus ille poeticis libris responderunt. Boetii autem socer multis annis post, hoc est tempore Justini majoris floruit, vir Christianissimus, et divi Gregorii pontificis testimonio sanctus. Quisquis igitur recte sentire super [Col. 0965B] hoc vult, mecum sentiat oportet.

Quod] Decus humani generis pretiosissimum.

Non segnis] Impiger et festinabundus.

Ex sapientiae virtutibus factus] Huic contrarium est illud Ciceronis in oratione pro Cluentio: Et qui esset totus ex fraude et mendacio factus.

Suarum] Injuriarum.

Securus] nullam habens curam.

Uxor] Rusticiana Symmachi filia.

Pudicitiae pudore praecellens] Hieronymus in Jovinianum: Doctissimi viri vox est, pudicitiam imprimis esse retinendam; qua amissa, omnis virtus ruit. In hac muliebrium virtutum principatus est. Haec pauperem commendat, divitem extollit, deformem redimit, exornat pulchram. Bene meretur de majoribus, [Col. 0965C] quorum sanguinem furtiva sobole non vitiat; bene de liberis, quibus nec de matre erubescendum, nec de patre dubitandum est; bene imprimis de se, quam a contumelia externi corporis vindicat.

Vel] Etiam.

Tui desiderio] Eo quod te desiderat. Desiderantur enim ea quae absunt.

Quid] Propter quid vel ad quid.

Liberos] Filios tuos.

Consulares] Qui consules (ut supra dictum est) fuerunt.

Quorum] Filiorum tuorum.

Specimen] Proprie est id quod de re venali ostenditur emptori ut inde possit caeteras merces aestimare: ut particulae panni, aut parum frumenti, vel vini [Col. 0965D] gustus.

Ingenii paterni] Boetiani.

Aviti] Symmachiani.

Ut] Ut pote.

In pueris id aetatis] Id est eam aetatem agentibus, figurata locutio est. Id aetatis enim, sicut id genus cuilibet casui figurate apponitur, et significat per eam aetatem, seu ejus aetatis. Plautus in Asinaria:

Neque puduit eum id aetatis sycophantias struere.
Livius: Quem cum percontaretur Scipio, quis, et cujas, et cur id aetatis in castris fuisset, Numidam se esse ait, Massium populares vocare.

O te si tua bona cognoscas felicem] O, nunc interjectio est admirantis, et est imitatio illius Virgiliani [Col. 0966A] in secundo Georgicorum:

O fortunatos nimium, sua si bona norint,
Agricolae.

Quae vita nemo dubitat esse cariora] Symmachus socer, uxor, et liberi.

Ad unum omnis] Omnes, nemine excepto. Livius: Consul Romanus in Algido consecutus, ad unum omnes occidit.

Nimium] Ultra modum.

Valida] Impetuosa.

Quando] Quandoquidem.

Tenaces ancorae] Pulchre permanet in metaphora, a navigantibus et tempestate laborantibus sumpta. Anchora Graece dicitur . Vetus adagium est: Anchora domus pro familiae refugio. Quidquid enim illud est cui innitimur, cujusque fulcimur fiducia, anchora [Col. 0966B] vocatur: sumpta a navibus translatione, quae cum anchoris fultae sunt, veluti defensae a fluctibus quiescunt. Euripides in Hecuba de Polydoro:

Qui jam solus generis superest anchora nostri.

Utcunque] Quocunque modo.

Enatabimus] Evademus mortis periculum. Perstat in translatione.

Promovimus] Profecimus.

Ferre] Pati.

Quis est enim] Sententia est verissima, eleganter per interrogationem prolata. Cui concordat illa quae est apud Hermogenem rhetorem: Non potest inveniri vita hominis carens molestia. Seneca: Nulla est tam bona fortuna de qua nihil queri possis. Idem in lib. de Ira III: Nulli fortuna tam dedita est, ut multa [Col. 0966C] tentanti ubique respondeat. Horat.:

   Nihil est ab omni
Parte beatum.
Erasmus e Graeco:

Felix per omnia nullus est mortalium.
Eamdem sententiam idem et sic extulit:

Haud vivit ullus omnibus felix modis.
Euripides:

Si quidem universis rebus in mortalium,
Nil continenter et undiquaque prosperum est.
Plinius lib. VII: Mortalium nemo est felix. Idem in eodem libro: Nemo mortalium omnibus bonis sapit. Maharbal ad Annibalem apud Livium: Non omnia eidem dii dedere. Vincere scis, Annibal, victoria uti nescis. Ulysses apud Homerum, interprete Philelpho:

[Col. 0966D] Non uni dat cuncta Deus, formosus ut idem
Sit simul et prudens, ac multa laude disertus.
Qui specie caruit, Deus hunc venerabilis ornat
Viribus eloquii, quo fit mirentur et unum
Hunc alii, suavis linguae dulcedine capti.
Hic autem fidens orat, lenique pudore
In coetus excellit agens, quem numinis instar
Suspiciunt (urbem quisquis patiere) loquentem.
Ast alium formae bonitas, quem cominus aequat
Coelitibus, penitus defecit gratia linguae
Claudianus in Panegyrico Stiliconis:

   Etenim mortalibus ex quo
Tellus coepta coli, nunquam sincera bonorum
Sors ulli concessa viro: quem vullus honestat
Dedecorant mores; animus quem pulchrior ornat
Corpus destituit; bellis insignior ille,
Sed pacem foedat vitiis; in publica felix,
Sed privata minus: partitu singula quemque
Nobilitant, hunc forma decens, hunc robur in armis,
[Col. 0967A] Hunc rigor, hunc pietas, illum solertia juris,
Hunc soboles, castique tori.

Rixetur] Litiget, disconveniat, discrepet.

Huic census] Ostendit in hac vita nemini totam felicitatem provenire.

Degener sanguis] Generis ignobilitas.

Utroque] Et census et generis nobilitate.

Vitam caelibem] Uxore carentem. Horatius in primo Epistolarum:

   Lectus genialis in aula est,
Nil ait esse prius, melius nil coelibe vita.
Si non est, jurat bene solis esse maritis.

Inexpertus] Non expertus.

Adde quod felicissimi] Ostendit quo magis sint fortunae successibus assueti, eo minus adversos casus ferre posse mortales.

[Col. 0967B] Ad nutum] Ex animi sententia, et ad voluntatem.

Insolens] Insuetus.

Prosternitur] Affligitur.

Adeo] In tantum.

Per exigua] Valde exigua.

Summam] Perfectionem.

Coelo proximos] Supra modum fortunatos. Proximum coelo seu in coelo esse, seu coelum digito attingere, significat supra modum fortunatum esse ac gloriosum. M. Tullius: Bibulus in coelo est, nec quare scio, sed ita laudatur. Idem: Nostri autem principis digito se coelum putant attingere, si nulli barbati in piscinis sint, qui ad manum accedant.

Adeo nihil est miserum, nisi cum putes] Sic Menander:

Nihil admodum atrox passus es,
[Col. 0967C] Nisi id tu tibi fingis.

Aequanimitate] Patientia. Plautus:

In re mala animo si bono utare, adjuvat.

Horatius:

Sed levius fit patientia,
Quidquid corrigere est nefas.

Dederit manus] Submiserit se. Translatum ab iis qui bello capti manus suas victori praebent vinciendas.

Quam multis amaritudinibus humanae felicitatis dulcedo respersa est] Plautus in Amphitryone:

Ita cuique comparatum est in aetate hominum,
Ita diis placitum, voluptati ut moeror comes consequatur.
Quin incommodi plus, malique illico adsit, boni si obtigit quid,

Plato ex eodem vertice censet dulcedinem amaritudinemque [Col. 0967D] defluere voluptatem et dolorem. Apuleius in quarto Floridorum libro: Sed verum verbum est profecto quod aiunt: Nihil quidquam homini tam prosperum divinitus datum, quin etiam admistum sit aliquid difficultatis, ut etiam in amplissima quaque laetitia subsit quaepiam vel parva quaerimonia, conjugatione quadam mellis et fellis. Ubi uber, ibi tuber. Ovidius:

Usque adeo nulla est sincera voluptas,
Sollicitumque aliquid laetis intervenit.
Salomon Proverbiorum capite XIII: Risus dolore miscebitur, et extrema gaudii luctus occupat. Lucretius de libro Rerum Natura quarto:

   Convivia, ludi,
Pocula crebra, unguenta, coronae, serta parantur
[Col. 0968A] Ne quidquam: quoniam medio de fonte leporum
Surgit amari aliquid, quod in ipsis floribus angat.

Extra] In rebus externis, hoc est extra vos positis.

Intra vos] In animis vestris. Cicero in Paradoxis: Nemo potest non beatissimus esse, qui est totus aptus ex sese, quique in se uno sua ponit omnia.

Inscitia] Ignorantia. Persius:

Ut teneat vetitos inscitia debilis actus.

Cardinem summa felicitate tibi] Id in quo vertitur et consistit maxima et vera beatitudo.

Cardo] Quasi cor januae, id quo vertitur illa. Virgilius:

Foribus cardo stridebat ahenis.
Accipitur interdum pro opportunitate. Idem:

Haud tanto cessabit cardine rerum.
Et circa id verti cardinem dicimus, in quo summa rei [Col. 0968B] consistit.

Si tui compos fueris] Sui compos est, qui compositis affectibus animi, rectae rationi subjecit appetitum.

Si beatitudo] Argumentatur summum bonum in fortuitis rebus non esse positum, hoc modo: Quocunque praestantius aliud bonum est, id non est summum. Est autem fortunae successu bonum praestantius, id puta quod eripi non potest. Non est igitur fortunae successus summum bonum. Unde fit ut nec beatitudinem conferre possit, cum ea nihil sit aliud quam summum bonum naturae ratione degentis.

Ad haec] Addit aliam argumentationem in hunc sensum: Non potest summum bonum esse, quod nullo modo intelligitur: Sed bona fortunae si intelligantur, [Col. 0968C] fallacia fluxaque cognoscuntur; unde continuus amittendi timor nascitur, quae felicitatem non recipit. Sin autem non intelliguntur, rursus excluditur beatitudo, a qua procul abest ignorantiae caecitas, quaeque potissimum in bonorum speculatione verorumque contemplatione consistit.

Et quoniam tu idem es] Superioribus aliam adjungit rationem, qua docet evidentissime felicitatem cum fortuna non cohaerere. Non est, inquit, summum hominis bonum, quod ab eo potest separari. Verum morte corporis ab immortali hominis animo fortuita felicitas separatur. Aut igitur haec non est summum hominis bonum, aut confitendum est omne mortalium genus in miseriam mortis fine prolabi. Sed hoc non ita esse, praeclara multorum facinora docuerunt, qui pro Christi nomine tyrannis alacriter reclamantes, [Col. 0968D] doloribus suppliciisque beatitudinem sibi comparavere. Proinde in fortuitis hujus vitae successibus vera felicitas consistere non potest.

Permultis demonstrationibus] Non Platonicis solum, sed et Christianis.

Haec] Mors.

Multos] Non Stoicos, neque Cynicos, sed magis Christianos martyres accipe.

Doloribus] Baptista Mantuanus:

Pauca pari satius, brevibusque aeterna parare
Gaudia suppliciis, quam dum fugientia frustra
Complexi bona conamur retinere, laborem
Perdere, et infernos demum descendere ad amnes.
Idem alio in loco:

[Col. 0969A] Si genus humanum saperet, nec inertia tantum
Illecebris captum, vitaeque fugacibus annis
Corpora curaret, labentia regna, lutumque
Casurasque habitare domos, et vile pudere
Hospitium, quod cuncta sinu coelique marisque
Purgamenta legit, tristes ubi sidera casus,
Assiduasque pluunt infesto lumine mortes.



IN METRUM IV.

Carmen est dicolon, distrophon, cujus primus versus est Anacreontius, dimeter, acatalecticus, iambicus, constans tribus pedibus et syllaba, similis illi Prudentiano:

Cultor Dei memento.
Secundus est Pherecratius, constans ex spondeo vel anapaesto, dactylo et spondeo. Docet autem tutissimum esse minime bonis externis inhiare. Nam si fortuna magna conferre videatur, maximos quoque [Col. 0969B] dolores discedens est allatura. Suadet igitur vitandam esse nimiam claritatem, quod haec invidiae sit obnoxia, quemadmodum montium cacumina perpetuis ventis infestantur. Fugiendas quoque inopiae sordes, quae pondus arduae virtutis sustinere nequit, ob idque bibulis arenis comparatur. Medium itaque optimum esse, quod per humile saxum significatum est, maximopereque amplectendum est. Ut enim Aristoteles auctor est Politicorum libro quarto, in omni civitate sunt tres hominum species: divites, pauperes et mediocres; quorum optimi sunt mediocres, eo quod medium semper est optimum. Idem scribit mediocres cives magis salvari, quoniam nec insidias patiuntur, nec fraudes faciunt, ut alii; quapropter sine periculo vivunt. Ait et eodem in libro: Quanto magis aliquid [Col. 0969C] accedit ad medium, tanto esse melius; quanto magis distat a medio, tanto pejus. Horatius Carminum lib. II:

Rectius vives, Licini, neque altum
Semper urgendo, neque dum procellas
Cautus horrescis nimium premendo
   Littus iniquum.
Auream quisquis mediocritatem
Diligit, tutus caret obsoleti
Sordibus tecti, caret invidenda
   Sobrius aula.
Saepius ventis agitatur ingens
Pinus, et celsae graviore casu
Decidunt turres, feriuntque summos
   Fulgura montes.
Ovidius in tertio de Tristibus:

Visibus edocto si quidquam credis amico,
   Vive tibi, et longe nomina magna fuge.
Vive tibi, quantumque potes praelustria vita,
   Saevum praelustri fulmen ab arce venit.
[Col. 0969D] Idem non ita multo post:

Crede mihi, bene qui latuit, bene vixit, et intra
   Fortunam debet quisque manere suam.

Quisquis] Quicunque.

Perennem] Perpetuam, diuturnam, durabilem.

Ponere] Aedificare.

Sedem] Habitaculum, habitandi locum.

Euri] Venti.

Pontum] Mare.

Bibulas arenas] Siccas et humoris capaces. Apud Matthaeum evangelistam (Matth. VII) Christus humani generis servator haec loquitur: Omnis ergo qui audit verba mea haec et facit ea, assimilabitur viro sapienti, qui aedificavit domum suam supra petram; et descendit pluvia, et venerunt flumina, et flaverunt [Col. 0970A] venti, et irruerunt in domum illam, et non cecidit. Fundata enim erat super petram. Et omnis qui audit verba mea haec, et non facit ea, similis erit viro stulto, qui aedificavit domum suam super arenam; et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina ejus magna. Rem eamdem Juvencus hisce luculentis versibus explicavit:

Quisque meis monitis auresque et facta dicabit,
Hunc aequabo viro, solidis fundamina saxis
Ponenti, librata super quae moenia surgent:
Illa domus pluviis ventisque illaesa manebit,
Torrentumque minas firmato robore vincet.
Haerent immoto quoniam fundamine petrae.
Qui vero auditu tantum mea jussa tenebit,
Diversisque procul factis per lubrica perget,
Hunc similem faciam volucri qui fulcit arena
Fundamenta domus: cui mox ut flamina venti,
Et pluvia effusis coepere incumbere rivis,
[Col. 0970B] Omnis subverso procumbit pondere moles,
Insequiturque gravi tectorum strage ruina.
Graecum proverbium est: , In arena aedificas: quo usus erit, ubi quis negotium aggreditur inutile futurum, utpote non recte jactis ante fundamentis.

Illud] Cacumen alti montis.

Protervus] Valde torvus et terribilis.

Auster] Ventus.

Urget] Infestat, concutit. Ovidius:

Summa petit livor, perflant altissima venti.
Seneca in Hippolyto:

Admota aethereis culmina sedibus,
   Duros excipiunt notos,
   Insani Boreae minas,
   Imbriferumque corum.
Humida vallis raro patitur fulminis ictus.

[Col. 0970C] Hae] Arenae.

Pendulum] Pendens.

Ferre] Sustinere.

Periculosam sortem] Periculorum plenam conditionem.

Amoenae sedis] Voluptuosae in montis summitate habitationis.

Figere] Condere, aedificare.

Tonet] Vehementer et terribiliter sonet.

Ruinis] Eversionibus.

Robore] Firmitate.

Duces] Ages.

Serenus] Quieta mente compositus.

Aevum] Tempus vitae.

Ridens] Parvi faciens.

[Col. 0970D] Iras] Tempestates aeris.



IN PROSAM V.

Hactenus Philosophia disseruit fortunae bona apud unum eumdemque perpetuo non permanere. Nam licet aliquando viventem non deserant, mortis tamen necessitate separantur. Nunc vero argumentatur etiamsi sint firma, stabiliaque, tamen hominis propria bona dici non posse, neque conferri humanae dignitati, quae longe praestantior est universis fortunae divitiis.

Rationum] Argumentationum.

Fomenta] Remedia, medicamenta. Fomenta proprie dicuntur applicationes rerum calidarum sive humidarum ad partes corporis laesas, idque medendi gratia. [Col. 0971A] Fomes dicitur assula ex arbore excussa dum caeditur. Item quaecunque materia sicca, in qua facile ignis inflammatur. Per metaphoram autem fomitem appellamus, quidquid accendit nos atque excitat ad aliquid agendum.

Validioribus] Efficacioribus rationibus.

Age] Nunc est adverbium captantis attentionem.

Earum] Divitiarum.

Potius] Melius, praestantius.

Aurumne] An aurum, inquit, quod ab aura, id est fulgore, dictum est, potius est.

An vis] Id est multitudo pecuniae.

Congestae] Id est coacervatae.

Atqui] Sed.

Hae] Pecuniae.

[Col. 0971B] Nitent melius effundendo] Cum effunduntur.

Quam coacervando] Cum coacervantur.

Siquidem avaritia semper odiosos, claros largitas efficit] Praeclara sententia est et philosophiae gravitate digna.

Et vox quidem tota] Ostendit vocis naturam praestantiorem esse quam divitiarum; cum vox tota et integra pariter multorum repleat auditum, divitiae vero nisi diminutae et distractae, in plures transire non possint. Boetius noster in primo de Musica libro, capite 14: Nunc quis modus audiendi sit, disseramus. Tale enim quiddam fieri consuevit in vocibus, quale cum paludibus, vel quietis aquis jactum eminus mergitur saxum. Prius enim in parvissimum orbem undam colligit, deinde majoribus orbibus undarum [Col. 0971C] globos spargit, atque eousque dum fatigatus motus ab eliciendis fluctibus conquiescat. Semperque posterior et major undula pulsu debiliore diffunditur. Quod si quid sit, quod crescentes undas possit offendere, statim ille motus revertitur, et quasi ad centrum, unde profectus fuerat, eisdem undulis rotundatur. Ita igitur cum aer pulsus fecerit sonum, pellit alium proximum, et quodammodo rotundum fluctum aeris ciet. Itaque diffunditur et omnium circumstantium simul ferit auditum. Atque illi est obscurior vox qui longius steterit, quoniam ad eum debilior pulsi aeris unda pervenit.

An gemmarum fulgor] Ut supra de auro, ita nunc de gemmis agit, easque nihil habere ostendit, quod sit hominibus vel mirandum vel expetendum.

[Col. 0971D] Gemmarum est lux illa, non hominum] Sic divus Ambrosius in lib. de Nabutha: Non abnuo gratiam quamdam lapidum istorum esse fulgorem, sed tamen lapidum.

An vos agrorum pulchritudo] Docet itidem agrorum pulchritudinem minime hominum esse propriam.

Quidni?] Cur non, respondet Boetius.

Pulcherrimi operis] Mundi.

Pulchra portio] Pars speciosa.

Facie] Specie, forma, aspectu.

Vernis floribus] Divus Ambrosius in tertio lib. Operis sex dierum: Quid tibi describam purpurascentes violas, candida lilia, rutilantes rosas, depicta rura, nunc aureis, nunc variis, nunc luteis floribus, [Col. 0972A] in quibus nescias utrum species amplius florum, an vis odora delectet? Pascuntur oculi grato spectaculo longe lateque odor spargitur, cujus suavitate complemur.

Ubertas] Fertilitas.

Animantium] Animalium.

Alimentis] Nutrimentis.

Quod naturae satis est] Parenthesis est.

Quod] Replere indigentiam.

Paucis enim minimisque natura contenta est] Sententia est cum primis celebrata. Sex. Turpilius poeta comicus:

Profecto, ut quisque omnino contentus fuit,
Ita fortunatam vitam duxit maxime,
Ut philosophi aiunt isti, quidvis sat est.
Seneca Philosophus epistola quarta: Parabile est [Col. 0972B] quod natura desiderat, et appositum parvo constat, et ad supervacua sudatur. Illa sunt quae togam conterunt, quae nos senescere sub tentorio cogunt, quae in aliena littora impingunt; ad manum est, quod sat est. Qui cum paupertate bene convenit, dives est. Lucanus in quarto Pharsaliae:

   O prodiga rerum
Luxuries, nunquam parvo contenta paratu,
Et quaesitorum pelago terraque ciborum
Ambitiosa fames, et lautae gloria mensae.
Discite, quam parvo liceat producere vitam,
Et quantum natura petat, non erigit aegros
Nobilis ignoto diffusus consule Bacchus.
Idem non multo post:

Satis est populis fluviusque Ceresque.
Id est panis et aqua. Euripides apud A. Gellium:

Nam quid mortalibus sit usui praeter duo illa modo.
Cereris munus, et aquae poculum, quae adsunt,
[Col. 0972C] Ac nos queunt alere, quorum saties nunquam est?
Luxus autem sunt caeterarum epularum indagines.
Cicero in quinto Tuscul. Quaestionum: Dies deficiet, si velim paupertatis causam defendere. Aperta enim res est, et quotidie nos ipsa natura admonet quam paucis, quam parvis rebus egeat, quam vilibus. Divus Ambrosius in X libro Epistolarum: Satis enim dives omnibus naturae lex est, cui cito invenias quod abundet. Cupiditatibus autem omnis divitiarum abundantia inopia est. Hieronymus in Jovinianum: Cito expletur naturae necessitas, frigus et fames simplici vestitu et cibo expelli potest. Unde et Apostolus: Habentes, inquit, victum et vestitum, his contenti sumus. Prudentius in Psychomachia:

Summa quies nil velle super quam postulat usus
[Col. 0972D] Debitus, ut simplex alimonia, vestis et una
Infirmos tegat, ac recreet mediocriter artus,
Expletumque modum naturae non trahat extra.

Jam vero pulchrum] Vestium quoque pulchritudinem hominibus alienam esse, et vel materiae vel artificii propriam docet; tametsi vetus sit illud , vestes vir, et vulgo tritum sit. Vestitus virum reddit, qui habet, induat.

An vero te] Probat felicitatem non consistere in longo famulorum comitatu.

Sarcina] Proprie est utensilium et eorum quae ad cultum pertinent, veluti fascis, quem quis in itinere faciendo portare possit. Hinc milites cum castra movere volunt, sarcinulas colligere dicuntur, qui in aliam domum migrant, sarcinas suas componere. Per metaphoram [Col. 0973A] tamen sarcinam pro inutili onere ponimus. Aurelius: Et hanc corporis sarcinam aliquando deponerem. Ambrosius: Quid enim aliud est peccatum, nisi sarcina?

Ex quibus omnibus] Per modum inductionis ex particularibus antecedentibus, colligit universalem conclusionem.

Quid id tua refert] Quid ad te id pertinet? Ut in Vita Solonis a Laertio relatum est, aiunt quidam Croesum, cum se exquisitissime omnium ornamentorum genere composuisset, sublimique in solio sederet, interrogasse Solonem an pulchrius unquam spectaculum viderit, illumque dixisse Gallos Gallinaceos, Phasianos atque Pavones. Naturali enim eos flore et incredibili speciositate vestiri.

[Col. 0973B] Sequestrata] Separata, seposita.

Quid autem tanto] Increpat mortales tantopere fortunae bonis inhiantes, ostenditque eos maximis laboribus pro sufficientia, quam dies et noctes affectant, indigentiam reportare.

Adminiculis] Adjumentis.

Permultis indigere eos] Ecclesiastes capite quinto: Ubi multae sunt opes, multi qui comedunt eas. Aulus Gellius libro octavo: Verum est profecto, quod observato rerum usu sapientes viri dixere: multis egere, qui multa habeat, magnamque indigentiam nasci, non ex inopia magna, sed ex magna copia: multa enim desiderari ad multa, quae habeas, tuenda. Apud Xenophontem in Cyri Paedia libro octavo Pheraulas: Num enim ita, inquit, Saca, existimas me nunc eo [Col. 0973C] vivere jucundius, quo plura possideo? An ignoras me et comedere, et bibere, et dormire nullo modo mihi jucundius, quam tunc cum eram pauper? Quod autem haec sunt mihi permulta, tantum mihi est lucri, quod plura me oportet custodire, plura aliis tribuere: et quo plura curo, eo mihi plura esse negotia. Nunc enim famuli multi cibum a me petunt, multi potum, multi amictus, alii egent medicis. Venit etiam aliquis, qui ferat pecudes a lupis absumptas, aut boves praecipitium passos, aut morbum pecora dices invasisse. Itaque mihi videor magis tristari, quod nunc plura possideam, quam antea, quod pauca haberem.

Itane autem nullum est proprium vobis] Pulcherrima haec sunt ad finem usque, et semper in memoria tenenda.

[Col. 0973D] Merito] Per meritum.

Haud immerito] Merito, jure.

Tum] Tunc.

Cum se cognoscit] Vetus est illud : Cognosce teipsum. Divus Ambrosius in ultimo libro Hexaemeron. Nunc quoniam et elephantos vides tibi subditos, et leones esse subjectos, nosce teipsum, o homo. Quod (ut ferunt) Apollinis Pythii, sed Salomonis sancti est, qui ait: Nisi scias te formosam in mulieribus; quanquam multo antea Moses in Deuteronomio scripserit, Attende tibi, o homo. Attende tibi, ait lex. Et propheta ait: Nisi scias te.

Ego vero nego illud] Syllogismum affert ad ostendendum divitias non esse bonas. Est autem hujusmodi: [Col. 0974A] Quidquid habenti nocet, non est bonum. Divitiae autem plerumque nocent habenti. Non sunt igitur bonae. Assumptio quotidiana probatur experientia, et Juvenalis auctoritate. Valerius etiam Maximus, libro VII, haec sane quam eleganter nobis scripta reliquit. Socratis humanae sapientiae quasi quoddam terrestre oraculum, nihil ultra petendum a diis immortalibus arbitrabatur, quam ut bona tribuerent; quia hi demum scirent quid unicuique esset utile: nos autem plerumque votis id expetere quod non impetrasse melius foret. Etenim densissimis tenebris involuta mortalium mens, in quam late patentem errorem caecas precationes tuas spargis? Divitias appetis, quae multis exitio fuerunt. Honores concupiscis, qui complures pessundederunt. Regna tecum [Col. 0974B] ipsa volvis, quorum exitus saepenumero miserabiles cernuntur. Splendidis conjugiis injicis manus, at haec ut aliquando illustrant, ita nonnunquam funditus domos evertunt. Desine igitur stulta futuris malorum tuorum causis, quasi felicissimis rebus inhiare, teque totam coelestium arbitrio permitte; quia qui tribuere bona ex facili solent, etiam eligere aptissime possunt. Juvenalis satyra decima:

Sed plures nimia congesta pecunia cura
Strangulat, et cuncta exsuperans patrimonia census,
Quanto Delphinis balaena Britannica major.

Cum pessimus quisque] Ordo est: Cum pessimus quisque avidus magis aeris alieni, id est alienae pecuniae, putat se solum dignissimum, qui habeat quidquid auri gemmarumque est usquam.

Contum] Hastam. Contus, sudes, sive hasta longior [Col. 0974C] duriorque, ad percutiendum apta. Virgilius:

Assueti longo muros defendere conto.
Accipitur et pro pertica ferrum in capite habenti, qua nautae utuntur ad loca navibus opportuna exploranda. Idem:

Ipse ratem conto subito.

Pertimescis] Valde times. Proverbialiter dicitur, hoc est timidae divitiae. Nam in omni negotio formidolosior est dives quam pauper. Cautius munit aedes furum metu. Metuit tempestates propter frumenta, quae habet in agris; propter merces, quas habet in mari. Metuit amicos, ne quid rogantibus donare cogatur. Metuit inimicos, ne quid noceant. Timidius convitiatur metu mulctae. Omnia circumspectius [Col. 0974D] et facit et dicit metu calumniae, quae potissimum divitibus strui solet: quippe quibus est quod auferri possit. Si bellum immineat, dives in primis discruciatur. Denique nec superstitione vacat, ne quod numen parum amicum damnum immittat. Haec doctissimus vir Erasmus in Proverbiorum Chiliade prima.

Vacuus viator] Totus hic locus ex Juvenale sumptus est, cujus hi sunt versus:

Pauca licet portes argenti vascula puri,
Nocte iter ingressus, gladium contumque timebis,
Et motae ad lunam trepidabis arundinis umbram.
Cantabit vacuus coram latrone viator.

O praeclara] Ironia est. Irridet enim opes caducas, et curarum molem secum trahentes, juxta illud:

[Col. 0975A] Crescentem sequitur cura pecuniam,
Majorumque fames.



IN METRUM V.

Carmen est monocolon, anapaesticum, partheniacum, dimetrum, catalecticum. In prima et secunda regione anapaestum, recipit et spondeum, in tertia solum anapaestum, postea superest syllaba. Simile est illi:

Adytum Veneris fuge, virgo.
Laudat autem mores aetatis primae, quam poetae ob morum praestantiam et virtutes auream vocaverunt, idque in avaritiae mortalium detestationem, quae nunquam satiari potest.

Prior] Prima, de qua legatur in primo Metamorphoseos. Maro in Georgicis, et Tibullus.

Aetas] Subaudiendum fuit.

[Col. 0975B] Fidelibus arvis] Quae depositum semen fideliter et cum fenore reddunt.

Facili] Parabili.

Sera] Diuturna et in vesperam durantia.

Solvere] Frangere.

Glande] Nam ante frumenti inventionem mortales glandibus vescebantur; unde Ovidius:

Contentique cibis nullo cogente creatis,
Arbuteos fetus, montanaque fraga legebant,
Cornaque et in duris haerentia mora rubetis,
Et quae deciderant patula Jovis arbore glandes.

Bacchica munera] Vina.

Norat] Noverat, sciebat, perita erat.

Confundere] Miscere.

Melle] Ex vino et melle conficitur potionis genus, [Col. 0975C] quod Latine dicitur mulsum, Graece .

Lucida] Candida.

Serum] Hi populi sunt Asiae Scythicae, de quibus in Georgicis poeta:

Velleraque foliis depectant tenuia seres.
Solinus: Seres aquarum aspergine inundatis frondibus, vellera arborum adminiculo depectunt liquoris, et lanuginis teneram sublimitatem humore domant ad obsequium. Hoc illud est sericum, in usum publicum damno severitatis admissum, et quo ostentare potius corpora quam vestire, primo feminis, nunc etiam viris persuasit luxuriae libido. Seres ipsi quidem mites et inter se quietissimi, alios reliquorum mortalium coetus refugiunt adeo, ut caeterarum gentium commercia abnuant. Primum eorum fluvium mercatores [Col. 0975D] ipsi transeunt, in cujus ripis nullo interpretis linguae commercio, sed depositarum rerum pretia oculis aestimantes, sua tradunt, nostra non emunt. Hactenus ille. Singularis hujus dictionis nominativus est, Ser. Sidonius:

Assyrius gemmas, Ser vellera, thura Sabaeus.
Ausonius:

Jam pelago volitat mercator vestifluus Ser.
Vermiculus et ipse (ut auctor est Pausanias) ser appellatur.

Tyrio veneno] Purpura, purpureo liquore. Tyrus, urbs est Phoeniciae, ubi optima est purpura. Venenum pro colore ponitur, eo quod vestem ita percurrat ut venenum corpus. Nam Latini id venenum vocant, quod Graeci . Virgilius:

[Col. 0976A] Alba nec Assyrio fucatur lana veneno.

Somnos salubres] Salutem conservantes. Alludit autem ad medicinales herbas. Potest et salubris legi. Maro:

Mollesque sub arbore somni.

Lubricus] Fluens, mobilis.

Alta] Profunda. Tibullus:

Nondum caeruleas pinus contempserat undas,
   Effusum ventis praebueratque sinum:
Nec vagus ignotis repetens compendia terris,
   Presserat externa navita merce ratem.

Undique] Omni ex parte.

Lectis] Collectis.

Nova littora viderat hospes] Ovid.:

Nullaque mortales praeter sua littora norant.

Tunc] In aurea aetate.

[Col. 0976B] Classica saeva] Tubae quibus saevi milites in praelium excitantur.

Tacebant] Non resonabant. Classicum, auctore Servio, tam tubam ipsam, quam ejus sonitum significat. Maro:

Nec dum etiam audierant inflari classica, nec dum
Impositos duris crepitare incudibus enses.

Horrida] Terribilia, horrorem incutientia. Tibullus:

Non acies, non ira fuit, non bella, nec enses,
   Immiti saevus duxerat arte faber.

Quid enim] Cur, propter quid.

Utinam] Optat antiquos mores, et priscam illam mortalibus vitae integritatem reddi.

Aetna] Montis Siciliae perpetuo ardentis incendio, de quo Virgilius II; Claudianus multa.

Amor habendi] Avaritia. Ovidius:

[Col. 0976C] Et amor sceleratus habendi.

Heu primus quis fuit ille] Exsecratur auri inventorem, sicut Tibullus armorum:

Quis fuit horrendos primus qui protulit enses?
   Quam ferus, et vere ferreus ille fuit.

Auri tecti] In terrae cavernis delitescentis, quod non nisi maximis laboribus eruitur. De cujus inventione si placet, vide Lucretium. Ovidius:

Erumus terra solidum pro frugibus aurum.
   Possidet inventas sanguine miles opes.

Plautus:

Odi ego aurum: multa multis saepe suasit perperam.

Tibullus:

Saepe solent auro multa subesse mala.

Propertius:

Aurum omnes, victa jam pietate, colunt,
Auro pulsa fides, auro venalia jura.
   [Col. 0976D] Aurum lex sequitur, mox sine lege pudor.
Phocylides, interprete Aldo Manutio: Avaritia mater malitiae universae. Aurum semper dolus est et argentum hominibus: O aurum malorum princeps, vitiperda, omnia minuens. Utinam non mortalibus esses nocumentum amabile. Tua enim causa pugnaeque, praedaeque, caedesque. Inimici vero filii parentibus, fratresque Germanis. Diodorus Siculus libro sexto de insulis Balearibus haec memoriae prodidit: Aureo nummo aut argento non utuntur, quae afferri ad insulam prohibent causam afferentes. Geryonem Chrysauri filium auro atque argento opulentissimum quondam ad Hercule bello expugnatum. Existimant enim eo pacto, cum auro atque argento careant, sese [Col. 0977A] facile omnes vitae insidias evasuros, ut Solinus auctor est, a Susis Barbitae oppidum centum trigenta quinque millibus passuum distat, in quo mortales universi odio auri coemunt hoc genus metalli, et abjiciunt in terrarum profunda. Ne polluti usu ejus avaritia corrumpant aequitatem. Silius Italicus libro primo:

Sed scelerum causas operit Deus, Astur avarus
Visceribus lacerae telluris mergitur imis,
Et redit infelix effosso concolor auro.
Plinius libro Naturalis Historiae XXXIII, capite primo: Utinamque posset e vita in totum abdicari aurum, sacra fames, ut celeberrimi auctores dixere, proscissum conviciis ab optimis quibusque, et ad perniciem vitae repertum.

Latere volentes] In terrae cavernis reconditas, in cujus (teste Plinio) viscera imus, et in sede manium [Col. 0977B] opes quaerimus. Pretiosa pericula, per appositionem: superioribus hoc addit, id est, res quidem pretiosas, sed periculorum causas, ob quas plurimi quidem mortales saepe periclitantur. Ovidius:

   Sed itum est in viscera terrae,
Quasque recondiderat, Stygiisque admoverat umbris,
Effodiuntur opes irritamenta malorum.
Plinius lib. II, cap. 65: Penetramus in viscera, auri argentique venas, et aeris ac plumbi metalla fodientes: gemmas etiam, et quosdam parvulos quaerimus lapides, scrobibus in profundum actis, viscera terrae extrahimus, ut digito gestetur gemma, quam petimus. Quot manus atteruntur, ut unus niteat articulus!

Ut hactenus docuit divitias non esse homini expetendas, ita nunc pulcherrimis verissimisque argumentis [Col. 0977C] ostendit dignitates et potentiam nihil habere quod vel expetendum sit, vel veram beatitudinem conferre possit.

Inscii] Ignari.

Coelo exaequatis] Summis rebus comparatis, aequalesque judicatis.

Quae incendia] Quasi dicat nulla.

Eructantibus] Erumpentibus.

Strages] Calamitates, devastationes.

Dederit] Intulerit.

Uti] Quemadmodum.

Consulare imperium] Ostendit dignitatibus hujus saeculi nullam inesse constantiam, cum rei Romanae status saepe sit immutatus. Primum enim Roma sub regibus fuit, quorum septimus Tarquinius, cui cognomen [Col. 0977D] Superbo, ex moribus datum, regno exactus est, ubi ad ejus superbiam liberorum libido accessisset, quorum cum alter ornatissimae feminae Lucretiae stuprum intulisset, populus Romanus Bruto Collatinoque ducibus et auctoribus, rege repente destituto, imperium in eosdem libertatis suae vindices transtulit, consulesque appellavit pro regibus, ut consulere civibus suis debere meminissent. Postea tamen et consulare imperium cupivit abolere, et nunc dictatori, nunc decemviris, consulatu prorsus sublato, nunc tribunis plebis permisit principatum.

Quod perrarum est] Parenthesis est. Valde rarum est probis honores deferri. Ut enim apud Sallustium [.....] Catilinario est: Inter bonos et malos discrimen [Col. 0978A] nullum est, omnia virtutis praemia ambitio possidet.

Quae vero est ista vestra] Irridet mortalium potentiam, ut irritam et imbecillem.

Inter mures] Alludere videtur ad Homericum poema, cui titulus Batrachomyomachia, quo describit ille ranarum et murium pugnam, et horum regem Troxartem facit.

Quanto] Maximo.

Imbecillius homine] Proverbialiter dicitur homo fictilis, id est mollis, imbecillis, fragilis. Ductum est a vasis testaceis, quae facile comminuuntur. Homerus:

Nil homine enutrit tellus infirmius alma.

Homine quos] Notanda haec locutio; discordant enim numero antecedens et relativum. Sic supra in prosa hujus libri quinta: An vis congestae pecuniae, singulariter [Col. 0978B] protulit. Deinde subjunxit pluraliter: Atqui hae nitent. Sic et Catullus, ut alios nunc sileam:

Tum jam nulla viro juranti femina credat,
Nulla viri speret sermones esse fideles
Qui, dum aliquid cupiens animus praegestit apisci,
Nil metuunt jurare, nihil promittere parcunt.

Quo vero quisquam] Ostendit tyrannis nihil juris esse in animi libertatem, nec eos ultra quam in corpus saevire posse, idque cujusdam philosophi exemplo memorabili comprobat.

Quo] Qua re, quo modo, quo instrumento.

Imperabis] Aliquis imperabit.

Liberum quemdam virum] Anaxarchum significare videtur, qui Abderites genere, professione philosophus, inimicum habuit Nicocreontem Cypri tyrannum. Cum enim illum Alexander Magnus aliquando [Col. 0978C] in convivio rogasset, quidnam de coena illa sentiret, dixisse fertur: Cuncta permagnifice, o rex, verum oportebat jam caput satrapae cujusdam apponi, Nicocreontem intuens. Hoc ille audito indignatus, post mortem regis cum navi ferretur Anaxarchus, invitusque applicuisset Cyprum, comprehensum eum in saxum concavum conjecit, jussitque ferreis malleis caedi. Illum poenae suae negligentem, celebre id dictum ingeminasse aiunt: Tunde, tunde Anaxarchi vasculum: nam Anaxarchum nihil teris. Jubente vero illo ipsius praecidi linguam, fama est, praecisam mordicus in ejus faciem conspuisse. Rectius tamen hoc ad Zenonem Eleatem (de quo dictum est abunde in primo commentario) refertur eo quod conjurationis [Col. 0978D] hic fit mentio, quae ad Anaxarchum non pertinet. Eusebius quoque, libro de Praeparatione evangelica X, haec tradit: Zenon Eleata, quem aiunt cum tyrannidem deponere conaretur, linguam, dum a tyranno, ut conscios diceret, torqueretur, dentibus abscissam, in faciem ejus spuisse.

Quid autem est, etc.] Argumentatur perexiguam esse mortalium potentiam, eo quod vim quam aliis inferunt, ne sibi quoque invicem ab aliis inferatur, prohibere non possunt.

Ab alio] Vetus apud Senecam sententia est: Ab altero exspectes, alteri quod feceris.

Busiridem] Busiris rex fuit Aegypti, qui cum susceptos hospites immolaret, ab Hercule interemptus [Col. 0979A] est, cum etiam eum voluisset occidere. Virgilius:

   Quis aut Euristhea durum,
Aut illaudati nescit Busiridis aras?

Regulus] Marcus Attilius Regulus consul fusis Salentinis triumphavit, primusque Romanorum ducum in Africam classem trajecit, quassatas de Amilcare naves longas tres et sexaginta accepit. Oppida ducenta, et hominum ducenta millia cepit. Absente eo, conjugi ejus et liberis ob paupertatem sumptus publice datus. Mox arte Xantippi Lacedaemonii mercenarii militis captus, in carcerem missus, legatus de permutandis captivis Romam missus, dato jurejurando, ut si non impetrasset, ita demum rediret: in senatu conditionem dissuasit, ejectis a se conjuge et liberis, Carthaginem regressus, ubi in arcam ligneam conjectus, [Col. 0979B] clavis introrsum adactis, vigiliis ac dolore punitus est.

Ad haec] Praeterea. Probat alia ratione nihil naturalis ac proprii boni dignitatibus ac potestatibus inesse, eo quod plerumque pessimis proveniant.

Natura respuit] Id est, non admittit ut contraria quaeque jungantur. Divus Cyprianus adversus Novatianum: Cohaerere et conjungi non potest amaritudo cum dulcedine, caligo cum lumine, pluvia cum serenitate, pugna cum pace, cum fecunditate sterilitas, cum fontibus siccitas, cum tranquillitate tempestas. Franciscus Philelphus in Satyris:

   Tenebras lux respuit omnes,
Nec patitur secum vitium coalescere virtus,
Stultitiam semper ratio aspernatur, eodem
Nunquam stare loco pariter contraria possunt.

Quod quidem de cunctis] Ostendit fortunae munera [Col. 0979C] nulla recte dici bona, cum plerumque malis adhaereant, nec possint eos bonos efficere, quibus fuerint adjuncta. Redolet autem hoc, ut alia Boetii permulta, Platonis doctrinam, apud quem Socrates in Gorgia sic ait: Est autem voluptas, qua praesente gaudemus: bonum vero, quo praesente boni sumus. Prorsus boni vero sumus et nos, et quaecumque alia bona sunt, ob virtutem quamdam quae adsit.



IN METRUM VI.

Carmen est Sapphicum, quo Philosophia Neronis exemplo docet, dignitates et potentiam malis quibus adjunctae fuerint, mores non solum non corrigere, sed plus truculentiae et turpitudinis afferre.

Novimus] Scimus.

Dederit] Intulerit hominibus.

[Col. 0979D] Ruinas] Strages. Designat autem his versibus Neronem omnium mortalium longe crudelissimum. Hic natus est patre Domitio Aenobarbo, matre Agrippina Germanici filia: quae cum postea Claudio Caesari nupsisset, ab hoc Nero adoptatus est. Nero fuit olim nomen laudis, quod ostendit in Tiberio Suetonius his verbis: Inter cognomina autem et Neronis assumpsit, quo significatur lingua Sabina fortis ac strenuus. Nunc autem summae crudelitatis nomen est Nero, qui rabie ita efferatus est, ut plurimam senatus partem interfecerit, equestrem ordinem pene destituerit, sed ne parricidiis quidem abstinuit, matrem, fratrem, sororem, uxorem, caeterosque cognatos et propinquos sine haesitatione prostravit. Auxit hanc molem [Col. 0980A] facinorum ejus temeritas impietatis in Deum. Nam primus Romae Christianos suppliciis et mortibus affecit, ac per omnes provincias pari persecutione excruciari imperavit, ipsumque nomen exstirpare conatus, beatissimos Christi apostolos Petrum cruce, Paulum gladio occidit.

Urbe flammata] Incendio consumpta. Nero, ut scribit Tranquillus, quasi offensus deformitate veterum aedificiorum, et angustiis flexurisque vicorum, palam incendit urbem. Per sex dies septemque noctes ea clade saevitum est, ad monumentorum bustorumque diversoria plebe compulsa. Tunc praeter immensum numerum insularum, domus priscorum ducum arserunt hostilibus adhuc spoliis exornatae, deorumque aedes ab regibus ac deinde Punicis et Gallicis bellis [Col. 0980B] votae dedicataeque, et quidquid visendum atque memorabile ex antiquitate duraverat. Hoc incendium e turre Mecoenatica prospectans, laetusque flammae (ut aiebat) pulchritudine, halosin Illi decantavit in illo scenico habitu. Eutropius et Eusebius tradunt Neronem incendisse urbem Romam, ut spectaculi ejus imaginem cerneret, qualis olim Troja capta arserat.

Patribusque caesis] Senatoribus occisis. Multos enim ex senatoribus occidit, aperte etiam significans, ne reliquis quidem se parsurum, eumque ordinem sublaturum quandoque e republica, ac provincias et exercitus equiti Romano ac libertis permissurum.

Fratre] Britannico Claudii et Messalinae filio. Fratre igitur per adoptionem, nam a Claudio, ut diximus, Nero adoptatus fuit, non naturali.

[Col. 0980C] Interempto] Veneno sublato: de quo lege Sueton.

Matris] Nero matrem Agrippinam, eo quod trux et minax esset, et dicta factaque ejus exquireret acerbius ac corrigeret, varie interficere tentavit, primum veneno: sed cum antidotis sentiret praemunitam, lacunaria quae noctu super dormientem laxata machina deciderent, paravit. Hoc consilio per conscios parum celato, solutilem navem, cujus vel naufragio, vel camerae ruina periret, commentus est. Atque ita reconciliatione simulata, jucundissimis litteris Baias evocavit, ad solennia quinquatrium simul celebranda, paratoque negotio trierarchis, qui liburnicam, qua advecta erat, velut fortuito concursu confringerent, protraxit convivium, repetentique Baulos, in locum corrupti navigii machinosum illud obtulit: [Col. 0980D] unde cum enatasset mater, impientissimus filius eam missis militibus occidi jussit. Quo nefando facinore non contentum quidam auctores scribunt, ad visendum interfectae cadaver accurrisse, contrectasse membra, alia vituperasse, laudasse alia, sitique interim oborta bibisse. Latius haec a Tranquillo et Cornelio Tacito perscripta sunt.

Non tinxit] Non rigavit.

Censor] Arbiter, judex.

Decoris] Decori corporis.

Exstincti] Mortui.

Condens radios] Occidens, significat autem totius orbis terrarum gentes, per quatuor ejus plagas.

Phoebus] Sol.

[Col. 0981A] Triones] Prisca lingua triones boves dicebantur aratorii. Septem autem stellae ita in ea parte coeli sunt collocatae, ut plaustrum cum bobus effingere videantur, quae et septentriones vocantur, et illi regioni septentrioni nomen imposuerunt. Ovid. lib. I Metam.:

   Scythiam, septemque triones
Horrifer invasit boreas.

Notus] Auster.

Sicco aestu] Calore. Sciendum est, teste Macrobio, quod auster ita in origine sua gelidus est, ut apud nos septentrio, sed quia per flammam torridae zonae ad nos commeat, admistus igni calescit, et qui incipit frigidus, calidus pervenit.

Num] Nunquid.

Celsa potestas] Egregia potentia.

[Col. 0981B] Vertere] Mutare. Hoc verbum producit hic ultimam positionem ob duas consonantes insequentis dictionis initio positas, tametsi negent id fieri scioli grammatistae, qui nec Juvenalem, nec Prudentium, nec hunc auctorem unquam diligenter evolverunt.

Rabiem] Efferatam truculentiam.

Heu gravem sortem] Pulchra exclamatio, nec minus vera. Heu asperam, inquit, et intolerabilem conditionem, quando iniquus gladius, id est, injusta potentia, et iniquum imperium additur saevo veneno, id est immani et truculento ingenio, moribusque corruptissimis. Seneca: Fulmen est, ubi cum potestate tracundia habitat. Aristoteles in I Politicorum: Ut enim perfectione suscepta, optimum cunctorum animalium est homo: ita si alienus fiat a lege et a judiciis, [Col. 0981C] pessimum est omnium animalium. Saevissima est enim injustitia habens arma. Lactantius lib. de Justitia, cap: 11: Quis Caucasus, quae India, quae Hyrcania tam immanes, tam sanguinarias bestias unquam aluit? quoniam ferarum omnium rabies usque ad ventris satietatem furit, fameque sedata, protinus conquiescit. Illa enim vera bestia, cujus una jussione

Funditur ater ubique cruor, crudelis ubique
Luctus, ub que pavor, et plurima mortis imago
Nemo hujus tantae belluae immanitatem potest pro merito describere, qui uno loco recubans, tamen per totum orbem dentibus ferreis saevit, et non tantum artus hominum dissipat, sed et ossa ipsa comminuit, et in cineres fundit, ne quis exstet sepulturae locus. Baptista Mantuanus in secunda Parthenice

Nulla sub indigno virtus est principe tuta,
[Col. 0981D] Nulla sub incesto castis est gloria rege.



IN PROSAM VII.

Disputatum est hactenus, neque in divitiis, neque in dignitatibus et potentia veram felicitatem consistere: nunc quam inanis et irrita sit gloria, quam plerique omnes summopere sectantur, pulcherrimis verissimisque rationibus demonstrat. Quo autem convenientius ad id perveniat, Boetius ipse interloquitur, fateturque sese non tam mortalium rerum ambitione captum fuisse, quam famae propagandae, comparandaeque gloriae cupiditate inflammatum.

Tum] Ordinis adverbium est.

Minimum] Differunt minimum et minime: minimum enim quantitatis adv. est, minime vero negandi.

[Col. 0982A] Ambitionem] Cupiditatem.

Gerendis] Administrandis.

Quone] Ut non. Horatius in Sermonibus:

Quone pervacuum Romano incurreret hostis.

Tacita] Ignota. Claudianus:

Major et utilior facto conjuncta potenti.
Vile latens virtus: quid enim submersa tenebris
Proderit obscuro, veluti sine remige puppis,
Vel lyra quae reticet, vel qui non tenditur arcus?

Ad extremam manum] Ad absolutum finem. Extremam manum imponere, significat rem omnibus ejus partibus absolvere, metaphora ab artificibus translata: qui primum rude quoddam operis simulacrum effingunt, atque hanc primam appellant manum, deinde formant expressius, postremo summa cura expoliunt, atque hanc extremam, supremam, seu summam manum [Col. 0982B] vocant.

Gloriae scilicet cupido] M. Tullius pro Archia: Trahimur omnes laudis studio, et optimus quisque maxime gloria ducitur. Ipsi illi philosophi etiam in illis libellis, quos de contemnenda gloria scribunt, nomen suum inscribunt in eo ipso in quo praedicationem nobilitatemque despiciunt, praedicari de se ac nominari volunt. Idem in eadem: Nulla enim virtus aliam mercedem laborum periculorumque desiderat praeter hanc laudis et gloriae: qua quidem detracta, judices, quid est quod in hoc tam exiguo vitae curriculo et tam brevi, tantis nos laboribus exerceamus? Loquitur autem Cicero nimis impie, ut homo verae religionis expers et sapientiae, cui spes aeternae vitae, contemptusque inanis gloriae non esset.

[Col. 0982C] Omnem terrae ambitum] Ex sumina totius mortalium habitationis angustia, quam sit exilis famae divulgatio, quamque irritus proferendi nominis conatus sane evidenter ostendit.

Sicuti astrologicis demonstrationibus accepisti] Parenthesis est, astrologi respectu firmamenti terram puncti vicem habere sic demonstrant. Ubicunque enim existentibus nobis in terrae superficie, et considerantibus stellas diversis in locis, non videntur magnitudines, neque earum inter se distantiae variari. Unde et eas aequaliter a terra remotas haberi comprobatur, sensu id aestimante. Terra igitur centrum est sphaerae, sicque puncti sortietur officium. Idem accidet terrae ad solis sphaeram comparatae, quod et aliis comperitur indiciis. Nam corpora in [Col. 0982D] centris instrumentorum circularium posita, umbras projiciunt, easque longe motas, qua et sol ipse radians motu primo circumfertur. Ex regularitate itaque motus umbrae, quam sensu deprehendimus, elicitur solem circa centrum instrumentorum regulariter moveri: ideoque centra hujusmodi instrumentorum centri mundi, circa quod motus primus, regulariter vicem obtinere. Cum itaque terrae crassitudo nihil in his rebus immittat varietatis, verum propositum videtur. Praeterea horizon oculo in se existenti dimidium coeli occultat, dimidiumque videri sinit. Quod profecto nulli superficiei planae, nisi per centrum sphaerae transeunti proprium est. Secus autem eveniret si qua esset terrae respectu coeli magnitudo. [Col. 0983A] M. Tullius Quaestionum Tusculanarum libro primo: Persuadent enim mathematici terram in medio mundo sitam ad universi coeli complexum, puncti instar obtinere, quod illi vocant. Seneca: Punctum est, et adhuc puncto minus, quod incolimus. Lege Plinium libro II Naturalis Historiae, cap. 70, cujus titulus est: Quae portio terrae habitetur.

Puncti] Macrobius in somnium Scipionis haec tradidit: Punctum dixerunt esse geometrae quod ob incomprehensibilem brevitatem sui in partes dividi non possit, nec ipsum pars aliqua, sed tantummodo signum esse dicatur. Physici terram ad magnitudinem circi, per quem sol volvitur, puncti modum obtinere docuere.

[Col. 0983B] Ptolemaeo] Hic astrologus fuit Aegyptius genere, studuit Alexandriae, et liberalium artium ac Graecarum litterarum studiis clarissimus evasit temporibus Antonini imperatoris, quod ipsemet in opere magno demonstrat. In astrologiae scientia priorum nulli cessit. Primus enim apud Graecos coeli rationem omnem diligentius explicuit, inventaque ab Hipparcho instrumenta clarius monstravit. Edidit magnam illam compositionem, quam Almagestum vocant; opus item quatuor tractatuum. Scripsit centiloquium super his quae ad practicam pertinent astrorum prognosticam, centum videlicet canones, quos Graeci vocant, quod fructum et experimentum prognosticorum esse dicant. Sed et de musica tres composuit libros, deque geographia, quod astrologi more conscripsit. [Col. 0983C] Enarratores habet praecipuos ex barbaris Haly et Albumazer, ex Graecis Tappum et Theonem. Sepulcri elogium tetrastichum ipse posuit Graecum, quod quidam sic interpretatus est:

Mortalem quamvis me norim sorte creatum,
   Dum tamen astrorum scrutor in orbe vias,
Sum pedibus tellure procul, juxtaque Tonantem
   Assideo divus, pascor et ambrosia.

Incolatur] Inhabitetur.

Siti] Siccitate.

Vasta] Deserta.

Area] Regiuncula.

Limitibus] Terminis.

Arctata] Cohibita, constricta.

Adde] Ostendit ex gentium diversitate distantiaque famam non longe propagari posse.

[Col. 0983D] Ratione] Modo.

Distantes] Differentes. Graecorum adagium est, , Mos sive lex et regio, quod significat unicuique genti suas quasdam esse leges et instituta vivendi.

Sicut ipse quodam loco significat] Apud Ciceronem in Somnio Scipionis, Africanus ad nepotem sic inquit: Ex his ipsis cultis notisque terris num aut tuum, aut cujusquam nostrum nomen vel Caucasum hunc (quem cernis) transcendere potuit, vel illum Gangem transnatare?

Caucasum] Caucasus Scythiae mons est, dictus quasi graucasus, hoc est nive candidus, ut Plin. ait lib. VI. Caucasus mons est editissimus idemque [Col. 0984A] asperrimus et inhospitalis, Indiam a Scythia separans in finibus Assyriorum.

Parthis] Hi populi sunt Asiae majoris prope Medos, Hyrcanos, Arios, et id genus vicinas gentes: fuerunt autem Scytharum exsules. Nam Scythico sermone Parthi, exsules dicuntur, primum quidem inter Orientales populos obscurissimi, postea per virtutem ad summam gloriam provecti sunt. Pugnant autem procurrentibus equis, aut terga dantibus; saepe etiam fugam simulant, ut incautiores adversus vulnera insequentes habeant. Plura de his lege apud Justinum libro XLI, et apud Plutarchum in Vita Crassi.

Id locorum] Eo loco habitantibus. Eorum locorum, figurata locutio, similis illi supra positae, ut in id aetatis pueris.

[Col. 0984B] Formidolosa] Formidabilis. Formidolosus modo significat meticulosum. Terentius:

Egon' formidolosus?
id est, egone sum qui timeam? modo eum qui aliis timorem infert. Sallustius: Regibus boni quam mali suspectiores sunt, semperque his aliena virtus formidolosa est.

Romani nominis] Romani hominis. Paranomasia est, quae Latine dicitur agnominatio. Depromit autem argumentum ex loco qui dicitur ab eo quod magis est: quod et hunc in modum potest explicari. Magis videtur Romae reipublicae quam uniuscujuslibet hominis Romani, nomen ultra Caucasum progredi posse; sed non illud, proinde nec hoc.

Quid quod diversarum gentium] Probat ex discrepantia [Col. 0984C] morum et institutorum, quibus diversae gentes utuntur, non conducere cuipiam nomen in plurimos populos proferre, cum quod apud hos dignum laude, apud illos supplicio dignum judicetur.

Mores atque instituta discordant] De his legatur Eusebius libro VI de Praeparatione evangelica, capite octavo; Valerius Maximus libro secundo; Hieronymus in Jovinianum; Bessarion libro quarto, in calumniatorem Platonis, capite 3; Philippus Beroaldus in oratione proverbiali, et Erasmus noster in explicatione illius adagii: Lex et regio. Haec mihi nunc indicasse studiosis earum rerum satis sit ad alia properanti.

Praeclara illa] Irrisio est vanae gloriae.

Sed quam multos clarissimos] Arguit gloriam irritam esse, tum ob scriptorum defectum, tum ob eorum [Col. 0984D] inconstantiam et minime durabilem infirmitatem.

Scriptorum inops] Multarum gentium et imprimis Germanorum pleraeque laudes et res gestae latent ignoranturque, quod priscis illis temporibus, cum nondum mores externis deliciis essent emolliti, paulatim atque corrupti scriptores, qui praeclara facinora litterarum monumentis proderent, defuerunt. Sed et nunc libri Plinii de Bellis Germaniae et procul dubio permulta quondam scripta, quorum ne tituli quidem ad nos pervenere, desiderantur.

Vos vero, etc.] Argumentatur disertissime, quamlibet diuturni temporis famam, cum finem aliquando admittat, nulla ratione cum aeternitate esse comparandam.

Quod] Tempus.

[Col. 0985A] Pertractes] Intellectu perpendas, et animo revolvas.

Decem millibus annis] Annorum decem millibus. Sciolis litteratoribus nonnullae videntur orationes parum congruae, quae non congruae solum sunt, sed etiam cum primis elegantes et probatissimis scriptoribus usurpatae. Cujusmodi est haec: Decem millibus annis per appositionem. Sic Latine dicimus: Hic mercator decem millia debet aureos. Hieronymus cum alibi id genus abundat, tum in Jovinianum sic scripsit: Aliud est decem millia talenta debere, aliud quadrantem. Florus: Cum statim decem amplius millia coissent homines, non modo effugisse contenti, jam vindicari etiam volebant. Idem: Ex ipso equestris ordinis flore ac senatu duo millia electi qui mori juberentur. [Col. 0985B] Ubi subintelligendum est homines seu viri, ut desinant improbare illud in sacris Litteris: Duodecim millia signati.

Ejusque quantumlibet multiplex] Et is numerus quantumlibet multiplicatus, ut millies mille annorum millia, vel plus minusve.

Collatio] Comparatio, proportio. Aristoteles I libro de Coelo et Mundo: Portio autem nulla est finiti ad infinitum.

Quantumcunque] Adverbium nunc est.

Prolixi] Longi.

Inexhausta] Infinita, interminabili.

Vos autem nisi] Increpat mortalium stultitiam, qui eo fere sunt ingenio, ut magis hominum laudes et famae celebritate, quam suae conscientiae puritatem, [Col. 0985C] veramque virtutum securitatem sectentur. Nam, ut rectissime dictum est, Multi famam, conscientiam pauci verentur.

Ad populares auras] Ad favores et applausus populi, quos, teste Donato, non quaerunt sapientes. Aura splendorem significat. Horatius:

Tua ne retardet aura maritos.
Ponitur pro aere, statu ventorum, afflatu, aspiratione seu favore. Maro in Aeneidos sexto:

Nunc quoque jam nimium gaudes popularibus auris.
Hieronymus: Plus debet Christi discipulus praestare, quam mundi philosophus gloriae animal et popularis aurae atque rumorum venale mancipium.

Sermunculis] Rumusculis. Sermunculus parvus sermo, ut rumusculus parvus rumor. Hieronymus [Col. 0985D] Nepotiano: Cave ne hominum rumusculos aucuperis, ne in offensam Dei populorum laudem commutes. Idem Paulino: Rumusculos et gloriolas et palpantes adulatores quasi hostes fuge.

Accipe] Audi, cognosce.

In hujusmodi levitate] Vanitate: legitur et levitatem, quod placet, ut sic contra ejusmodi vanitatem superbiae.

Quam festive] Quam jucunde, lepide et facete.

Illuserit] Jocatus sit.

Adortus esset] Legitur etiam adorsus: quod etiam apud Ambrosium et Hieronymum invenio.

Tolerasset] Passus fuisset.

Paulisper] Ad pauxillum temporis.

[Col. 0986A] Ira] Per iram.

Ille] Tentatur et falsi philosophi illusor.

Si tacuisses] Salomon in Proverbiis: Qui moderatur sermones suos, doctus et prudens est, et pretiosi spiritus vir eruditus. Stultus quoque si tacuerit, sapiens reputabitur: et si compresserit labia sua, intelligens. Diogenes cuidam philosopho qui contentiosius aliquid disserebat, Miser, inquit, quod optimum est in vita philosophi ac praecipuum verbis philosophando corrumpis. Thales: Non multa verba, prudentis animi indicium sunt. Salomon Proverbiorum cap. X: In multiloquio non deerit peccatum. Qui moderatur labia sua, prudentissimus est. Ecclesiastes: Stultus verba multiplicat. Seneca: Tene semper vocis et silentii temperamentum. Tacere qui nescit, [Col. 0986B] nescit loqui. Macrobius lib. VII Saturnalium: Cum orator non aliter nisi orando probetur, philosophus non minus tacendo pro tempore quam loquendo philosophatur. Valerius Maximus lib. VII: Quid Xenocratis responsum quam laudabile, cum maledico sermoni quorumdam summo silentio interesset, uno ex his quaerente cur solus linguam suam cohiberet: Quia dixisse me, inquit, aliquando poenituit, tacuisse nunquam. Lege, si placet, pulchram super hoc Maronis sententiam apud Donatum in ejus Vita.

Quid autem est] Ostendit gloriam mortuis nihil prodesse. Unde quidam eleganter:

Post cineres gloria sera venit.

Quod] Totos et corpore et anima mori homines.

Nostrae rationes] Philosophicae argumentationes.

[Col. 0986C] Vetant] Non permittunt.

Terreno carcere] Corpore, quod est quasi carcer, vel sepulcrum, vel vinculum animi.

Exemptam] Liberatam.



IN METRUM VII.

Carmen est dicolon distrophon, cujus primus versus est archilochius, iambicus, senarius, acatalectus; secundus iambicus dimeter et ipse acatalectus. Hortatur eo Philosophia mortales ad inanis gloriae contemptum, quae rerum omnium vanissima facile illis videbitur, si terrarum angustias contemplati, amplissimam coeli immensitatem suspexerint.

Praecipiti] Festina, inconsulta, temeraria.

Summum] Bonum summum, rem summam, bonorum finem.

[Col. 0986D] Aethaeris] Coeli.

Cernat] Contempletur.

Plagas] Regiones.

Arctum] Angustum, constrictum. Africanus apud Ciceronem in Somnio Scipionis, unde fere hoc carmen cum prosa jam enarrata desumptum est: Omnis autem terra quae colitur a vobis, angustata verticibus, lateribus latior, parva quaedam insula est circumfusa illo mari quod Atlanticum, quod Magnum, quod Oceanum appellatis in terris, qui tamen tanto nomine quam sit parvus, vides. Hinc Petrarcha in II lib. Africae suae:

   Angustis arctatus finibus orbis
Insula parva situ est, curvis quam flexibus ambit
Oceanus, viden' ut parvus cognomine magno?

[Col. 0987A] Brevem replere] Ordo est, Pudebit, subaudi eum, qui terrarum angustias ac coelorum immensa spatia contemplatus sit, nominis aucti, id est prolati et amplificati, non valentis tamen replere brevem ambitum, id est angustum terrarum habitaculum. Scipio apud Ciceronem lib. de Repub. VI: Jam vero ipsa terra ita mihi parva visa est, ut me imperii nostri, quo quasi punctum ejus attingimus, poeniteret. In eodem avus sic eumdem nepotem suum alloquitur: Igitur alte spectare si voles, atque hanc sedem et aeternam domum contueri, neque te sermonibus vulgi dederis, nec in praemiis humanis spem posueris rerum tuarum, suis te illecebris oportet ipsa virtus trahat ad verum decus. Quid de te alii loquantur ipsi videant, sed loquentur tamen. Sermo enim ille omnis, [Col. 0987B] et angustiis cingitur his regionum, quas vides, nec unquam de ullo perennis fuit, obruitur omnium interitu, oblivione posteritatis, exstinguitur.

Quid] Ad quid.

O] Mirantis interjectio, vel miserantis et condolentis errori mortalium. Ordo est: O quid superbi gestiunt frustra levare colla mortali jugo! hoc est: Quid superbi et fastu inflati homines conantur in vanum nomine suo divulgando se reddere immortales?

Levare colla jugo] Alludit ad boves jugum detrectantes ac abjicere non valentes, juxta illud:

Non juga taurus amat, quae tamen odit habet.

Mortali jugo] Mortalitatis conditione, cui sunt obnoxii.

Licet] Quamvis, tametsi.

[Col. 0987C] Means] Transiens.

Explicet] Interpretetur.

Domus] Gens, familia genus.

Mors spernit altam gloriam] Seneca epistola 91: Aequat omnes cinis, impares nascimur, pares morimur. Idem epistola 99: In tanta volutatione rerum humanarum nil cuiquam, nisi mors, certum. Horatius in Odis:

Pallida mors aequo pulsat pede pauperum tabernas,
Regumque turres.
Lucretius:

Scipiadas belli fulmen, Carthaginis error
Ossa dedit terrae, proinde ac famul infimus esset.
Adde repertores doctrinarum atque leporum,
Adde Heliconiadum comites.
Idem:

Inde alii multi reges, rerumque potentes,
[Col. 0987D] Occiderunt, magnis qui gentibus imperitarunt.
Idem:

Quae mala nos subigit vitai tanta cupido?
Certa quidem finis vitae mortalibus adsit,
Nec devitari letum pote quin obeamus.

Fidelis Fabricii] Hic consul Romanus fuit, qui fidelis eo dicitur quod fidem vel hosti servandam putavit, nihilque per fraudem vel insidias agendum. Cum enim (ut M. Tullii verbis utar) rex Pyrrhus populo Romano bellum intulisset, cumque de imperio certamen esset cum rege generoso ac potenti, perfuga ab eo venit in castra Fabricii, eique est pollicitus, si praemium ei proposuisset, se ut clam venisset, sic clam in Pyrrhi castra rediturum et eum veneno necaturum. Hunc Fabricius reducendum curavit ad Pyrrhum, [Col. 0988A] idque ejus factum a senatu laudatum est. Super hoc plura Valerius Maximus, Aulus Gellius, et in Vita Pyrrhi Plutarchus.

Jacent] Legitur etiam manent.

Quid Brutus] Subaudi nunc est. Junius Brutus primus Romanorum consul, exactis regibus urbem liberavit, filios suos, quod cum Aquiliis et Vitelliis ad recipiendos in urbem Tarquinios conjuraverunt, virgis caesos secure percussit. Deinde singulari certamine cum Arunte Tarquinii filio congressus est, quo se ambo mutuis vulneribus occiderunt. Marcus Brutus, vir praetorius, tum scientia, tum virtute praeditus ad recuperandam libertatem Julium Caesarem occidit, postea victus in praelio ab Octavio sibi mortem conscivit.

[Col. 0988B] Rigidus] Severus, inflexibilis.

Cato] Multi Romae Catones fuerunt, verum duo prae caeteris illustrati sunt, Marcus Porcius Cato Censorius, et Cato Stoicus, qui post mortem quam sibi Uticae conscivit, Uticensis dictus est. Horum uterque justitia, severitate, morumque summa gravitate fuit clarissimus.

Quid] Ad quid.

Decora vocabula] Pulchra nomina.

Novimus] Scimus, tenemus.

Num] Nunquid.

Consumptos] Mortuos.

Jacetis] Subaudi vos homines post mortem.

Prorsus] Omnino.

Ignorabiles] Ignobiles.

[Col. 0988C] Trahi] Protrahi.

Aura] Splendore.

Nominis mortalis] Morti et corruptioni subjecti. Ausonius:

Miremur periisse homines, monumenta fatiscunt;
   Mors etiam saxis, nominibusque venit.

Cum] Quando.

Sera dies] Tempus aliquando venturum.

Hoc] Nomen.

Secunda mors] Qua nomen exstinguitur, sicut prima morte vita exstincta est. Apud Petrarcham lib. Africae II, Scipionem Africanus hunc in modum alloquitur:

Transibuntque cito, quae vos mansura putatis.
Una manere potest occasus nescia virtus.
Illa viam facit ad superos, hac pergite fortes,
Nec defessa gravi succumbant terga labori.
[Col. 0988D] Quod si falsa vagam delectat gloria mentem,
Aspice quid cupias, transibunt tempora, corpus
Hoc cadet, et cedent indigno membra sepulcro.
Mox ruet et bustum, titulusque in marmore sectus
Occidet, hic mortem patieris nate secundam.



IN PROSAM VIII.

Hactenus fortunae inconstantiam, fraudulentiamque et perfidiam Philosophia detexit, et in eis muneribus nihil veri boni inesse demonstravit: nunc ait adversam plus hominibus quam prosperam prodesse fortunam, cum haec quidem blanditiis allectos a vero bono fallaciter abstrahat, illa vero plerumque errantes ad veram beatitudinem quaerendam reducens, velut unco retrahat.

Inexorabile] Quod nullis precibus componi possit.

[Col. 0989A] Est] Evenit.

Illa] Fortuna.

Tum] Tunc.

Cum] Quando.

Gestio] Cupio.

Eoque] Et ob id.

Illa] Prospera fortuna. Rationes affert quibus id quod dixit verum esse probat.

Haec] Adversa. Seneca Tragicus:

Malam bonae praeferre fortunam licet.

Ventosam] Inconstantem. Horatius:

Romae Tibur amem, ventosus Tibure, Romam.

Fluentem] Luxuriantem, diffluentem, vagabundam. Ovidius:

Luxuriant animi rebus plerumque secundis,
   Nec facile est aequa commoda mente pati.

[Col. 0989B] Suique semper ignaram] Homines enim fortunae successibus elati, nimis superbiunt, seque ipsos nequaquam cognoscunt.

Sobriam] Temperantem.

Succinctam] Cohibitam, non diffluentem.

Adversitatis exercitatione] Baptista Mantuanus lib. Silvarum secundo:

Rebus adversis agitata virtus
Crescit, et robur cruciata longo
Sumit attritu, meliusque terso
   Candicat ore.

A vero bono] Divus Ambrosius in lib. de Interpellatione: Magna enim illecebra delinquendi est rerum affluentia secundarum. Supina extollit, oblivionem auctoris infundit. Mimographus:

Fortuna quem nimium fovet, stultum facit.

[Col. 0989C] Baptista Mantuanus in prima Parthenice:

Enervare solent securas otia mentes,
Et vitiis umbrare animas, ut pulvis aquoso
Imbre coit, levibusque rapi jam nescit ab Euris,
Sic adversa premit sensus fortuna rebelles,
Et cogit parere Deo, morbosque latentes
Pellit, et ardentes in pectore mitigat aestus.
Ut sale consperso longos servantur in usus
Viscera, nec laedi sanie, nec tempore possunt,
Sic duris animi rebus firmantur, et omnem
Abjiciunt pestis causam, sors aspera tutum
Praebet iter, via sidereas haec ducit in arces.

Amicorum fidelium] Ennius:

Amicus certus in re incerta cernitur.
Hinc nos hunc versiculum lusimus:

Rebus in incertis certus spectatur amicus.
Ovidius:

Scilicet ut fulvum spectatur in ignibus aurum,
   Tempore sic duro est inspicienda fides.

[Col. 0989D] Suos] Sodales, ii enim qui fortunam sequuntur non veri sunt amici, sed sodales et fortunae comites.

Integer] Nondum laesus, nondum rebus tuis spoliatus.

Desine] Pulchra conclusio est ex contrariis ornatum ducens.

Amicos invenisti] Nunc enim novercante fortuna veros tuos amicos cognoscis. Argumentum enim verae amicitiae est, non deserere amicum tempore adversitatis.



IN METRUM VIII.

Carmen est Glyconicum, simile sexto primi libri. Eo docet, amore omnia conjungi, totiusque mundi constare concordiam: amore quoque populos foedere [Col. 0990A] conjunctos, amore conjuges, et amicos convenire. Franciscus Philelphus in Satyris:

Omnia perpetuo firmat concordia nexu.
Quidquid amor jungit, saeclum perdurat in omne.
Claudianus ad Honorium:

Non sic excubiae, nec circumstantia pila.
Quam tutatur amor, non extorquebis amari.
Hoc alterna fides, hoc simplex gratia donat.
Nonne vides operum qui se pulcherrimus ipse
Mundus amore ligat? nec vi connexa per aevum
Conspirant elementa sibi, qui limite Phoebus
Contentus medio, contentus littore Pontus,
Et qui perpetuo terras, ambitque vehitque,
Nec premat incumbens oneri nec cesserit aer?
Ut Plato docet in Timaeo, mundus seipsum amicitia concordi complectitur, atque ita apte cohaeret, ut nequeat dissolvi ullo modo, nisi ab eodem a quo est colligatus. Mundus Latine a puritia vocatur, coelum [Col. 0990B] a caelatura, Graece ab ornatu . C. Plinius libro secundo: Quem Graeci nomine ornamenti appellaverunt, eum et nos a perfecta absolutaque elegantia mundum. Coelum quidem haud dubie caelati argumento diximus, ut interpretatur M. Varro.

Stabili fide] Perpetua constantia.

Vices] Permutationes.

Semina] Elementa. Plinius libro secundo capite quinto: Nec de elementis video dubitari quatuor ea esse, ignium summum, inde tot stellarum collucentium illos oculos, proximum spiritus, quem Graeci nostrique eodem vocabulo aera appellant, vitalem hunc, et per cuncta rerum meabilem, totoque consertum. Cujus vi suspensam cum quarto aquarum elemento librare medio spatii tellurem. Ita mutuo complexu [Col. 0990C] diversitatis effici nexum, et levia ponderibus inhiberi, quo minus evolent. Contraque gravia, ne ruant, suspendi, levibus in sublime tendentibus. Sic pari in diversa nisu, vi sua quaeque consistere, irrequieto mundi ipsius constricta circuitu, quo semper in se currente, imam atque mediam in toto terram, eamdemque inverso cardine stare pendentem, librantem per quae pendeat. Ita solam immobilem, circa eam volubili universitate, eamdemque ex omnibus necti, eidemque omnia inniti.

Pugnantia] Contraria.

Foedus perpetuum] Perpetuam pacem. Ovid.:

Dissociata locis concordi pace ligavit.
Manlius Astronomicn libro primo:

Hoc opus immensi constructum corpore mundi,
Membraque naturae diversa condita forma
[Col. 0990D] Aeris, atque ignis, terrae, pelagique jacentis.
Vis animae divina regit, sacroque meatu
Conspirat Deus, et tacita ratione gubernat,
Et multa in cunctas dispensat foedera partes,
Altera ut alterius vires, faciatque feratque,
Summaque per varias maneat cognata figuras.
Idem libro tertio:

Fata regunt orbem, certa stant omnia lege,
Longaque per certos signantur tempora cursus,

Phoebus] Sol.

Roseum] Pulchrum, fulgidum, rubicundum.

Aureo] Lucido, claro, illustri.

Quas] Noctes.

Duxerit Hesperus] Hesperus dux noctis est, nam eam praecedit, cum vesperi solis occasum subsequitur.

[Col. 0991A] Phoebe] Luna.

Avidum] Cupidum et vorax.

Coerceat] Cohibeat.

Vagis] Praescriptum finem transeuntibus.

Tendere] Extendere.

Seriem] Connexionem, continuatam progressionem.

Pelagus] Mare.

Imperitans] Imperans.

Hic] Amor.

Frena remiserit] Regimen et moderationem deseruerit. Translatio est sumpta ab iis qui frenis equos cohibent.

Continuo] Mox, absque dilatione.

Socia fide] Mutua concordia.

Incitant] Movent.

Certent] Certatim contendant.

Solvere] Dissolvere, corrumpere.

Machinam] Mundi corpus.

Hic] Amor.

[Col. 0992A] Sanctos] Justos, pacis amantes, Christi sanguine confirmatos. Vel sanctos, factis sacris et juramentis praestitis consociatos.

Et] Etiam.

Conjugii] Matrimonii.

Sacrum] Sacramentum.

Castis amoribus] Pudicis affectibus amatoriis.

Triplex est amor] Turpis quidem solam corporis voluptatem sequitur, ideoque brutorum passio est. Generosus vero mundum respicit animum, ad virtutis officia promptum. Medius utramque diligit, tum corporis, tum animi pulchritudinem.

Dictat] Praescribit, suggerit.

Fidis soda] Veris amicis.

O felix hominum genus] Subintellige esses Si amor [Col. 0992B] quo coelum regitur, regat animos vestros, id est hominum animos. Felices (inquit) vos homines essetis, si per amorem tanta foret inter vos concordia, quanta est in rebus coelestibus. Verum, ut ait poeta,

Lege deum minimas rerum discordia turba,
Pacem summa tenent.



LIBER TERTIUS.
[Col. 0992]


IN PROSAM PRIMAM.

[Col. 0992B] Secundo volumine fallaces fortunae mores Philosophia luculentis verbis aperuit, ejusque munera vera bona non esse demonstravit. Hoc autem tertio falsae felicitatis formam describit, et deinde contrariam illi verae beatitudinis pulchritudinem inducit, et ubi [Col. 0991C] consistat, quodque unum sit summum bonum: item quod Deus beatitudo et summum bonum non differant, luculentis rationibus ostendit. Praeterea docet eum qui beatitudinem sit assecutus, simul sufficientiam, reverentiam, potentiam, celebritatem, laetitiam esse consecutum. Ad haec ostendit horum nominum, quamvis voce differant, sufficientia, reverentia, potentia, celebritas, laetitia, tamen unam eamdemque esse vim. Unde hominum error liquido deprehenditur, qui tanquam ea differant, unum illorum praeter caetera ducunt expetendum. Et in diversis suam felicitatem constituunt, in quibus minime inveniri potest. Alii namque in opibus, alii in dignitatibus, alii in regnis, multi in gloria, plurimi in voluptate beatitudinem se adepturos existimant, sed falluntur: [Col. 0991D] quandoquidem nec opibus sufficientia, nec dignitati bus reverentia, nec regnis potentia, nec gloriae nominis immortalitas, nec voluptati sincera laetitia contingere potest. Sic cum longe diversa sentiant, et in felicitate investiganda mortales aberrent a vero bono, nihilo tamen minus in summo bono appetendo conveniunt omnes, atque consentiunt. Quo fit ut unus rerum sit omnium finis Deus, cum beatitudo summum bonum, et Deus, nomina quidem diversa, res vero sit una. Sic autem Boetio in mentem revocatur id quod ex tribus ante se confessus est ignorare, puta quis rerum finis sit omnium.

Avidum] Cupidum.

Stupentem] Mirantem.

[Col. 0992B] Mulcedo] Suavitas, delinimentum, delectatio a mulcendo. Divus Cyprianus ad Donatum: Prolectet auris religiosa mulcedo: Usus est et hac dictione Sidonius Apollinaris in Epistolis suis.

Defixerat] Attentum reddiderat.

Lassorum fatigatorum] Curis et doloribus confectorum.

[Col. 0992C] Solamen] Consolatrix.

Refovisti] Recreasti.

Adeo] In tantum.

Imparem] Resistere non potentem.

Non perhorresco] Non reformido.

Efflagito] Expeto.

Sensi] Cognovi te audiendi avidum acriora remedia vehementer efflagitare.

Habitum] Affectionem, dispositionem.

Quae restant] Remedia quae reliqua sunt.

Flagrares] Arderes.

Quonam] Quo, ad quid.

Somniat] Veluti per somnium imaginatur, et conjectat.

[Col. 0992D] Ad imagines] Ad species felicitatis.

Ipsam illam] Veram felicitatem.

Sine cunctatione] Absque mora.

Specimen] Exemplum, formam, probationem.



IN METRUM PRIMUM.

Carmen est ithyphallicum, dactylicum, tetrametrum, acatalectum, constans tribus dactylis et pyrrichio. Scanditur autem hoc modo:

Qui sere, ringenuum, volet, agrum.
Terentianus hoc metri genus phaliscum nominat, cum ait:

Talia dicta phalisca legimus.
Quatuor autem similitudinibus, eleganter probat prius falsae beatitudinis speciem verbis esse designandam, [Col. 0993A] ut postea verae forma commodius possit agnosci.

Qui serere] Prius (inquit) noxiae herbae et frutices exstirpandi sunt, quam semina telluri credenda. Faustus Andrelinus:

Pessima sollicito vellenda est herba colono,
   Ne pereat sola plurimo labe seges.
Divus Hieronymus: Ager spinosus nisi ante cultoris labore fuerit exstirpatus, non nutrit in se jacta semina, sed suffocat.

Serere] Seminibus implere.

Ingenuum] Fertilem.

Fructibus] Frutices medii sunt inter arbores et herbas. Nam et minores arboribus sunt, nec hieme ut herbae arescunt.

Filicem] Filix herba est vulgo nota, segeti cum [Col. 0993B] primis noxia. Horatius:

Neglectis urenda filix innascitur agris.

Ceres] Seges. Et licenter hic ultimam corripuit: ut Horatius in Arte poetica, palus, est enim natura longa: Virgil.

Flava Ceres alto nequiquam spectat Olympo.
Fortasse Boetius scriptum reliquit seges, cum ex altera dictione in alteram facilis sit prolapsus. Est autem ordo: Ut nova Ceres eat, id est proveniat gravis, id est plena fruge. Ceres dicta est frugum dea tanquam geres, prima littera mutata.

Apium labor] Mel.

Mage] Magis.

Malus sapor] Amaritudo. Sic Hieronymus: Amaritudo praeeuntis doloris, commendat amplius gaudia [Col. 0993C] secutura. Claudianus:

   Semperque vicissim
Gaudia praemissi cumulant inopina dolores,
Commendat placidum maris inclementia portum.

Edat] Mordeat, cruciet.

Astra] Stellae.

Ubi] Postquam.

Notus] Auster.

Imbriferos] Imbrem afferentes.

Ut] Postquam.

Roseos] Rubicundos ob auroram.

Agit] Producit.

Tuens] Intuens.

Jugo] Servituti.

Retrahere] Subducere.

[Col. 0993D] Vera] Subaudi bona.

Subierit] Subibunt.



IN PROSAM II.

Docet natura mortales omnes summum bonum petere, et beatitudinem sectari viis quidem diversis, eoque variis erroribus ab illa turpiter abduci, dum in divitiis, dignitatibus, regnis, gloria et voluptatibus felicitatem se adepturos opinantur, quod fieri minime potest.

Tum] Deinde.

Defixo] Exprimit gestum hominis rem quampiam penitissima speculatione meditantis.

Defixo] Demisso, et in eumdem locum conjecto. Virgilius

[Col. 0994A] Constitit et Libyae defixit lumina regnis.

Mortalium] Hominum.

Multiplicium studiorum] Terentius:

Quot homines, tot sententiae:
Suus cuique mos est.
Persius:

Mille hominum species, et rerum discolor
Velle suum cuique est, nec voto vivitur uno.
Horatius in Sermonibus:

Castor gaudet equis, ovo prognatus eodem
Pugnis: quot capitum vivunt, totidem studiorum
Millia.
Idem primam omnium odam hujus argumento sententiae conscripsit, aliis studiis alios duci, aliis alia cordi esse. Euripides in Hippolyto Coronato:

Aliis alia placent.
Homerus in Odyssea:

[Col. 0994B] Namque aliis aliae res arridentque placentque.
Plinius Junior: Varia sunt hominum judicia, variae voluntates. Hermannus Buschius Pasiphilus noster amicus:

Nam hominum par est studium, non una voluntas,
   Et fruitur voto quilibet usque suo.

Sed ad unum tamen beatitudinis finem nititur pervenire] Divus Aurelius Augustinus libro de Civitate Dei decimo, capite primo: Omnium certa sententia est, qui ratione quoquo modo uti possunt, beatos esse omnes homines velle. Qui autem sint, vel unde fiant, dum mortalium quaerit infirmitas, multae magnaeque controversiae concitatae sunt, in quibus philosophi sua studia et otia contriverunt. Hactenus Augustinus. Nos autem juventa quondam satis audaces, hunc locum [Col. 0994C] versiculis expressimus libro moralium Elegiarum quarto, quos hic apponere libitum est:

Clare Modersoni, qui consuetudine dulci
   Docta simul mecum cudere verba soles:
Cernis, ut ad finem cuncti contendimus unum
   Quam variis vitae consiliique viis.
Hic inhiat gazis, congesto pauper in auro,
   Divitiisque putat pulchrius esse nihil.
Ille sibi magnos petit ambitiosus honores,
   A venerabundis gaudet ubique coli.
Sunt quibus esse bonum praeclara potentia visa est,
   Quos juvat innumeris imperitare viris:
Hi se vel reges optant, vel regibus addi,
   Omnibus et votis plurima posse petunt.
Sunt quos dilatae delectat gloria famae,
   Hi clarant nomen qualibet arte suum.
Implicat illecebris fallax plerosque voluptas,
   Qui nimio studio deliciosa petunt.
Pars hominum florent, quibus est sapientia cordi,
   Et qui se rerum cognitione beant.
Nonnulli tanquam finem sectantur honestum,
   [Col. 0994D] Pro virtute quibus vix datur umbra boni.
Nam dum prudentes per se justique videri
   Conantur, pereunt, praeque tumore crepant.
Hic certe nemo dicetur jure beatus.
   In coeli summum permanet arce bonum.
Illud in aeterna pax est (ut sentio) vita,
   Ipse vel exundans fons bonitate Deus.
Illuc justitiae gradibus nitamur amice.
   Qui fruitur tali, nil cupit ille, bono.

Id] Is finis beatitudinis.

Quis] Aliquis.

Adepto] Comparato.

Abforet] Deesset.

Liquet] Constat, perspicuum est.

Beatitudinem statum] Ponit beatitudinis definitionem hujusmodi: Beatitudo est status bonorum omnium aggregatione perfectus. Speusippus in libro de [Col. 0995A] Platonis Definitionibus haec tradit huic bene convenientia: Beatitudo est bonum ex bonis omnibus accumulatum, potestas ad bene vivendum se ipsa sufficiens, perfectio secundum virtutem, sufficiens vitae commoditas. Beatitudo et beatitas in eodem significatu dicuntur. Ciceroni vero utrumque omnino durum visum est vocabulum, sed usu molliendum. Augustinus libro de Civitate Dei quinto, capite primo: Quoniam constat omnium rerum optandarum plenitudinem esse felicitatem. Quibus ex verbis sumitur haec finitio. Felicitas est omnium rerum optandarum plenitudo. Philippus Beroaldus: Magna res est viri ornatissimi, et omnibus horis omnium votis expetita felicitas; huc tendunt cunctorum vota mortalium, haec est summa rerum expetendarum; felicitate terminantur [Col. 0995B] nostra desideria. Cui felicitas adest, huic nihil prorsus deest. Inveniuntur qui regna non optent, qui vero felicitatem repudiet, nullus existit: nemo enim non felix esse vult, nemo non felicitatem summum bonorum esse consentit. Cicero in V de Finibus: Beate enim vivendi cupiditate incensi omnes sumus. Divus Augustinus lib. de Civitate Dei quarto, capite 23: Potior est felicitas regno. Nemo enim dubitat facile inveniri hominem, qui se timeat fieri regem. Nullus autem invenitur qui se nolit esse felicem.

Naturaliter inserta] Per naturam seu a natura insita. Natura (ut ait Cicero Tusculanarum Quaestionum libro tertio) parvulos nobis dedit igniculos, quos celeriter malis moribus opinionibusque depravatis [Col. 0995C] sic exstinguimus, ut nusquam naturae lumen appareat. Sunt enim ingeniis nostris semina innata virtutum, quae si adolescere liceret, ipsa nos ad beatam vitam natura perduceret. Nunc autem simul atque editi in lucem suscepti sumus, in omni continuo pravitate et in summa opinionum perversitate versamur, ut pene cum lacte nutricis errorem suxisse videamur.

Quorum quidem alii] Ponit diversa in summo bono quaerendo mortalium studia.

Affluant] Abundent.

Adeptis] Comparatis. A verbo deponenti participium praeteriti temporis passiva significatione posuit.

Regnantibus adhaerere] Seneca in Hercule Oetaeo:

Cupit hic regi proximus ipsi
[Col. 0995D] Clarusque altas ire per urbes.

Claritas] Nominis celebritas, famae nobilitas. Plinius Epistolarum libro octavo: Alius aliud, ego beatissimum existimo, qui bonae mansuraeque famae praesumptione perfruitur, certusque posteritatis cum futura gloria vivit.

Propagare] Proferre, extendere.

Plurimi vero] In hanc sententiam agminatim pedibus eunt, docti pariter et indocti, voluptatem studiose sectantes. Legatur de his bonorum finibus Aristoteles in primo Ethicorum, Cicero de Finibus bonorum et malorum, Augustinus libro de Civitate Dei decimo, et Philippus Beroaldus in opusculo de Felicitate.

[Col. 0996A] Sunt qui etiam] Sensus est: Sunt qui quod ex his petunt, non ob id ipsum, sed propter alterum petunt: ut hi divitias ob potentiam aut voluptates concupiscunt, illi potentiam propter pecuniam vel nominis claritudinem appetunt. Ovidius:

Creverunt et opes, et opum furiosa libido,
   Et cum possideant plurima, plura petunt.
Quaerere ut absumant, absumpta requirere certant,
   Atque ipsae vitiis sunt alimenta vices.

Sunt] Subaudi nonnulli.

Horum] Bonorum.

Alterutro] Ex duobus altero.

In his] Divitiis, dignitatibus, potentia, gloria, voluptate.

Caeterisque talibus] Reliquis ejusmodi, ut in nobilitate favoreque populari, re uxoria et liberis, amicis [Col. 0996B] item ac bonis, quae facile possunt ad superiora referri.

Votorum] Cupiditatum, optionum, appetitionum.

Nobilitas favorque popularis] Subintellige sunt. Potuisset autem ea ponere casu septimo, sed uti nominativo maluit, ob relativum quod eodem casu subjunxit.

Favor popularis] Populi favor.

Liberi] Proles.

Amicorum vero] Ut Aristoteles Ethicorum libro octavo docet: Tres sunt amicitiae species, honesta, utilis, atque jucunda. Amicitiae autem ob utilitatem atque voluptatem, non per se, sed per accidens sunt amicitiae, et facile dissolvi queunt. Bonorum vero amicitia, probitate virtuteque similium perfecta est [Col. 0996C] amicitia et jugis atque permanens. Et haec eadem maxime amicitia, atque optima amicitia est. Idem secundo libro Magnorum Moralium: Constantissima igitur ac stabilissima et honestissima quae inest probis amicitia: quippe quod propter virtutem, ac per se bonum. Nam virtus incommutabilis, et quae per eam conciliatur amicitia, constantissima est: at quae ex commodo, stabilis non est amicitia, quippe quae commodo elabitur, similiter etiam quae propter voluptatem. Optimorum igitur amicitia, quae per virtutem excitata est: multorum autem, quae propter commodum, et quae propter voluptatem, in oneribus quaeque obveniunt.

Vel potentiae] Amicitia utilis, vel potentiae, vel etiam divitiarum gratia assumitur; jucunda vero, [Col. 0996D] delectationis gratia.

Jam vero corporis bona] Ostendit quemadmodum bona corporis ad superiora referantur. Academici, id est Platonici et Peripatetici, id est Aristotelici, tria genera bonorum esse tradiderunt, ex quibus felicitas perficeretur. Prima, animi bona, ut virtutes et doctrinas. Secunda corporis, ut sanitatem, robur, magnitudinem, pulchritudinem, velocitatem, sensuum integritatem. Tertia externa, quae fortunae ascribuntur, ut divitias, honores, potentiam, auctoritatem, gloriam.

Praestare] Conferre.

Valentiam] Potentiam.

Pulchritudo] Corporis pulchritudo est partium congruentia [Col. 0997A] cum quadam coloris suavitate, ut docet Aurelius Augustinus libro de Civitate Dei ultimo.

Celebritatem] Nominis praeclaram frequentiam.

Salubritas] Sanitas.

Prae caeteris] Ante alia bona.

Epicurus] Philosophus Atheniensis summum bonum, non (ut Aristippus) in voluptate corporis, sed animi est doloris vacuitate ponebat, de quo lege Laertium.

Caligante] Deficiente, et quasi caligine ac tenebris obducta.

Num enim videntur errare hi] Ostendit homines non falli in boni cupiditate, sed in ejus acquisitione, dum ibi quaerunt ubi minime possunt illud invenire.

Atqui] Sed.

[Col. 0997B] Labuntur] Errant.

Minime] Nequaquam.

In bonis] Inter bona.

Sequestrari] Segregari. Sequester est apud quem plures eamdem rem, de qua controversia est, deposuerunt: dictus (ut Gellius docet) quod ejus qui electus sit, utraque pars fidem sequatur. Est enim medius inter duos altercantes, apud quem aliquid seponitur. Hinc sequestro, apud sequestrum depono. Unde sequestrata res dicitur. Interdum significat separo, sepono, segrego. Divus Hieronymus: Quod petitis, ut vobis diversos psalmos per ordinem sequestrem.

Sufficientiam] Sufficientia, teste Speusippo, est perfecta bonorum possessio, habitus quo unusquisque [Col. 0997C] sui ipsius dominus fit.



IN METRUM II.

Carmen est anapaesticum, simile illi,

O stelliferi conditor orbis,
quo quanta sit naturae vis ostenditur multis eisdemque convenientissimis similitudinibus, et quod nihil suae naturae possit omnino oblivisci. Unde probat hominis originem coelestem esse, et a summo bono profectam; nec quiescere, nisi eo fuerit reversa. Est autem ordo:

Placet] Subaudi mihi.

Promere] Proferre in lucem et evidenter enuntiare.

Lentis fidibus] Flexibilibus chordis lyrae.

Arguto] Hoc est, sonoro cantu.

[Col. 0997D] Quantas habenas] Id est moderationes rerum.

Potens natura flectat] Id est dirigat, deest, etc.

Quibus legibus] Id est conditionibus et pactis.

Provida servet immensum orbem et ligans stringat] Id est connectat.

Singula irresoluto nexu] Hoc est indissolubili colligatione. Habena proprie est retinaculum equi, quod equus ea habeatur, id est teneatur.

Natura] Dicta est ab eo quod nasci aliquid faciat. Hanc quidam Deum esse dixerunt, a quo omnia sunt creata. Seneca lib. quarto de Beneficiis: Quid enim aliud est natura quam Deus, et divina ratio toti mundo et partibus ejus inserta? Accipitur interdum pro vi naturali, et pro genitalibus tam virilibus quam [Col. 0998A] femineis. Natura item pro forma seu essentia capitur. Philosophi naturam hunc in modum definiunt: Natura est principium et causa movendi et quiescendi, ejus in quo est primum, per se, et non secundum accidens. Definitur et sic: Natura est vis insita rebus, ex similibus similia procreans.

Quamvis Poeni] Leonum exemplo, quanta sit vis naturae demonstrat.

Poeni] Libyci, Marmarici.

Trucem magistrum] Crudelem et plagosum mansuefactorem.

Ferre] Pati.

Horrida] Terribilia.

Ora] Leonum.

Resides] Latitantes, quiescentes, segnes.

[Col. 0998B] Reses] Qui residet, quiescens, segnis, otiosus. Virgil. lib. VI:

Otia qui rumpet patriae residesque vocabit
Tullus in arma viros.

Olim] Jamdiu.

Animi] Feritatis impetus, naturales ad saeviendum effectus.

Fremitu] Rugitu.

Gravi] Horribili, magno.

Meminere] Memores sunt.

Sui] Naturae suae.

Laxant] Liberant.

Nodis] Vinculis.

Lacer] Laceratus.

Domitor] Mansuefactor.

[Col. 0998C] Imbuit rabidas iras] Initium saeviendi praebet efferatis leonibus. Martialis lib. II:

Verbera securi solitus leo ferre magistri,
   Insertamque pati blandus in ora manum,
Dedidicit pacem subito feritate reversa,
   Quanta nec in Libycis debuit esse jugis.

Quae canit] Aviculae in cavea conclusae probat exemplo, naturae vim esse maximam.

Ramis] Deest in.

Ales] Avis.

Caveae] Cavea est fossa subterranea, superno tecta. Accipitur pro ferarum receptaculo. Martialis:

Exeat e cavea ne male pastus aper.
Caveae item dicuntur septa ex ligno sive ebore aut alia materia, in quibus aviculas tenemus. Ovid. lib. I de Ponto:

Cum bene sint clausae cavea Pondione natae,
   [Col. 0998D] Nititur in silvas quaeque redire suas.
Assuetos tauri saltus, assueta leones
   (Nec feritas illos impedit) antra petunt.

Huic] Aliti.

Largas dapes] Abundantes escas. Dapes sunt magnifici et opipari apparatus. Martialis:

Illa quidem lauta est, dapibusque instructa superbis.
Dapes hominum, esca tam brutorum animalium quam hominum. Sed Boetius jam recte dixit dapes, ut rem vehementer augeret. Plerique enim tanto studio suis aviculis escam exquisitissimam ministrant, ut non avibus, sed hominibus delicatissimis servire videantur; nihilominus si facultas detur, malint illae (tanta naturae vis est) in silvas evolare.

Arcto tecto] In angusta cavea.

[Col. 0999A] Moesta] Tristis, quod inclusa non possit evolare.

Silvis] ad silvas, et silvarum desiderio.

Validis] Per virgae naturalem vim ea quae dixit confirmat.

Quondam] Aliquando.

Acta] Mota, incurvata.

Pronum] Inclinatum.

Flectit] Flecti patitur.

Hanc] Virgam.

Recto] Erecto ut ante incurvationem. Consimiliter dixit Horatius in Epistolis:

Naturam expellas furca, tamen usque recurrit.
Ducta (ut videtur) a ramis metaphora, qui furca torquentur alio quam natura posuerat. Qua sublata, rursum vergunt eodem quo prius.

[Col. 0999B] Cadit] Occidit. Addit solis exemplum, ex ortu in occasum tendentis, et rursus clam nobis per inferius hemisphaerium in orientem recurrentis.

In Hesperias undas] In Occidentalem oceanum. Loquitur more poetarum ex vulgi opinione.

Repetunt] Concludit, universali sententia, res omnes in naturalem originem reverti, et suo quamque reditu delectari, ut dixit ille:

Ortus quaeque suos repetunt, matremque requirunt.
Cum igitur hominis animus sit a summo bono creatus, beari non potest, nisi divina gratia ei reconcilietur, et in id per id ipsum reducatur.

Nisi quod fini junxerit ortum] Nisi ei quod naturalem et originis suae proprium finem fuerit assecutum.

[Col. 0999C] Sui] Naturae suae.

Orbem] Circuitum.



IN PROSAM III.

Hactenus disseruit ab omnibus hominibus naturali intentione summum bonum peti, tametsi ubi positum sit, non omnes consentiant, aliis in dignitate, aliis in potentia, aliis in nominis celebritate, aliis in gaudio et laetitia. Nunc in horum nullo summum illud bonum, veramque beatitudinem inveniri disputat: primum luculentis rationibus docens, divitias hominem beatum non efficere.

Vos quoque, o terrena] Proxime de sole dedit exemplum, quem cum coelis Platonici coelestia dixerunt animalia. Continuans igitur sermonem, subdit:

[Col. 0999D] Vos etiam, homines terrena animalia, somniatis] Id est, quasi per somnium videtis.

Vestrum principium] Id est Deum creatorem et summum bonum.

Licet] Quamvis.

Tenui imagine] Exigua cognitione.

Prospicitis] Procul aspicitis.

Eo] Ob id, quia summum bonum qualicunque cognitione prospicitis, sed non perspicaci.

Adeptione] Comparatione.

Liquido] Manifeste, evidenter.

Species] Apparentia.

Primum] Arguit opes non conferre beatitudinem, eo quod nec statum omnium bonorum congregatione [Col. 1000A] perfectum praestent: nec veram sufficientiam quam promittere videntur, cuiquam mortalium afferant.

Affluebas] Abundabas.

Confudit] Perturbavit.

Quin] Ut non.

Aliquid semper angeret] Ob aliquid semper turbarer. Divus Ambrosius in sexto libro Hexaemeron: Divitiae ut epulis ventrem, ita animum curis sollicitudinibusque distendunt.

Illius] Quod aberas.

Hujus] Quod aderat.

Usquequaque] Omnino. Usquequaque significat omnino, passim, assidue, semper, quasi in unoquoque loco, sive unoquoque tempore. Cicero Trebatio: [Col. 1000B] Usquequaque sapere oportet.

Quidni] Cur non.

Atqui hoc quoque] Probat pecuniam facile invitis dominis auferri posse.

Valentior] Potentior.

Forenses querimoniae] Querelae quae in foro judiciario fiunt; subaudi sunt.

Nisi] Subintellige ex eo quod pecuniae ereptae a nolentibus, ab invitis possessoribus vel vi, id est, violentia, vel fraude, dolo malo repetuntur.

Egebit igitur] Satyrographus:

Misera est magni custodia census.
Strabo lib. IX: Cum invidiosae sint divitiae, laboriosa est earum custodia, etiamsi cuipiam numini attributae consecrataeque fuerint.

[Col. 1000C] Quis autem modus] Ostendit divitiis non auferri indigentiam, sed tantum consolari, et relevari nonnihil.

Consolari] Relevari. Consolor verbum commune est. Dicimus enim consolor te. Cicero Familiarium Epistolarum libro quinto: Etsi egomet qui te consolari cupio, consolandus ipse sum.

Taceo quod de naturae] Pulcherrima sententia est. Seneca: Potius excitandus ex somno, et vellicandus est animus admonendusque naturam nobis minimum constituisse. Nemo nascitur dives, quisque erit in lucem, jussus est lacte et panno esse contentus. Idem: Panem et aquam natura desiderat. Ad haec nemo pauper est, inter quae quisque desiderium suum clausit, cum ipso Jove de felicitate contendat. Libitum est [Col. 1000D] nobis hoc loco subjicere Claudiani poetae versus in avarum Rufinum, non minus utiles quam luculentos:

Quo, Vesane, ruis? teneas utrumque licebit
Oceanum, laxes rutilos tibi Lydia fontes,
Jungantur solium Cyri Croesique tiarae,
Nunquam dives eris, nunquam satiabere quaestu.
Semper inops, quicunque cupit: contentus honesto
Fabricius parvo, spernebat munera regum,
Sudabatque gravi consul Seranus aratro:
Et casa pugnaces Curios angusta tenebat.
Haec mihi paupertas angustior, haec mihi tecta
Culminibus majora tuis: tibi quaerit inanes
Luxuries nocitura cibos, mihi donat inemptas
Terra dapes, rapiunt Tyrios tibi vellera succos,
Et picturatae saturantur murice vestes.
Hic radiant flores, et prati viva voluptas
Ingenio variata suo, fulgentibus illic
Surgunt fulcra toris: hic mollis panditur herba
Sollicitum curis non abruptura soporem:
Turba salutantum laetas tibi perstrepit aedes.
[Col. 1001A] Hic avium cantus, labentis murmura rivi,
Vivitur exiguo melius, natura beatis
Omnibus esse dedit: si quis cognoverit uti
Haec si nota forent, frueremur simplice cultu:
Classica non fremerent, non stridula fraxinus iret:
Non ventus quateret puppes, non machina muros.

Avaritiae nihil satis est] Aristoteles primo Politicorum: Omnes enim in infinitum augent, qui pecuniis student. Ecclesiastes: Avarus non implebitur pecunia, et qui amat divitias, fructum non capiet ex eis. Seneca: Avaro tam deest quod habet quam quod non habet. Salomon Proverbiorum capite XIII: Est quasi dives, cum nihil habeat; et est quasi pauper, cum in multis divitiis sit. Divus Ambrosius in primo de Interpellatione: Modum non habet avaritia, nec rapiendo expletur, sed incitatur: hoc egentior, quo plura quaesierit. Seneca: Quae sunt maximae divitiae? [Col. 1001B] Non desiderare divitias. Quis plurimum habet? Qui minimum cupit.



IN METRUM III.

Carmen est dicolon, constans iambico senario et elegiaco pentametro. Taxat eo mortalium cupiditatem inexplebilem, docens opes, nec avarum dum vivit satiare, nec ubi mortuus fuerit, comitari.

Fluente] Affluente.

Auri gurgite] Aurifero fluvio, cujusmodi dicuntur in Lydia Pactolus et Hermus, Tagus in Lusitania, Durius in Hispania. Horatius in Epodo:

Sis pecore et multa dives tellure licebit.
   tibique Pactolus fluat.

Non expleturas] Non satiaturas ejus animum.

Baccis] Gemmis, lapillis pretiosis. Bacca, fructus [Col. 1001C] lauri, oleae, corni, myrti, et id genus arborum. Per similitudinem pro lapide pretioso accipitur. Sic dicimus baccas succini vel coralii. Horatius in Epodo:

Nec sit marita, quae rotundioribus
   Onusta baccis ambulet.
Hinc baccula, parva bacca.

Rubri littoris] Littoris Erythraei maris. Rubrum mare dicitur, quod a Persico sinu in Arabiam extenditur. Nearchus et Onesicritus, Alexandri Magni comites, tradiderunt stulte persuasum esse vulgo, rubras alicubi esse maris aquas, quin ab Erythro rege nomen pelago inditum credere se cujus sepulcrum ejus gentis litteris insignitum, in insula haud procul a terra intuiti essent. Alii aquam videri rubram, etsi non sit, affirmant, seu quia rubens sit area, qua leviter [Col. 1001D] commota, talis existat in fluctibus color: aut quod montium qui argillosi sint, repercussu pacata pelagi facies ruffescat. Constat ibi plurimos lapides pretiosos conchasque inveniri. Tibullus:

Et quascunque niger Rubro de littore gemmas
   Proximus Eois colligit Indus aquis
Idem:

Quidve in Erythraeo legitur quae littore concha,
   Tinctaque Sidonio murice lana juvat?

Centeno bove] Centum bobus. Posuit autem numerum finitum pro infinito.

Scindat] Aratro proscind

Opima] Pinguia, fertilia.

Cura mordax] Cor assidue urens et quasi morsu conficiens. Unde quidam:

[Col. 1002A] Languida mordaces consumunt pectora curae.
Et alius: Vacuus viator et nudus non timet latronis insidias. Securus a nocturnis furibus dormit pauper, etiamsi claustra non muniat: diviti vero opes suae latronis semper imaginantur occursum, jugi sollicitudine noctium somnum adimunt. Claudianus:

Foedaque avaritiae complexae pectora matris,
Insomnes longo veniunt examine curae.

Defunctum] Mortuum. Propertius:

Haud ullas portabis opes Acherontis ad undas.
   Nudus ab inferna stulte vehere rate.
Divus Ambrosius Hexaemeron lib. ultimo: Nudi omnes nascimur, nudi morimur. Nulla discretio inter cadavera mortuorum, nisi forte quod gravius fetent divitum corpora distenta luxurie. Ludovicus Bigus:

Nil secum moriens locuples, nil portat egenus.
   Morte relicturi plusque minusque sumus.
[Col. 1002B] Tollit in immensum se divitis error avari,
   Nec se ubi pacifica mente reponat, habet.
Idem:

Huc nihil intulimus, nihil hinc auferre valemus.
   Oppida rex moriens, frivola linquit inops.
Exiguum natura petit, qui congruus illi
   Vixerat, haud unquam hic indigus esse potest.



IN PROSAM IV.

Quemadmodum jam docuit divitias veram sufficientiam non conferre, ita nunc argumentatur dignitates eos quibus provenerint honorabiles reverendosque non reddere: quae saepe collatae improbis eos despectiores faciunt, dum illorum vitia pluribus ante ignota revelant.

Dignitates] Magistratus, honores. Dignitas modo significat honorem alicui propter merita vel impensum, [Col. 1002C] vel debitum. Gellius: Cujus dignitas nec augeri laudibus, nec minui detractionibus potest. Accipitur interdum pro magistratuum administratione et honore. Cicero: Ut omnibus in rebus ei te commendes, quoad fides dignitasque tua patietur. Interdum sumitur pro virili pulchritudine. Idem libro primo Officiorum: Pulchritudinis duo sunt genera: unum muliebre, quam venustatem appellamus: alterum virile, quam dignitatem dicimus.

Reddunt] Cum interrogatione legendum.

Num] Nunquid? quasi dicat minime.

Atqui] Sed.

Illustrare] Notam reddere, nobilitare.

Nequitiam] Improbitatem.

Indignemur] Aegro et iniquo animo feramus.

[Col. 1002D] Catullus] Hic poeta, genere Veronensis, scripsit multa lepidissima carmina, quorum nonnulla desiderantur, exstant alia; de quo dixit Ovidius:

Mantua Virgilio gaudet, Verona Catullo.
Et Martialis:

Verona docti syllabas amat vatis.

Licet] Quamvis.

In Curuli] In sella eborea. Curulis sella erat ex ebore, qua majores magistratus utebantur in curru. Horatius in epistolis:

Cuilibet hic fasces dabit, eripietque curule,
Cui volet, importunus ebur.
Nam senatores, qui curulem magistratum, id est majorem honorem gessissent, honoris gratia in curiam [Col. 1003A] vehi soliti erant curru, in quo erat eburnea sella, super qua considerent.

Nonium] Nonius Struma Romanus fuit, genere quidem nobilis, sed luxu et desidia notabilis, in quem et Vatinium exstant versus Catulliani:

Quid est, Catulle, quod moraris emori?
Sella in curuli Struma Nonius sedet.
Per consulatum pejerat Vatinius.
Quid est, Catulle? quid moraris emori?
Loquitur autem poeta ad seipsum indignabundus, quod indignissimis hominibus tantae a populo collatae sint dignitates. Animadvertendum autem est id quod abhinc annos tredecim Rodolphus Langius canonicus Monasteriensis, vir genere, scientiis, virtutibus multo clarissimus, me tum adolescentem admonuit, non ideo Catullum, Nonium hunc Strumam appellare, [Col. 1003B] quasi ignominiae quodam elogio hoc eum nomine notet, ut Boetii verba praetendunt, sed cognomen Nonii, et ejus familiae Struma fuit: quod et Plinii verba in XXXVII Naturalis Historiae ostendunt, cum ait, de opalio gemma pretiosissima scribens: Siquidem exstat hodieque hujus generis gemma, propter quam ab Antonio proscriptus Nonius senator est, filius Strumae Nonii, quem Catullus poeta in sella curuli visum indigne tulit, avusque Servilii Novianii, quem consulem vidimus. Struma vero genus morbi est, tumor scilicet, in quo subtus concretae quaedam ex pure et sanguine quasi glandulae oriuntur. Strumosi dicuntur qui id vitii patiuntur, et strumosa pars corporis quae eo laesa est.

Cum Decorato] Decoratus tempore Boetii scurra [Col. 1003C] nequissimus et sycophanta fuit, cum quo Boetius magistratum gerere recusavit.

Putares] Velles. Puto, teste Acrone, pro volo accipitur. Horat. in Sermonibus:

Ut vitales putes:
id est velis.

Inest enim dignitas propria virtuti.] Horatius:

Virtus repulsae nescia sordidae
Intaminatis fulget honoribus.

Despectiores potius improbos dignitas facit] Seneca: Loco ignominiae est apud indignum dignitas. Claudian.:

Saevit in auctorem prodigiosus honor.
Veteri proverbio dicitur, Simia simia est, etiamsi aurea gestet insignia.

Verum non impune] Sed, inquit, quod dignitates improbos despectiores reddunt, id non impune, hoc [Col. 1003D] est non sine noxa sua faciunt: nam vicissim illorum contagione maculantur. Divus Hieronymus in epistola consolatoria ad Pammachum: Quamvis clarus honor vilescit in turba, et apud viros bonos indignior fit ipsa dignitas, quam multi indigni possident. Unde egregie de Caesare Tullius: Dum quosdam, ait, ornare voluit, non illos honestavit, sed ornamenta ipsa turbavit. Cicero in secunda Philippica de Marco Antonio: In homine enim turpissimo obsolebant dignitatis insignia.

Umbratiles] Inanes, umbrae similes.

Si quis multiplici] Pulchre ratiocinatur dignitates non facere quempiam ubique venerandum, neque id esse munus eis naturale. Quidquid rei naturale est, [Col. 1004A] ubique ei convenit. Facere autem quempiam reverendum non convenit ubique dignitatibus: non est igitur eis naturale. Propositionem quam multi majorem vocant, ostendit exemplo seu inductione imperfecta, quae facile perfici possit. Calor ligni naturalis ubique inest ei: proinde quidquid rei naturale est nusquam eam deficit. Assumptionem vero quae vulgo minor dicitur, hunc in modum veram esse docet. Si quis enim saepius Romae consulatu functus, devenerit forte in barbaras nationes, ubi fuerit ignotus, minime barbaris videbitur venerandus, qui nec virum norint, nec ejus mirati fuerint dignitates.

Quoquo] Ubicunque.

Sed hoc] Subaudi evenit, vel accidit, vel simile quidpiam.

[Col. 1004B] Inter eos vero] Disserit nec apud quos ortae sunt, perpetuo dignitates permanere, idque exemplis probat evidenter.

Praefectura] Romulus unum elegit quem urbanis negotiis praefecit, ut Dionysius ait. Hunc praefectum Urbis fuisse satis constat. Longo post tempore tantum sibi juris praefectura vindicavit Caesarum temporibus, ut crimina omnium in urbe cognosceret, et demum cum Caesares ab Urbe abessent, praefectus velut alter Caesar imperabat, de rebus omnibus quae ad Urbem pertinebant, censebat. Tempore autem Boetii, Theoderico Gothorum rege Italiam tenente, praefectura non erat, nisi inane nomen, et senatorii census gravis sarcina, quod senatores sua pecunia praefectum Urbis alere cogebantur, qui titulo tenus erat praefectus, nec [Col. 1004C] antiquam retinebat auctoritatem.

Nunc ea praefectura] Dicunt quidam annonae praefecturam habuisse initium 15 anno post exactos reges, Appio Claudio Sabino et P. Servilio Prisco consulibus; sed verius constat anno 18, T. Secanio et P. Minutio consulibus, quo tempore annonae maxima caritas fuit, missique in Sicillam. fuere P. Valerius et L. Geganius pro advehendo frumento. Volunt et alii L. Minutium fuisse primum annonae praefectum, satisque constat, non nisi ex indigentia frumenti hunc magistratum fuisse creatum.

Proprii decoris] Propriae pulchritudinis.

Nunc] Interdum.

Si igitur reverendos] Brevi epilogo jam dicta repetit, et dignitatibus nihil expetendae pulchritudinis [Col. 1004D] inesse concludit.



IN METRUM IV.

Carmen est dicolon, cujus primus versus est phalecius hendecasyllabus, secundus alcmanius, vel (ut aliis placet) archilochius tetrameter acatalectus, constans duobus dactylis et totidem trochaeis. Docet Neronis exemplo dignitates saepe corruptissimis moribus adhaerere, et honores cum a miseris tribuantur, beatitudinem conferre nemini posse.

Tyrio ostro] Tyria purpura. Ostrum est purpura. Virgilius in Georgicis:

Ut gemma bibat, et Sarrano dormiat ostro.

Comeret] Ornaret.

Niveis] Candidis.

Vigebat] Vivebat.

[Col. 1005A] Vim] Id est violentiam exercebat.

Luxuriae Nero saevientis] Divus Augustinus libro de Civitate Dei quinto, capite 19: Qui autem contemptor gloriae dominationis est avidus, bestias superat, sive crudelitatis vitiis, sive luxuriae. Tales quidam Romani fuerunt. Non enim cura existimationis amissa, dominationis cupiditate caruerunt. Multos tales fuisse prodit historia. Sed hujus vitii summitatem et quasi arcem quamdam Nero Caesar primus obtinuit: cujus fuit tanta luxuries, ut nihil ab eo putaretur virile metuendum: tanta crudelitas, ut nihil molle habere crederetur, si nesciretur.

Improbus] Sceleratissimus Nero.

Verendis] Reverendis.

Patribus] Senatoribus.

[Col. 1005B] Indecores] Inhonestas, turpes ob ejus qui dabat eas, summam improbitatem. Maro:

   Cur indecores in limine primo
Deficitis?
Nominativus singularis est indecor, sive indecoris. Accius:

   Cujus sit vita indecoris,
Mortem fugere turpem haud convenit.

Curules] Dignitates.

Quis illos] Hujus versus primus pes iambus est. Utitur autem argumento dialectico, deprompto ex eo loco qui est a causa efficiente: Qui dant honores, et efficiunt dignitates, ob vitiorum colluviem plerumque miseri sunt. Dignitates igitur nec beatae sunt, nec eos quibus proveniunt beatos reddunt.



IN PROSAM V.

[Col. 1005C] Hactenus disseruit nec pecuniis sufficientiam, nec dignitatibus veram reverentiam comparari, nunc disputat in regnis quoque et regum familiaritate veram potentiam non consistere.

Quid ni] Cur non.

Quando] Quando quidem: et est ironia, quod facile indicat subsequentia.

Felicitatem calamitate mutaverint] Ex felicibus et fortunatis facti sint calamitosi.

O praeclara] Ironia est, irridet enim hujus saeculi infirmissimam potentiam, quae ne se ipsam quidem conservare potest.

Quod si haec regnorum potestas beatitudinis auctor est] Acute per locum a contrariis argumentatur, concluditque regibus plus impotentiae quam potentiae, et [Col. 1005D] majorem miseriae quam felicitatis inesse portionem.

Expertus sortis] Ordo est, Tyrannus expertus periculorum suae sortis simulavit, hoc est significavit, effinxit, expressit terrore gladii pendentis supra verticem, id est caput assentatoris, metus regni, id est timores et sollicitudines regnantium. Hoc autem de Dionysio Syracusiorum tyranno intelligendum est, cui (ut refert Eusebius in Praeparatione Evangelica) qui Siculam conscripserunt historiam, vel amantissimam uxorem adeo suspectam fuisse dicunt, ut tabulis cubiculum straverit, quo major sonitus, cum ad eum iret, excitaretur, nudumque ita, ut nihil occulte ferre posset, aditumque ipsum fovea intercepisse, ut vel saltibus, vel longis gradibus, vel ascensu de [Col. 1006A] scensuque pergendo, nullum posset telum occultare. Quot quantisque igitur animus hominis, qui vel uxorem ita suspectam habebat, malis refertus erat? Illis certe mihi simillimus videtur fuisse, qui cum ad alta praecipitia scandant, antequam nec altiora petunt jam fessi, nec descendere audent, cum ad hiatum et profunditatem despexerint. Tyrannidem nempe quasi divinam rem aggressus, cum pericula ejus cognovisset, et stanti in proposito innumerabilia videbat in dies pericula, et ob ea mortem imminere non dubitabat, omnibus etsi non corporibus, sed animo tamen adversus eum armatis, quod et ipse Dionysius ita esse significavit. Nam cum quidam vitam tyrannorum apud eum, quasi beatam laudibus efferret, vocasse ad coenam regio apparatu constructam, hominem dicitur, ac [Col. 1006B] supra caput illius sedentis acutum gladium tenuissimo filo suspendisse: quem posteaquam repente conviva ille respexit, nec surgere inde ausus timore tyranni, nec bibere, aut comedere potens, periculo perculsus, cervice ac oculis ad pendentem gladium directis, mortem exspectabat. Quod cum vidisset Dionysius, Num (inquit) intelligis quam beata sit vita nostra? Talis enim est nisi velimus nobismetipsis adulari. Omnium enim rerum copiam habentes propter frequentiam periculorum et impendentem formidinem, nulla frui possumus, illis similes qui a deformibus saepe meretricibus decipiuntur, quae veste atque auro valde ornatae, et fuco faciei deformitatem occultantes, quasi hamo pisces, his insidiis captos attrahunt adolescentes. Hac infelicitate nos premimur, qui multis [Col. 1006C] felices videmur: et sicut tormentis multi coguntur mentis suae arcana pandere, sic interdum hujus vitae molestia victi, verissimas voces de miseria nostra emittimus. Illis enim certe similes animalibus tyranni sumus, quae saginantur, quibus comedendi bibendique non aliud quam ad perniciem suam copia solet offerri. Horat. Carminum lib. II:

Districtus ensis cui super impia
Cervice pendet, non Siculae dapes
Dulcem elaborabunt saporem,
Non avium, citharaeque cantus,
Somnum reducent.

Supra verticem] Supra caput Democlis seu Damoclis assentatoris, de quo latius Cicero Tusculanarum Quaestionum libro ultimo.

An tu potentem censes] Plus vehementiae habet interrogatio [Col. 1006D] quam si simpliciter argumentum protulisset.

Satellite] Stipatore.

Ambit] Circumdat.

Qui quos terret, ipse plus metuit?] Seneca in Oedipode:

Qui sceptra duro saevus imperio regit,
Timet timentes, metus in auctorem redit.
Laberius mimographus: Necesse est multos timeat quem multi timent. Claudianus:

Qui terret, plus iste timet, sors ista tyrannis
Convenit, invideant claris, fortesque truciden [.....]
Muniti gladiis vivant, septique venenis,
Ancipites habeant artes trepidique minentur.
Divus Hieronymus: Antiqua sententia est, Quem metuit quisque, odit: quem odit, periisse cupit. M. Tullius libro Officiorum secundo: Rerum autem omnium [Col. 1007A] nec aptius est quidquam ad opes tuendas ac tenendas quam diligi, nec alienius quam timeri. Praeclare enim Ennius:

Quem metuunt, oderunt: quem quisque odit, periisse
Expedit.
Et post non multo: Etenim qui se metui volent, a quibus metuuntur, eosdem metuant ipsi, necesse est. Quid enim censemus superiorem illum Dionysium, quo cruciatu timoris angi solitum, qui cultros metuens tonsorios, candente carbone sibi adurebat capillum? Quid Alexandrum Phereum, quo animo vixisse arbitramur, qui (ut scriptum legimus) cum uxorem Theben admodum diligeret, tamen ad eam ex epulis in cubiculum veniens, barbarum et eum quidem (ut scriptum est) compunctum notis Thraciis, [Col. 1007B] districto gladio jubebat anteire, praemittebatque de stipatoribus suis, qui perscrutarentur arculas muliebres, et ne quod in vestimentis occultaretur telum, exquirerent? O miserum, qui fideliorem barbarum et stigmaticum putabat, quam conjugem. Nec eum fefellit opinio. Ab ea est enim ipse propter pellicatus suspicionem interfectus.

Nam quid ego de regum] Per locum ab eo quod magis esse videtur, argumentatur regum familiaritatem potentem neminem facere, cum reges ipsi tam sint imbecilles.

Nero Senecam] Suetonius de Nerone: Senecam praeceptorem ad necem compul t, quamvis saepe commeatum petenti bonisque cedenti persancte jurasset, suspectum se frustra, periturumque potius quam [Col. 1007C] nociturum ei.

Papinianum] Hic Serbidii Scaevolae auditor, et libros ad Pandectas affert quaestionum triginta septem, responsionum undeviginti, definitionum duos, de adulteriis unum, aedilitium unum. Hic habitus est omnium juris conditorum acutissimus, eumque vocant historiae juris asylum, doctrinae legalis thesaurum, sicut ab illo studiosi legum qui profecissent appellati Papinianistae quandoque fuerint. Amicus et Severo principi, sed a condiscipulatu, neque non affinis per secundam uxorem, successor eidem quoque in administratione fisci. Denique moriens Severus, filios suos non alii magis quam Papiniano commendavit. Erat autem praefectus Urbi Papinianus, ac plus potens in aula quam volebat. Itaque saepe deponere nocituram [Col. 1007D] potentiam frustra conatus, tandem ab Antonio Caracalla Severi filio, militum gladiis objectus, et securi percussus est, quod excusare parricidium noluisset.

Antonius] Aurelius Antonius Bassianus Caracalla, Severi filius, patri successit in imperio. Bassianus ex avi materni nomine dictus est. Caracallae vero nomen accepit a vestimento quod populo dederat demisso usque ad talos, ut auctor est Spartianus. Hic fratrem suum Getam, et complures alios praeclaros viros occidi jussit. Papinianus autem in ejus conspectu securi percussus, a militibus occisus est: quo facto, percussori dixit: Gladio te exsequi oportuit meum jussum.

Moles ipsa] Dignitatis et potentiae nimia, et ob id [Col. 1008A] noxia magnitudo.

Quae] Quasi dicat nulla.

An praesidio sunt amici] Supra dictum est utilem amicitiam potentiae gratia nonnunquam assumi. Nunc igitur paucis ostendit fortunae amicos facillime alienari, nec ullam esse pestem ad nocendum efficaciorem quam familiarem inimicum.

Sed quem felicitas] Sententia est notissima, et ab Ovidio saepius decantata, cujus versus ex primo de Tristibus libro passim omnibus litteratis sunt in ore:

Donec eris felix, multos numerabis amicos.
   Tempora si fuerint nubila, solus eris.
Idem in secundo de Ponto:

Diligitur nemo, nisi cui fortuna secunda est:
   Quae simul intonuit, proxima quaeque fugat.
En ego non paucis quondam munitus amicis,
   Dum flavit velis aura secunda meis:
[Col. 1008B] Ut fera nimboso tumuerunt aequora vento,
   In mediis lacera nave relinquor aquis.
Divus Hieronymus: Amicitia quae desinere potest vera nunquam fuit.

Quae vero pestis] Quasi dicat nulla. Divus Hieronymus: Levius est professum inimicum cavere, quam hostem latentem sub amici nomine sustinere: sub amici nomine, inimici insidias deprehendi. Idem: Adulator quippe blandus inimicus est. Solon, auctore Laertio, praecipiebat hunc in modum: Caute singulos observa, ne forte odium in corde tegant, dum blanda et arridenti facie te alloquuntur, duplexque illis lingua atra ex mente sonet. Diogenes, interrogatus quaenam perniciosissime morderet bellua, Ex feris (inquit) obtrectator, ex mitioribus autem adulator. M. [Col. 1008C] Tullius in Laelio, dixit nullam in amicitiis pestem esse majorem quam adulationem, blanditias, assentationem.



IN METRUM V.

Carmen ejusdem rationis est cum quinto libri secundi. Admonet autem eo nos Philosophia veram potentiam nemini contingere posse, nisi, depulsis perturbationibus, animo suo dominetur, et, amotis vitiis, sit virtutis regnum (quod unum stabile est, idemque liberrimum) invicta fortitudine feliciter consecutus. Seneca Lucilio: Si vis omnia tibi subjicere, subjice te rationi. Multos reges, si ratio te rexerit. Ab illa disces quid et quemadmodum aggredi debeas. Apud Livium Scipio ad Massinissam. Non est, inquit, mihi crede, tantum ab hostibus armatis aetatis nostrae periculum, [Col. 1008D] quantum a circumfusis undique voluptatibus. Qui eas sua temperantia victoriam sibi peperit, quam nos Syphace victo habuimus. Salomon Proverbiorum capite XVI: Melior est patiens viro forti, et qui dominatur animo suo, expugnatore urbium. Horatius Carminum lib. II:

Latius regnes avidum domando
Spiritum, quam si Lybiam remotis
Gadibus jungas, et uterque Poenus
   Serviat uni.
Valerius Maximus libro quarto: Multo enim, multo seipsum quam hostem superare operosius est, nec adversa propera festinatione fugientem, nec secunda effuso gaudio apprehendentem. Baptista Mantuanus:

Dignior est qui se quam qui fortissima vincit
   Oppida, nec virtus altius ire potest.
[Col. 1009A] Seneca Tragicus in Thyeste:

Quis vos exagitat furor
Alternum dare sanguinem,
Et sceptrum scelere aggredi?
Ne sitis cupidi arcium,
Quo regnum jaceat loco.
Regem non faciunt opes,
Non vestis Tyriae color,
Non frontis nota regiae,
Non auro nitidae trabes.
Rex est, qui posuit metus,
Et diri mala pectoris.
Et post aliquot versus subdit:

Mens regum bona possidet.
Et iterum:

Rex est, qui metuit nihil,
Hoc regnum sibi quisque dat.

Animos] Animi affectus.

Feroces] Immoderatos, rectae rationi non obtemperantes.

[Col. 1009B] Domet] Mitiget, rectae rationis imperio subjiciat.

Libidine] Immoderata cupiditate. Libido, teste Aurelio libro de Civitate Dei XIII, est generale vocabulum omnis cupiditatis. Verbi gratia, est libido ulciscendi, quae ita dicitur. Est libido habendi pecuniam, quae avaritia. Est libido quomodocunque vincendi, quae pervicacia; est libido gloriandi, quae jactantia nuncupatur. Idem libro undevigesimo ejusdem operis: Felicius servitur homini quam libidini, cum saevissimo dominatu vastet corda mortalium, ut alias omittam, libido ipsa dominandi.

Foedis habenis] Turpissimae servituti. Macrobius Saturnalium libro I: Alius libidini servit, alius avaritiae, alius ambitioni, omnes spei, omnes timori. Et [Col. 1009C] certe nulla servitus turpior quam voluntaria. Divus Ambrosius libro Epistolarum secundo: Stulto et imperare servitus est, et (quod pejus est) cum paucioribus praesit, pluribus domnis et gravioribus servit. Servit enim propriis passionibus, servit cupiditatibus suis, quarum dominatum nec nocte potest fugere, nec die, quia intra se dominos habet, intra se servitium patitur intolerabile. Gemina enim servitus est, altera corporis, animarum altera. Domini corporis quidem homines: animarum autem malitiae et passiones, a quibus sola animi libertas sapientem vindicat, ut servitio ei liceat exire. Sidonius Apollinaris Epistolarum libro secundo: Nam dici nequit quantum per horas fert in hac vita miseriarum vita felicium illorum, si tamen sic sunt pronuntiandi, qui sibi hoc [Col. 1009D] nomen (ut Sylla) praesumunt: nimirum qui supergressi jus fasque commune, summam beatitudinem existimant summam potestatem, hoc ipso satis miseriores, quod parum intelligunt, inquietissimo se subjacere famulatui. Nam sicut hominibus reges, ita regibus dominandi desideria dominantur.

Submittat] Subjiciat.

Licet] Tametsi. Claudianus Honorio:

Tu licet extremos late dominere per Indos,
Te Medus, te mollis Arabs, te Seres adorent:
Si metuis, si prava cupis, si duceris ira,
Servitii patiere jugum, tolerabis iniquas
Alterius leges: tunc omnia jure tenebis,
Cum poteris rex esse tui.

Tua jura] Potestatem tuam, imperium tuum.

Tremiscat] Timeat.

[Col. 1010A] Serviat] Subaudi tibi.

Ultima Thule] Hemistichium est Virgilianum Georgicorum libro primo:

Tibi serviat ultima Thule.
Ut Servius tradit, Thule insula est Oceani inter septentrionalem et occidentalem plagam ultra Britanniam et Orchades, quae insula in Oceano ultima est, in qua cum sol in Cancro est, perpetui dies sine noctibus esse dicuntur. Scribendum est per u post th, testibus Georgio Merula, Christophoro Landino et Antonio Mancinello, tametsi vulgo Thyle per ypsilon scribatur. Graece enim scribitur.

Atras] noxias. Alexander Hegius praeceptor quondam meus in frequentissima nobilis Daventrianae civitatis schola:

[Col. 1010B] Est ut perpetuis hominum mens anxia curis,
   Nec valet illa sui non meminisse mali.
Hanc si tranquillare velis, fomenta relinque
   Curae, nil aequo plus cupe, liber eris.
Idem:

Libertas summa est tua, Christe, facessere jussa,
Nemo est ingenuus, nisi qui tibi servit Iesu.
Nemo est qui regnat, famulus nisi fidus Iesu.



IN PROSAM VI.

Docet quam fallax et inanis sit gloria, quam plerique mortales tanto studio petunt, et nominis celebritate beatum evadere posse neminem. Gloriam definit Aurelius libro de Civitate Dei quinto, capite 12, his verbis: Gloria est judicium hominum bene de hominibus opinantium. Idem ejusdem libri cap. 19: Virtutes habenti, magna virtus est contemnere gloriam. Ab auctore autem Rhetoricorum ad Haerennium sic [Col. 1010C] finitur: Gloria est frequens de aliquo fama cum laude. M. Tullius autem in oratione pro M. Marcello hunc ei finem dedit: Gloria est illustris ac pervagata, vel in suos cives, vel in patriam, vel in omne genus hominum fama meritorum.

Turpis] Indecora, inhonesta.

Non injuria] Jure.

Tragicus] Euripides, qui Andromacham sic exclamantem inducit:

,
.
Id est, interprete Antonio Codro Urceo: O gloria, gloria, infinitis jam mortalibus nullius pretii vitam tumefecisti magnam! Sunt tamen qui haec paulo aliter legant et interpretentur sic: O gloria, gloria, decem [Col. 1010D] millibus hominum, nihil aliud facta nisi tumor magnus seu inflatio magna. Sed quoniam nobis prope Germanici Britannicique Oceani littora nunc vitam degentibus, Graecorum poetarum praeter admodum paucos, codices non suppetunt, studiosos remittimus ad ipsum Euripidem et Graecae linguae professores.

Quo] Qua magni nominis ablatione per falsas vulgi opiniones.

Quid] Quasi dicat nihil.

Erubescant] Verecundentur, pudore et rubore afficiantur. Symmachus in Epistolis: Ut vera laus ornat, ita falsa castigat.

Quem] Laudes.

Quid] Quasi dicat nihil.

[Col. 1011A] Adjecerint] Addiderint.

Non populari rumore] Non populi inani praedicatione,

   Qui stultus honores
Saepe dat indignis, et famae servit ineptus.

Sed conscientiae veritate metitur] Sed definit et determinat bonum suum suae conscientiae veritate, qua contentus populares auras non quaerit. Seneca Lucillio suo: Intus teipsum considera, non qualis sis, aliis credas. Persius:

Tecum habita, et noris quam sit tibi curta supellex.
Id est, tuapte supellectile te metire, ac tuis ipsius malis bonisve teipsum expende. Horatius:

Metiri se quemque suo modulo ac pede verum est.
Eo monemur, ne nos ex assentatorum laudibus aut vulgi opinione verum propriis ac veris dotibus animique virtutibus aestimemus. Franciscus Philelphus [Col. 1011B] satyra quinta:

Atque bono laetare tuo, vulgique fugaces
Contemnens auras, ex te pendere memento.
Ludovicus Bigus:

Felix o nimium qui se scrutatur in imo,
   Nec nisi vult proprio credere judicio.
Nec sua ab instabili probitas ut pendeat aura
   Sustinet, et soli vult bonus esse Deo.

Quod si hoc ipsum] Argumentum depremit a contrariis, ei simile quod de potestate et impotentia supra protulit, vel potius ab oppositis secundum affirmationem et negationem. Si, inquit, propagasse nomen suum videtur pulchrum et honestum, non propagasse id, turpe inhonestumque judicandum est. Oppositis enim opposita conveniunt. Sed multo plures sunt gentes, apud quas nomen cujuslibet ignotum est, quam apud [Col. 1011C] quas notum. Proinde qui gloriosus creditur, magis inglorius est judicandus.

Uti] quemadmodum.

Paulo ante] Prosa septima libri secundi.

Disserui] disputavi.

Inter haec vero] Geminis de causis ostendit popularem gloriam ne commemoratione quidem dignam, cum nec vero judicio proveniat, sed nimis corrupto, ut indoctae et stultae, ac (ut ita loquar) multivolae multitudinis, quae saepe laudat nocentes, vituperat innocentes, nec unquam constans permaneat, verum levissimo huc illucque momento transferatur. Michael Fernus ad Sabinum:

Hei mihi! quam vana est spes haec et gloria famae:
   Pro fama morimur, docte Sabine, fame.
Stet sua per totum virtutis gloria mundum,
   [Col. 1011D] Recte vive Deo, caetera fumus erunt.

Jam vero quam sit inane] Disserit generis nobilitatem non conferre veram et propriam claritudinem, quam sola virtus affert, juxta illud Satyrographi:

Nobilitas sola est atque unica virtus.
Sunt autem tria nobilitatis genera: nobilitas ex genere, nobilitas ex virtute, et nobilitas ex utroque. Est praeterea nobilitas, seu potius famositas ex vitiis, nam nonnulli sceleribus et foedissimis facinoribus innotuerunt. Joannes Campanus: Praecipua est nobilitas quae propria ornata virtute et sua, cum majorum sit splendore, dignitate, gloria, vetustate conjuncta.

Claritudinem] Claritatem et nominis splendorem.

Aliena] Non propria, cum clari sint illi, puta parentes [Col. 1012A] aut progenitores, qui ob virtutes suas et praeclara facinora praedicantur: non is qui ex genere progenitus, eorum virtutes non aemulatur

Videtur namque] Definit generis nobilitatem hoc modo: Nobilitas est quaedam laus veniens de meritis parentum.

Aliena claritudo] Joannes Campanus: Alienis laudibus niti nihil aliud est quam suas proferre non posse. Seneca: Quid enim stultius est quam aliquem eo sibi placere, quod non fecit. Idem: Non facit nobilem atrium plenum fumosis imaginibus. Nemo in nostram gloriam vixit, neque quod ante nos fuit, nostrum est. Animus facit nobilem cui ex quacunque conditione supra fortunam licet surgere.

Quod si quid est] Ostendit cui sit usur generis nobilitas. [Col. 1012B] Baptista Mantuanus: Est profecto (ut videre videor) magnum virtutis adjumentum, claris ortum esse parentibus. Solent enim juvenes qui aliquid indolis habent, ne degenerare videantur majorum suorum dignitatem aemulari et ad paternarum laudum aspirare felicitatem. Sic Philippi nomen Alexandrum, sic majoris Africani gloria minorem Scipionem, sic Caesaris Julii fama Octavium excitavit, sic denique Pyrrhus Achillides erat animosus imagine patris. Faustus Andrelinus:

Est aliquid clarus magnorum splendor avorum:
   Illud posteritas aemula calcar habet.
Ceu tener instantem catulus cum viderit ursum,
   In patrias vires aemula corda movet.
Scilicet ut nullus tantis sit degener actis,
   Magnanimum pectus strenua facta movent.



IN METRUM VI.

Carmen est dicolon, cujus alter versus dicitur alcmanius, [Col. 1012C] dactylicus, trimeter, hypercatalectus, constans tribus pedibus heroici versus et syllaba: ita tamen ut non sit ex meris spondeis. Alter vero est Pherecratius, ex spondeo seu anapaesto, dactylo et spondeo. Docet unum eumdemque esse omnium patrem, a quo communis universi generis humani sit origo. Proinde neminem esse degenerem, nisi eum qui vitiis deformatus, ab illo pulcherrimo et optimo maximoque parente deficiat. Divus Hieronymus: Sola apud Deum libertas est, non servire peccatis: summa apud Deum nobilitas, clarum esse virtutibus.

Ab ortu simili] Ex consimili origine.

Unus enim rerum] Malachias propheta, capite II: Nunquid non pater unus omnium nostrum? Nunquid non Deus unus creavit nos? Lactantius libro de Justitia, [Col. 1012D] capite 15: Deus enim qui homines generat et inspirat, omnes aequos, id est pares, esse voluit. Eamdem conditionem vivendi omnibus posuit, omnes ad sapientiam genuit, omnibus immortalitatem spopondit, nemo enim beneficiis ejus coelestibus segregatur. Nam sicut omnibus unicum suum lumen aequaliter dividit, emittit omnibus fontes, victum subministrat, quietem somni dulcissimam tribuit, sic omnibus aequitatem virtutemque largitur. Nemo apud eum servus est, nemo dominus. Si enim cunctis idem pater est, aequo jure omnes liberi sumus. Nemo Deo pauper est, nisi qui justitia indiget; nemo dives, nisi qui virtutibus plenus est; nemo denique egregius, nisi qui bonus et innocens fuerit; nemo clarissimus, nisi qui opera misericordiae largiter [Col. 1013A] fecerit; nemo perfectissimus, nisi qui omnes gradus virtutis impleverit. Pindarus, ut refert Eusebius libro Praeparationis Evangelicae XIII: Unum, inquit, hominum genus est, et ab una matre cuncti, unum patrem creatorem summum atque optimum artificem habemus, qui progressus singulis diversos secundum merita praebet.

Unus cuncta ministrat] Cave ne legas contra metri rationem, unus qui cuncta ministrat.

Clausit] Inclusit.

Membris] Corporibus.

Celsa sede] E coelo.

Edit] Producit.

Nobile germen] Nobilis origo, praeclarum genus.

Strepitis] Jactatis. Alloquitur autem homines generis nobilitate gloriabundos.

[Col. 1013B] Primordia vestra] Tuam et caeterorum mortalium originem.

Spectes] Consideres, o Boeti. Indocti depravarunt hunc locum, legentes spectetis, in metri contaminationem pro spectes, idque videtur ortum ex eo quod dixit vestra. Timuerunt enim ut esset oratio congrua, non animadvertentes, spectes ad unum Boetium esse referendum, vestra vero primordia ad Boetium et alios homines.

Ni] Nisi.

Fovens] Amplectens.

Pejora] Mala, comparativum loco positivi.

Vitiis] Hic casus septimus est, verbo deserat subdendus, ut sit ordo: Deserat vitiis proprium ortum, hoc est, per vitia ab origine propria degeneret.



IN PROSAM VII.
[Col. 1013C]

Voluptates, ait, non solum felicitatem non afferre, sed multarum etiam aegritudinum morborumque causas esse.

Quarum] Voluptatum.

Appetentia] Appetitus.

Anxietatis] Sollicitudinis. Joannes Picus Mirandula: Quid enim optabile in voluptatibus mundi, quae, dum quaeruntur, fatigant; cum acquiruntur, infatuant; cum amittuntur, excruciant? Bigus:

Quid praesentis habent optabile gaudia vitae?
Quae si quis pelago quaerat terrave, fatigant
Partaque cor hebetant, amissaque duriter angunt.
Horatius:

Sperne voluptates, nocet empta dolore voluptas.
Divus Hieronymus: Libido transacta semper sui relinquit [Col. 1013D] poenitudinem, id est poenitentiam. Graecorum proverbium est, Voluptati soror est tristities.

Quantos morbos] Anneus Seneca severissimus viliorum castigator, perorans in voluptatem gulonum, sic scripsit prope divinitus: Inde, inquit, pallor est, et nervorum vino madentium tremor, et miserabilior ex cruditatibus quam ex fame macies. Inde incerti labentium pedes, et semper qualis in ipsa ebrietate titubatio. Inde intra cutem humor admissus, distentusque venter, dum male assuescit plus capere quam poterat. Inde suffusio luridae bilis, et decolor vultus, tabesque in se putrescentium, et retorti digiti articulis obrigescentibus, nervorum sine sensu jacentium torpor, aut palpitatio corporum sine intermissione vibrantium. Quid capitis [Col. 1014A] verligines dicam? quid oculorum auriumque tormenta, et cerebri aestuantis verminationes, et omnia per quae exoneramur internis ulceribus affecta? Innumerabilia praeterea febrium genera, aliarum impetu subeuntium, aliarum tenui peste repentium, aliarum cum horrore et multa membrorum quassatione venientium. Quid alios referam innumerabiles morbos, supplicia luxuriae?

Tristes vero esse] Voluptati moerorem succedere cum norunt omnes, tum maxime libidinosi: nam, teste philosopho, omne animal a coitu triste est. Seneca Lucilio: Voluptates praecipue exstirpa, inter res vilissimas habe, quae latronum more in hoc nos amplectuntur, ut strangulent. Aristotelis, teste Valerio Maximo, utilissimum est praeceptum, ut voluptates abeuntes consideremus, quas quidem sic ostendendo [Col. 1014B] minuit: fessas enim poenitentiaeque plenas animis nostris subjicit, quominus cupide repetantur.

Quae si beatos explicare possunt] Si (inquit) voluptates corporis beatitudinem afferrent, jam et pecudes beatae forent, quibus eae nobiscum sunt communes, sed indignissimum est summum bonum pecudibus tribuere. Proinde corporis voluptates, quae, teste philosopho lib. Moralium III, pecuinae sunt et ferales, nulla ratione quempiam beatum possunt efficere.

Quin] Cur non?

Corporalem lacunam] Ventrem. Lacuna fit a lacu, et est aquae collectio. Servius: Lacunae sunt fossae in quibus collecta aqua stare consuevit. Maro:

Unde cavae tepido sudant humore lacunae.
Per metaphoram sumitur pro ventre seu alvo quo [Col. 1014C] cibi potusque congeruntur. Sunt exemplaria in quibus est legere lasciviam, et est sensus sat apertus.

Honestissima quidem] Supra dixit, uxor ac liberi, qui jucunditatis gratia petuntur, quibus verbis significavit conjugia gratia voluptatis expeti. Nunc dicit quod voluptas ea foret honestissima, nisi et ipsa nimium sollicitudinis et dolorum secum traheret.

E natura] Contra naturam.

Nescio quem filios invenisse tortores] Baptista Manluanus:

Saepius in natis saevum pater educat hostem,
Cumque suo ignorans interfectore jocatur.
Saepe sibi lacrymas, sperant dum gaudia matres,
Atque suae pascunt ventura opprobria genti.

Mordax] curarum et sollicitudinis plena.

Quaecunque conditio] Etiam bona.

[Col. 1014D] Alias] Alio tempore, subaudi necesse fuit admonere.

Te expertum] Qui filios habes, et quanta sollicitudine sint educandi, vel experientia nosti.

Anxium] Tristem et sollicitum. Non enim nunc anxietati tuae plus addendum est, sed potius detrahendum.

Euripidis mei] Poetae docti et philosophiae peritissimi.

Qui carentem liberis infortunio dixit esse felicem] Nam qui liberis caret, tametsi videtur infortunatus, quod alieno censum servet, augeatque haeredi, tamen eo infortunio felix est, quod ex liberis (ut alii plerique) nihil capiat molestiae, nec ullum metuat opprobrium. Sophocles in Antigone, Erasmo interprete:

[Col. 1015A] Inutiles quicunque liberos serit,
Quid aliud hunc, quam sibi creare dixeris
Ipsi dolores, atque risum malevolis?
Congressis olim Solone et Thalete Milesio, de re uxoria deque liberis ortus est sermo; cum utrumque ultra modum probaret Solon, mirareturque Thaletem eum esse qui nunquam procreationi operam dedisset, rem ille commentus est haud memoratu indignam. Hominem subornavit qui se Athenis illis ipsis diebus Miletum applicuisse diceret. Inde de civitatis statu appellatus, omnia ibi florere diceret, unum duntaxat sub id tempus quo inde solvisset lugubrem casum accidisse, quod clarissimi viri filius unicus, cujus pater peregrinari diceretur, adolescens praeclarae indolis, fato consumptus esset, cujus funus tota civitas magno esset luctu prosecuta. Tum demum de [Col. 1015B] patris nomine rogatus, excidisse id sibi diceret: quod si subjiceretur, posse se facile reminisci. Postridie igitur cum frequenti foro ambo de more inambularent, obtulit se ille ex composito. Hic ad primam funeris mentionem, cum Solonis animum perculisset, moxque fabulae progressu hospes ille eo pervenisset, ut tantum patris nomen reticeret, caetera haud dubie filii interitum Soloni nuntiarent: cum jam amenti similis ipse suum nomen subjecisset, atque ipsum esse nauta affirmasset, doloris magnitudine victus, personae simul suae atque loci oblitus, sese humi affligit, capillumque et barbam ululatu alternis manibus convellit, mugitu ejulatuque totum complet forum. Omnis multitudo foeditate rei confestim in eum unum conversa est. Thales vanae illius conflictationis conscius, [Col. 1015C] aliquandiu passus est hospitem insana illa muliebrique lamentatione debacchari. Postremo afflictum humo leviter attollens: Sis inquit, bono animo, Solon, vivit filius tuus. At volui te non ignorare ad quod insaniae liberorum amor parentes adigat, et quam non inepte faciant qui haec animorum vincula, cum honeste possint, effugiant.



IN METRUM VII.

Carmen est Anacreontium, dimetrum, catalecticum, constans anapaesto, duobus iambis et syllaba. Nonnunquam tamen habet spondeum pro iambo, ut est videre in primo versu, qui tamen transpositis dictionibus sic recte legi potest:

Habet omnis hoc voluptas.

Nonnulli hoc metrum vocant anapaesticum, eo [Col. 1015D] quod primus pes sit anapaestus; mihi tamen potius iambicum dicendum videtur, posseque etiam vel iambum vel spondeum in prima regiuncula recipere, ut apud Prudentium:

Ades, pater supreme.
Significat voluptatis comites esse dolores, fastidium et anxietatem.

Stimulis] aculeis.

Agit] Afficit, pungit.

Fruentes] Eos qui voluptate fruuntur.

Par] Similis.

Ubi] Postquam.

Fugit] Ocissime abit

Tenaci] Diuturnum dolorem inferenti.

[Col. 1016A] Ferit] Percutit, laedit.

Icta] Tacta. Solon: Voluptatem fuge: ipsa namque postremo dolorem parit. Plato juventutem ad beatam vitam hac ratione saepissime incendebat: Contrariam virtutis ac voluptatis naturam animadvertite. Hujus enim momentaneam dulcedinem subita poenitentia sequitur, dolorque perpetuus. Illius autem breves labores aeterna voluptas. Claudianus ad Stiliconem:

   Nec te jucunda fronte fefellit
Luxuries praedulce malum, quae dedita semper
Corporis arbitriis hebetat caligine sensus,
Membraque Circes effeminat acrius herbis.
Blanda quidem vultu, sed qua non tetrior ulla
Interius, fucata genas, et amicta dolosis
Illecebris torvos aura circum ligat hydros.
Illa voluptatum multos innexuit hamis.
Baptista Mantuanus:

   [Col. 1016B] Non insidiosa voluptas
Decipiat quemquam, blanda sub imagine semper
Ingreditur, nardi succos, unguenta, sapores
Mellifluos praefert, vultuque applaudit amico.
Sed nihil est sine fraude, latent sub melle venena.
Quae postquam imprudens biberis, fugit illa repente
Laeta dolis, manet infixum sub pectore vulnus
Joannes Franciscus Picus in voto pro salute conjugis:

O miserum mortale genus, cui tristia rebus
Succedunt laetis, et amaro perlita felle,
Pocula de calicis melliti margine manant.
Quidquid enim praesens dulci oblectavit amore,
Amissum querimur, et amaro verba dolore
Saucia mens fundit, renovatque in pectore vulnus.
Nos quoque quondam Elegiarum moralium lib. III sic lusimus:

Sane quam brevis est, quam mista dolore libido:
   Aufugit haec raptim, sed dolor usque manet.
[Col. 1016C] Et post pauca:

Quid tibi blanditur tantum? quid dulce videtur,
   Cui modicum mellis, saevus amaror inest?
Succedit saties, succedunt taedia, moeror,
   Anxietas, culpam maxima poena manet.
Continuo fugiunt, quae sensus tempore parvo
   Molliter afficiunt, nec remanere queunt,
Conscia mens miseris se moribus ipsa remordet,
   Sanarique nequit, ni ferat auctor opem.
Item:

Laetitiam carpit sollicitudo comes.



IN PROSAM VIII.

Hac prosa prius summatim repetit ea quae supra disputavit, aiens voluptates, gloriam, regna, dignitates et divitias, nec ad beatitudinem quasi quasdam vias ferre, nec beatos efficere. Deinde docet corporis bona cum primis esse fragilia, nec magno prudentibus [Col. 1016D] hominibus aestimanda.

Hae viae] Quas vulgus stulte ad felicitatem vias opinatur.

Quaedam devia] Loca avia et a recta via nimis diversa.

Quid enim] Particula est interrogatoria, id est cur non? et est comicum, teste Acrone. Flaccus lib. Sermonum I:

Militia est potior, quid enim? concurritur horae
Momento.
Sensus est: quare non monstravero brevissime, quantis malis hae viae sint implicitae. Potest et simpliciter accipi, ut sit praeparatiuncula quaedam futurae interrogationi, quod et ipsum frequens est apud comicos et in sermone quotidiano.

[Col. 1017A] Poscendi] Ambiendi et petendi magistratus.

Degas] Degere velis.

Corporis servitium] Seneca Lucilio: Major sum et ad majora genitus quam ut mancipium sim corporis mei: quod equidem non aliter aspicio quam pondus ac poenam vinculumque libertati meae circumdatum.

Jam vero] Concinne transit ad corporis bona, quae ad superiora (quemadmodum supra dictum est) facile referri possunt.

Prae se ferunt] Ostentant eisque quasi feliciores aliis praeferri cupiunt

Num] Nunquid.

Elephantes] Animalium terrestrium, Plinio teste, maximum est elephas, proximumque humanis sensibus. Elephantes domiti militant et turres armatorum [Col. 1017B] in hostes ferunt, magnaque ex parte Orientis bella conficiunt. Prosternunt acies, proterunt armatos. Nascuntur in Africa ultra Syrticas solitudines, et in Mauritania, item in Aethiopia et apud Troglodytas, sed maximi in India, quos Afri pavent, nec contueri audent. Nam et major Indicis magnitudo est. Lege Plinium libro Naturalis Historiae VIII.

Tauros] Taurus bos ad procreandum reservatus. Accipitur et pro quocunque robusto bove. Maro:

   Ergo age terrae
Pingue solum primis extemplo a mensibus anni,
Fortes invertant tauri.

Tigres] Tigrin Hyrcani et Indi ferunt animal velocitatis tremendae et maxime cognitae, dum capitur. Totus ejus fetus, qui semper numerosus est, ab insidiante rapitur equo quam maxime pernici atque [Col. 1017C] in recentem subinde transfertur. At ubi vacuum cubile reperit feta (maribus enim cura non est sobolis) fertur praeceps, odore vestigans. Raptor, appropinquante fremitu, abjicit unum ex catulis. Tollit illa morsu, et pondere etiam ocior acta remeat, iterumque consequitur, et subinde, donec in navem regresso irrita feritas saevit in littore. Haec ex Plinio. Plura ex aliis de eadem tradentur infra.

Respicite] Considerate.

Spatium] Amplitudinem.

Firmitudinem] Firmitatem.

Celeritatem] Velocitatem.

His] Spatio, firmitudine, celeritate.

Sua ratione] Spiritu divino.

Formae vero nitor] Ostendit corporis pulchritudinem [Col. 1017D] sane quam fluxam esse, et celerrime mutabilem.

Ut] Quantum.

Rapidus] Cito praeteriens. Domitianus apud Suetonium: Scias nec gratius quidquam decore, nec brevius. Ovidius lib. de Arte amandi II.

   Ingenii dotes corporis adde bonis.
Forma bonum fragile est, quantumque accedit ad annos,
   Fit minor, et spatio carpitur illa suo,
Nec semper violae, nec semper lilia florent.
   Et riget amissa spina relicta rosa,
Et tibi jam venient cani formose capilli,
   Jam venient rugae, quae tibi corpus arent.
Jam molire animum, qui duret, et astrue formam.
   Solus ad extremos permanet ille rogos.
Nec levis ingenuas pectus coluisse per artes
   Cura sit, et linguas edidicisse duas.
[Col. 1018A] Rursus idem:

Ergo age fallaci timide confide figurae.
   Quisquis es, atque aliquid corpore majus habe.
Isaias cap. XL: Omnis caro fenum, et omnis gloria ejus quasi flos agri. Merito forma hominis flori comparatur, eodem pene momento virescens et arescens. M. Varro: Quem puterum vidisti formosum, hunc vides deformem in senecta. Apuleius in Deo Socratis, significare volens nihil esse brevius decore, sic ait: Formosus est, exspecta paulisper, et non erit. Calphurnius in Bucolicis:

Donum forma breve est, nec se tibi commodat annis.
Seneca in Hippolyto:

Anceps forma bonum mortalibus.
Exigui donum breve temporis.
Ut velox celeri pede laberis.
[Col. 1018B] Rursus idem:

Ut fulgor teneris qui radiat genis,
Momento rapitur, nullaque non dies
Formosi spolium corporis abstulit.
Res est forma fugax: quis sapiens bono
Confidat fragili?
Idem, vel ut quibusdam videtur, alius Seneca in Octavia:

   Sola perpetuo manent
Subjecta nulli mentis atque animi bonae
Florem decoris singuli carpunt dies.
Salustius: Nam divitiarum et formae gloria fluxa atque fragilis est: virtus clara aeternaque habetur. Divus Ambrosius in tertio Hexaemeron: Surrexerat ante floribus immista teneris sine spinis rosa, et pulcherrimus flos sine ulla fraude vernabat: postea spina sepsit gratiam floris, tanquam humanae speculum praeferens vitae, quae suavitatem perfunctionis suae finitimis curarum [Col. 1018C] stimulis saepe compungat. Vallata est enim elegantia vitae nostrae, et quibusdam sollicitudinibus obsepta, ut tristitia adjuncta sit gratiae. Unde cum unusquisque aut suavitate rationis, aut prosperioris cursus successibus gratulatur, meminisse culpae eum convenit, per quam nobis in paradisi amoenitate florentibus, spinae mentis, animique sentes jure condemnationis ascripti sunt. Irrutiles igitur, o homo, licet aut splendore nobilitatis, aut fastigio potestatis, aut fulgore virtutis, semper inferiora tua respice, semper spinas germinas, nec prolixa gratia manet. Brevi unusquisque decurso aetatis flore marcescit. Aristoteles Stagerita Nicomachi medici filius, Platonis auditor, praeceptor Alexandri Magni, plurima scripsit non solum nervose, sed et eleganter contra quorumdam vulgo sordide philosophantium [Col. 1018D] opinionem.

Lynceis oculis] Acutissimis et perspicacissimis Sunt qui opinantur oculos lynceos appellari acutissimos a lyncibus, quae (ut Plinius testatur lib. Naturalis Historiae XXXII, cap. 8) clarissime omnium quadrupedum cernunt. Aliis videntur potius dicti a Lynceo uno ex Argonautis, acutissima oculorum acie praedito, qui (ut est in fabulis et tradit Hieronymus) dicebatur videre trans parietem: qui (ut historici ferunt) conspexit novissimam lunam primamque eodem die in signo Ariete: quod paucis mortalium contigit vidisse: et inde fabula orta est cernendi Lynceo, ut docet Plinius. De hoc ait Flaccus:

Solus transibit nubila Lynceus:
[Col. 1019A] Hujus meminit Horatius in Epistolis et in Sermonibus dixit:

   Ne corporis optima lynceis
Contemplere oculis.
Lyncei mentio fit apud eruditos frequens, et imprimis apud Ciceronem et Apuleium et Senecam. Meminit et hujus Plato in epistola quadam. Aristoteles in primo de Generatione et Corruptione libro: Nam quae debilem visum habenti mista essent, acute videnti (ut lynceum habenti oculum) non essent mista. Aristophanes in Pluto:

Faxo videas vel lynceo ipso acutius.
Lucianus in Hermotimo: Tu vero nobis ipso etiam lynceo perspicaciores, qui (sicuti videtur) per pectus ipsum, quae sunt intus cernis. Sunt qui tradant Lynceum primum reperisse fodinas metallorum aeris, [Col. 1019B] argenti, auri, et hinc vulgo natam fabulam, quod ea quoque videret, quae sub terra forent. Apollonius in Argonauticis scribit hunc Lynceum usque adeo fuisse perspicacem, ut etiam terram ipsam oculorum acie penetraret, quaeque apud inferos fierent, pervideret. Versus ejus Erasmus vir doctissimus, idemque disertissimus sic interpretatus est:

At miro visus pollebat acumine Lynceus,
Si modo vera est fama, virum quae praedicat illum,
Perfacile inspexisse sub altis condita terris
Eusebius libro de Evangelica Praeparatione octavo, capite quinto: Ad haec longe absis a veritate, si malorum aliquem felicem arbitraris, etiamsi Craeso ditior, acutior visu quam Lynceus, majoribus corporis viribus quam Crotoniata ille Milo, Ganymede formosior sit, omnibusque aliis corporis et exterioribus bonis abundet. [Col. 1019C] Qui enim mentem suam plurimorum dominatui ac pessimorum subjecit, cupidinis, doloris, timoris, stultitiae, inscitiae, felix atque beatus esse nullo modo poterit, etiamsi vulgo beatus appelletur. Nam si animi oculos parumper volueris elevare, atque (ut possibile homini est) de vero bono considerare, omnia quae nunc admirari videris, magno risu prosequeris. Semper enim cum meliora lateant, in locum eorum mala irrumpentia laudantur. Cum vero in medium adsunt bona, tunc quae contraria sunt, hac luce dilucidius turpidinem suam ostendunt. Si ergo divinum illud bonum mente conceperis, nihil eorum quae dixisti facile apud vitiosos inveniri, inter bona collocabis. Pretiosissima nempe illorum argenti atque auri metalla sunt, quae a pessima terrarum parte solent prodire. Permultum namque profecto interest [Col. 1019D] inter metallorum sterilitatem et fecunditatem terrae non metallosae. Longe quippe abest argenti atque auri natura a bonitate frugum, sine quibus vivere nequimus: quod maxime in annonae patet caritate. Omnes enim thesauros pro modici temporis alimento recte propter necessitatem judicantes libenter omnes projicere solent. Quando autem necessaria nobis cumulate affluunt, naturae bonis abundantes, contenti esse non possumus, sed argento atque auro inhiantes, et quasi oculis capti, terreno pondere huc atque illuc propter avaritiam ferimur, continuoque pecuniae gratia bello vexamur. Vestes etiam magnificas cupimus, quae nihil aliud sunt quam textoriae artis laudes et flos ovium, ut nonnulli poetae dixerunt. Qui vero gloriae adeo cupidus est, ut vel a [Col. 1020A] malis laudari cupiat, hunc improbum esse necesse est: quippe unumquodque suo simili gaudet. Bonam autem valetudinem aurium quaeret, si didicerit, non parvos animi morbos ab auditu oriri. Qui viribus corporis cervicem elevat, atrocissimas ante oculos belluas ponat. Ita enim intelliget turpissimum esse ferarum viribus hominem gloriari. Formositatem corporis jactare, mentis compos nemo poterit, quae brevi adeo exstinguitur tempore, ut antequam florescant, defloruisse videatur: praesertim cum etiam inanimata artis opera picta, ficta, texta non parva videat exstare pulchritudine. Quorum omnium nihil unquam apud Deum inter bona enumeratum est: quid dico apud Deum, cum neque periti homines, qui recte philosophantur, bona caducas has res, aut arbitrentur, aut appellent? Hactenus Eusebius

[Col. 1020B] Alcibiades] Alcibiades Atheniensis non solum dux inclytus, sed in dicendo etiam eloquentissimus fuit, ut Demosthenes et Theophrastus tradiderunt. Ut Probus ait, fuit omnium aetatis suae multo formosissimus, ad omnes res aptus, consiliis plenus, terra marique summus imperator, cujus tanta erat oris atque orationis commendatio, ut nemo ei dicendo posset resistere, dives, cum tempus posceret, laboriosus, patiens, liberalis, splendidus non minus in vita quam in victu, affabilis, blandus, temporibus callidissime serviens. Idem simul atque se remittebat, ita luxuriosus, dissolutus, libidinosus, intemperans reperiebatur, ut omnes admirarentur in uno homine tantam esse dissimilitudinem, atque tam diversam naturam. [Col. 1020C] Multa de eo refert Thucydides. Vitam ejusdem habes apud Plutarchum, et quem modo citavi Probum Aemilium. Apud Marsilium Ficinum in Commentario Socratem inter alia diotima his alloquitur: Si oculos tibi lynceos natura dedisset, mi Socrates, ut aspectu quaelibet occurrentia penetrares, formosissimum illud extrinsecus Alcibiadis tui corpus tibi turpissimum videretur.

Triduanae febris] Febris trium dierum. Sciendum, teste Servio, febrem, licet a fervore dicta sit, esse etiam frigidam. Per diminutionem dicitur febricula.

Dissolvi] Corrumpi. Divus Ambrosius libro Hexaemeron tertio: Hodie videas adolescentem validum, pubescentis aetatis virtute florentem, grata specie, suavi [Col. 1020D] colore. Crastina die tibi facie et ore mutatus occurrit, et qui pridie tibi lautissimus decorae formae visus est gratia, alio die miserandus apparet, aegritudinis alicujus infirmitate resolutus. Divus Bernardus in libello de morum Institutione: Qualis est ista pulchritudo, quam levis febricula, et rugosa senectus ita totam dissolvit, ut nec fuisse putetur?



IN METRUM VIII.

Carmen dicolon est, constans altero versu Asclepiadeo, choriambico, altero dimetro iambico. Mortales ait caeteras res quonam loco quaesituri sint, probe callere: beatitudinem vero, ubi nancisci possint, prorsus ignorare.

Quae ignorantia] Quanta. Sunt exemplaria, in [Col. 1021A] quibus legitur quanti, quantum vel miseros, vel devio tramite.

Capreas] Silvestres capras. Caprea dicitur silvestris capra. Martialis:

Pendentem summa capream de rupe videbis.
   Casuram speres, decipit illa canes.

Tyrrhena vada] Mare Tuscum. Tyrrheni dicti sunt Hetrusci a Tyrrheno rege, cum quo ex Lydia quondam in Italiam transmigrarunt.

Recessus] Spatia.

Niveis] Candinis.

Feracior] Fertilior.

Tenero pisce] Molli piscium genere.

Asperis echinis] Convenienti usus est epitheto, echinus enim est pisciculus ex cancrorum genere, spinas habens, quibus pro pedibus utitur, de quo [Col. 1021B] Martialis:

Iste licet digitos testudine pungat acu ta,
   Cortice deposito mollis echinus erit.
Juvenalis:

Et semel aspecti littus dicebat chini.
Horatius in Sermonibus:

Sed non omne mare est generosae fertile testae,
Murice Baiano melior Lucrina peloris,
Ostrea Circeis, Miseno oriuntur Echini,
Pectinibus patulis jactat se molle Tarentum.
Vetus adagium est, Echino asperior: quod dicitur in hominem intractabilem et insuavibus moribus. Sciendum autem est esse et terrestrem echinum, spinis undique obsitum.

Quonam] Quo loco, ubi.

[Col. 1021C] Nescire] Subaudi se.

Sustinent] Patiuntur.

Stelliferum polum] Anastrophe est. Ludovicus Bigus:

Contentus nemo vivit, meliora sed optat.
   Hoc magis assequitur, quo meliora magis.
Ad summum natura bonum cum nostra feratur,
   Hoc explere sitim mens nequit in pelago.
Ad superas opus est, ut libera transvolet arces,
   Gutture se pleno si satiare cupit.
Natus ad aethereae solatia spiritus aulae,
   Terrena nunquam sede quietus erit.
Stulte igitur mortales rerum terrenarum cupiditate demersi, in tellure quaeritant, quod supra coelum stelliferum est collocatum.

Ambiant] Ambiendo appetant. Ambire, teste Nonio, significat interdum ambitionibus appetere. Divus Hieronymus: Divitiae non secuturae post hominis mortem [Col. 1021D] amantur. Honor fascium, qui per successorem exolescat, ambitur.

Cum] Postquam.

Falsa] Fallacia hujus saeculi bona.

Gravi mole] Summa difficultate et maximis laboribus.

Paraverint] Comparaverint.

Tum] Tunc, deinde. Vera bona, ut ita beatitudinem consequantur, a qua falsa bona mentes avocant et abducunt. Nam, teste Lactantio, sicut ad verum bonum per fallacia mala, sic ad verum malum per bona fallacia pervenitur.



IN PROSAM IX.

Hactenus Boetio Philosophia falsae formam felicitatis [Col. 1022A] ostendit. Jam causas reddit cur in his quae mortales appetunt summum bonum non possit inveniri, aitque inde maximum hominibus errorem accidere, quod pravitate sua id, puta summum, distraxerint, quod suapte natura simplex et individuum, nullam patitur sectionem. Nam vera beatitudo ea quae separat stultum vulgus, omnia simul complectitur, sufficientiam, potentiam, reverentiam, celebritatem et laetitiam: quorum unum quidlibet absque reliquis nemo unquam potest obtinere.

Hactenus] Hucusque.

Mendacis] Falsae.

Perspicaciter] Acute.

Deinceps] Deinde, gradatim.

Veluti rimula] Pulchra translatio

[Col. 1022B] Malim] Malo, ut velim pro volo.

Atqui] Unde sit ortus error evidenter ostendit, et gradatim certis colligit argumentis unam eamdemque esse naturam sufficientiae, potentiae, reverentiae, celebritatis atque laetitiae.

Egere claritudine] Subaudi videatur.

Abjectius] Contemptius.

Dispertit] In partes dividit.

Rei] Verae felicitatis.

Qua minime affectat] Atqui supra dictum est, omnes summum bonum veramque felicitatem appetere: quomodo igitur nunc dicit, aliquem rem ipsam minime affectare? Ut hic scrupulus exanimatur, ne quem male forsitan habeat, animadvertendum est duplicem esse hominis appetitum, alterum quidem [Col. 1022C] naturalem, confusum et inordinatum, eoque omnes mortales (quod supra dictum est) in summum bonum ferri, veramque beatitudinem appetere: alterum vero rationalem, discretum et ordinatum, eoque paucos in summum bonum divina gratia dirigi, puta eos duntaxat, qui norunt, ubi id et quomodo quaerendum sit, rectaque via, fide, spe et caritate freti tendunt, ut illud tandem consequantur. Expone igitur quam minime affectat, id est appetit, et quaerit appetitu proximo, directo et ordinato, eoque modo et via qua summum illud bonum est investigandum.

Qui divitias] Dilucide docet quemadmodum mortales, a recta via insipienter aberrantes, conentur ejus rei quae partes non habet, partem unam quamlibet caeteris neglectis adipisci.

[Col. 1022D] Solum posse] Solam potentiam.

Profligat] Dissipat, prodigit, profundit.

Mordeatur] Contristetur.

Summam perfectionem] Absolutam integramque rationem.

In adversum] In contrariam mentis partem.

Haec] Vera felicitas.

Vel] Etiam.

Perspicua] Patens. Perspicuum dicitur quod visui pervium est.

Ea vera est] Definitio est beatitudinis, verbis quidem differens ab ea quae data est supra, re vero consentiens.

Uti] Quemadmodum.

[Col. 1023A] In Timaeo] In nobilissimo illo dialogo. Timaeus Locrensis philosophus Pythagoraeus, nobilitate et opibus praestantissimus, summis magistratibus et honoribus functus est, et ad summa totius philosophiae fastigia feliciter ascendit. Hujus nomine Plato pulcherrimum librum suum inscripsit, in quo Socrates Timaeum sic alloquitur: Tua ergo interest, o Timaee, invocatis secundum legem diis, disputationem jam exordiri. Cui Timaeus hunc in modum respondet: Probe consulis Socrates. Nam cum omnes qui mentis quoquo modo compotes sunt, in operis cujuslibet vel magni, vel parvi principio invocare Deum soleant, quanto nos aequius est de universo, sive genitum sit, sive ingenitum disputaturos (nisi forte desipimus) invocare divinam opem? Divus Augustinus libro Academicorum secundo: Imprimis divinum auxilium omni devotione [Col. 1023B] atque pietate implorandum est. Plato in epistola ad Dionis propinquos et amicos: Omnibus enim in rebus et dicendis et cogitandis, principium semper a diis est faciendum.

Rite] Recte, bene.

Modulata est] Cecinit.



IN METRUM IX.

Merito nunc et heroico carmine utitur, cum Deum invocet omnium rerum creatorem, conservatorem, patrem optimum, maximum, pulcherrimum, potentissimum, ac (ut semel dicam) inenarrabilem, et ab exclamatione sumit initium, quae summam admirationis vim habet: qua quidem tum solemus uti, cum significare volemus tantas esse laudes ac merita cujuspiam, [Col. 1023C] ut ea pro dignitate nullis verbis consequi valeamus. Carmen autem hoc multo pulcherrimum eruditissimumque ex Platonis fere Timaeo mirabili ingenio depromptum est.

O] Interjectio est admirantis immensam, infinitam et incomprehensibilem Dei majestatem.

Perpetua ratione] Aeterna dispositione, sempiterna providentia

Sator] Creator.

Tempus ab aevo ire jubes] Id est, post aevum tempus quasi ejus imaginem fluere imperas. Tria enim cum sint, aeternitas, aevum et tempus, primum eorum solius Dei est, qui nec principium habet, nec finem, sed ipse principium et finis est omnium. Secundum angelis tributum est, qui principium habent [Col. 1023D] et fine carent, quod et rebus omnibus permanentibus tribui quoque debere nonnullis placuit. Tertium, puta tempus, postremo loco statutum est, eorum quae et generationi et corruptioni sunt obnoxia, tametsi ad alia quoque transferatur. Joannes Franciscus Picus hymno primo:

Longinquo primum tempus tunc fluxit ab aevo,
Ex motu fluitans nunquam cessantis Olympi.
Timaeus apud Platonem: Cum igitur (inquit) hoc a se factum sempiternum deorum simulacrum moveri et vivere pater ille qui genuit, animadverteret, delectatus est opere, et hac ductus laetitia, opus suum multo etiam magis primo illi exemplari simile reddere cogitavit. Itaque quemadmodum illud sempiternum animal est, [Col. 1024A] ita universum hoc pro viribus tale facere statuit. Illius quidem animalis aeterna natura est, quod genito operi congruere omnino non potest. Idcirco imaginem aevi mobilem effingere decrevit, ac dum coelum exornaret, fecit aeternitatis in unitate manentis aeternam quamdam in numero fluentem imaginem, quam nos tempus vocamus. Dies porro et noctes et menses et annos, qui ante coelum non erant, tunc, nascente mundo, nasci jussit quae omnia temporis partes sunt. Haec Timaeus. Jam quid sit tempus videamus. Auctore Speusippo, tempus a Platone hunc in modum definitum est. Tempus est solis motus, progressionis mensura. Teste Plutarcho in lib. de Placitis philosophorum, Pythagoras dixit tempus sphaeram extremi ambientis esse; Plato aevi effigiem mobilem, vel mundanae motionis intercapedinem; Eratosthenes, solis iter; Plato, essentiam [Col. 1024B] temporis, coeli motum; Stoicorum plerique, motionem ipsam. Macrobius lib. Saturnalium I: Tempus est, inquit, certa dimensio, quae ex coeli conversione colligitur. Aristoteles lib. Physicae auscultationis IV: Tempus est numerus motus secundum prius et posterius. Quae quidem definitio hunc in modum solet exponi: Tempus est numerus numeratus ipsius motus localis, non cujuscunque, sed primi mobilis secundum partem priorem successionis et posteriorem. Rodolphus autem Agricola Phrisius, acutissimo vir ingenio et eruditione singulari, volumine Dialecticorum primo: Tempus, inquit, definiri solet esse numerus motus secundum prius et posterius. Nos apertius dicemus esse coeli solisque vertigine deductum spatium, quo rerum [Col. 1024C] omnium agitationem vicissitudinemque metimur. Haec Agricola. Divus Aurelius Augustinus, omnium mortalium longe doctissimus, lib. Confessionum II se ignorare quid si tempus confitetur, tametsi videat id quamdam esse distentionem. In eodem libro inter alia temporis Platonicam Aristotelicamque definitionem improbans: Nemo ergo, inquit, mihi dicat coelestium corporum motus esse tempora, quia et cujusdam voto cum sol stetisset, ut victor Josue praelium perageret, sol stabat, sed tempus ibat.

Stabilis] Marsilius Ficinus lib. Theologiae III: Deus per se movet, agitque omnia, ipse quidem stabilis per seipsum. Baptista Mantuanus in III Calamitatum libro:

Sed solum videat patrem, et reverenter adoret.
[Col. 1024D] Qui sedet et stabilis solo movet omnia nutu.
Divus Augustinus lib. Confessionum I: Tu autem, Domine, qui et semper vivis, et nihil moritur in te, quoniam primordia saeculorum, et ante omne quod vel ante dici potest, Tu es, et Deus es Dominusque omnium quae creasti, et apud te rerum omnium mutabilium immutabiles manent origines, et omnium irrationabilium et temporalium sempiternae vivunt rationes. Psalmographus: Mutabis ea, et mutabuntur: tu autem idem ipse es. Divus Jacobus apostolus: Apud quem non est transmutatio, nec vicissitudinis obumbratio. Et ipse apud Malachiam prophetam: Ego Dominus, inquit, et non mutor.

Externae causae] Id est, causae extra divinam mentem [Col. 1025A] sitae, cum nullae forent, nec Deus ab ullo alio moveri possit. Aristoteles quatuor posuit causas, quibus omnia fiunt: primam, quae movendi principium est; secundam, ex qua fit aliquid, quam materiam vocat; tertiam, rationem ac speciem, qua unumquodque formatur; quartam, finem, propter quem unumquodque efficitur. His quintam Plato adjicit, exemplar, quam vocat, hoc est enim id ad quod respiciens opifex, id quod destinat, efficit. Deus autem intra se rerum omnium exemplaria habet. Hic autem mundum ex nihilo creavit, nullis externis causis excitatus, sed ad internum exemplar, et propter summam bonitatem. Et hoc est quod subdit.

Verum] Sed.

[Col. 1025B] Forma] Idea, exemplar.

Summi boni insita] Interna, intus sita.

Livore carens] Expers invidiae. Philo Judaeus ex sententia Mosae de mundi creatione scribens, ait opificem rerum omnium Deum bonum esse, nec ulli eorum quae sunt invidere, propterea mundum condidisse. Timaeus vero Platonicus: Dicamus, inquit, quam ob causam ille rerum auctor generationem et hoc universum constituit. Bonus erat. Bonus autem nulla unquam aliqua de re invidia tangitur. Ergo cum livor ab eo alienissimus esset, omnia sibi (quantum fieri poterant) simillima fieri voluit. Et post pauca: Totumque ita mundum constituit, ut pulcherrimum natura opus, optimumque foret.

Ducis] Producis.

[Col. 1025C] Ab exemplo superno] Ex aeterna idea. Sunt autem ideae principales quaedam formae, et aeternae, quae divina, intelligentia continentur, ut Augustinus ait in libro octoginta trium Quaestionum: quae cum ipsae nec oriantur, neque intereant, secundum eas tamen formari dicitur omne quod oriri et interire potest, et omne quod oritur et interit. Sunt autem hae in mente divina et exemplaria dici possunt, auctore Thoma, qua (ut inquit) rerum factionis principia sunt: rationes vero habentur, qua dicuntur principia cognoscendi. Quandoquidem ipse Deus essentiam suam omni quo cognosci potest modo, perfecte cognoscit, et non solum qua in se est, sed qua participari similitudine quadam a rebus creatis potest: Quaecunque vero creata sunt, propriam habent speciem, qua similitudinem [Col. 1025D] divinae essentiae participant.

Pulchrum pulcherrimus ipse] Timaeus Platonicus: Cum vero et mundus omnium genitorum pulcherrimus sit, et ejus auctor causarum omnium optimus, dubium non est quin sempiternum sit secutus exemplum. Sic igitur generatus, ad id effectus, quod ratione et sapientia sola comprehendi potest, et immutabile permanet.

Perfectasque jubens] Ordo est: Et jubes perfectum mundum absolvere, id est absolutas habere partes perfectas. Idem Timaeus: Quatuor igitur earum rerum quamlibet integram mundus accepit. Ex omni quippe igni, aere, aqua, terra, ipsius faber ita ipsum composuit, ut nullam cujusquam istorum partem aut [Col. 1026A] vim extra relinqueret. Idque ea ratione fecit: primum quidem, ut totum hoc animal quam maxime perfectum ex perfectis partibus esset: deinde ut esset unum, cum nihil extra relictum fuerit, ex quo alterum generetur; postremo, ne quis ipsum morbus, aut senectus attingeret.

Tu numeris elementa ligas] Timaeus idem: Quoniam vero corporeus, spectabilisque et tractabilis mundus erat futurus, ac sine igni videri nihil potest, nihilque sine solido tangi, et solidum absque terra nihil, ideo in operis hujus exordio Deus ignem primo terramque creavit. Sed duo sola absque tertio quodam commode cohaerere non possunt, mediumque aliquod vinculum utrorumque desiderant. Vinculum vero id est aptissimum atque pulcherrimum ex se et iis quae astringit, [Col. 1026B] quam maxime unum efficit. Hoc maxime proportio ratioque alternae comparationis assequitur. Quando enim in tribus numeris aut molibus, aut viribus medium ita se habet ad postremum, ut primum ad medium, vicissimque ut postremum cum medio, ita medium cum primo congruit, tunc quod medium est, et primum fit et postremum, postremum quoque et primum media fiunt. Ita necessitas cogit, ut omnia quae sic devincta fuerint, eadem inter se sint. Eadem vero cum facta sint, efficitur, ut omnia sint unum. Quod si universi corpus latitudinem habere debuisset, nullam vero profunditatem, unum sane tum ad seipsum, tum ad extrema vincienda interjectum medium suffecisset. Sed cum soliditatem mundus requireret, solida vero non uno, sed duobus semper mediis copulentur, inter ignem [Col. 1026C] et terram Deus aerem aquamque locavit, eaque ita inter se invicem (quoad fieri poterat) comparavit, ut quemadmodum ignis ad aerem, ita aer ad aquam: ut aer ad aquam, sic aqua ad terram congrue conferatur. Qua ex conjunctione ita constitutus est mundus, ut aspici tangique possit. Propterea ex hujusmodi rebus numero quatuor mundi corpus conflatum est, ea connexum comparatione, qua dixi. Ex quo seipsum amicitia concordi complectitur, atque ita apte cohaeret, ut nequeat dissolvi ullo modo, nisi ab eodem a quo est colligatum. Severinus noster, tib. de Musica I, cap. 2: Jam vero quatuor elementorum diversitates contrariasque potentias, nisi quaedam harmonia conjungeret, qui fieri posset ut in unum corpus ac machinam convenirent? Sed haec omnis diversitas ita et temporum varietatem parit [Col. 1026D] et fructuum, ut tamen unum anni corpus efficiat. Unde si quid horum quae tantam varietatem rebus ministrant, animo et cogitatione discerpas, cuncta pereant, nec (ut ita dicam) consonum quidquam servent. Et ut in gravibus chordis hic vocis modus est, ut non ad taciturnitatem gravitas usque descendat, atque in acutis ille custoditur acuminis modus, ne nervi nimium tensi vocis tenuitate rumpantur, sed totum sibi sit consentaneum atque conveniens, ita etiam in mundi musica pervidemus nihil ita esse nimium posse, ut alterum propria nimietate dissolvat. Verum quidquid illud est, aut suos affert fructus, aut aliis auxiliatur ut afferant. Nam quod constringit hiems, ver laxat, torret aestas, maturat autumnus, temporaque vicissim vel ipsa suos afferunt [Col. 1027A] fructus, vel aliis, ut afferant, subministrant. De elementorum per numeros connexione, plura lege apud Macrobium sane quam jucunda in I lib. Commentariorum, quos in Scipionis Somnium composuit.

Numeris] Quaternario elementorum numero et ternario interstitiorum. Tribus enim interstitiis convenientissime quatuor connexa sunt elementa, quorum primum est a terra ad aquam, secundum ab aqua ad aerem, tertium ab aere ad ignem.

Frigora flammis] Frigida calidis.

Arida] Sicca.

Liquidis] Humidis.

Purior] Sincerior.

Evolet] Extra locum praescriptum nimia gravitate.

Deducant] Deprimant.

[Col. 1027B] Tu triplicis mediam] Ordo est: Tu connectens animam mediam triplicis naturae moventem cuncta, resolvis, id est expandis, subaudi eam, et repete mediam per consona membra.

Triplicis naturae] Quia (ut Platoni visum est) ex tribus rerum generibus, essentia, eodem et altero, Deus unam animae mundi conflavit naturam, tam exacta commistione, ut in essentia ejus ubique idem inesset alterum, atque vicissim in ipso ejus eodem inesset et alterum, et essentia: rursus in ipso ejus altero et essentia lateret, et idem. Vel naturae triplicis ideo, quod anima mundi sublimes causas cum infimis connectens effectibus, in seipsa manet, et declinat ad effectus, et ad causas ascendit.

Mediam] Ut Platoni placet, Deus animam in medio [Col. 1027C] rerum constituit, protenditque eam inde per totum, et interim aliquid ejus eduxit extra mundum: quo videlicet dum provideret mundo, converteretur ad Deum. Ita anima est medius rerum gradus, atque omnes gradus tam superiores quam inferiores connectit in unum, dum ipsa et ad superos ascendit, et descendit ad inferos. Timaeus apud Platonem: Ex ea substantia quae individua et semper eadem similisque est, et ex ea rursus quae circa corpora dividua fit, tertiam substantiae speciem commiscuit mediam: quae rursus esset naturae ipsius ejusdem, et naturae ipsius alterius particeps, eamque per haec mediam constituit inter individuam substantiam, et eam quae circa corpus dividitur. Ea cum tria sumpsisset, in unam speciem omnia temperavit.

[Col. 1027D] Cuncta moventem] Virgilius Aeneidos lib. VI:

   Totamque infusa per artus
Mens agitat molem, et magno se corpore miscet.

Per consona membra] Per mundi partes harmonia quadam conjunctas et congruentes. Timaeus Platonicus: Postquam igitur secundum creatoris illius mentem tota animae constitutio absoluta fuit, mox omne corporeum intra ipsam effinxit, mediumque mediae accommodans, apto modulamine copulavit. At illa a medio per omne usque ad coeli extrema se porrigens, eique extrinsecus circumfusa, seque in seipsa convertens, ita sempiternae sapientisque vitae in universum tempus divinum dedit exordium. Et corpus quidem coeli spectabile [Col. 1028A] factum est, anima vero oculorum effugit obtuitum, rationis et modulaminis compos, ab auctore suo omnium, quae semper sunt, et ad intelligentiam pertinent, optimo, ipsa quoque optima omnium quae genita sunt effecta

Quae] Mundi anima.

Secta] Divisa in duo quae refertur ad motum.

Glomeravit] Orbiculariter egit.

In orbes duos] In geminos circulos, puta in firmamentum non errans, et in orbes pervagantium planetarum. Anima mundi adeo processit perfecta, ut suam ferme ideam impleverit. Divisio in longum ostendit proprium animae motum naturaliter esse rectum, scilicet in sensum, et vegetandi sive movendi naturam. Item ob id secat in duo, ut ostendat [Col. 1028B] tum in anima duplicem esse rectum motum, scilicet ad sentiendum atque movendum, tum ab anima in corpora similiter esse geminum, scilicet uniformem atque multiformem. Intersecat vero lineas duas ad animam figurandam, deinde eas reflectit in gyrum, indicans naturam animae ex se ad rectum motum procliviorem, ab ipso Deo per intelligentiae munus circulari motui prorsus accommodari, geminis, inquam, circulis, firmamento scilicet non erranti, ac post firmamentum orbibus pervagantium planetarum. Firmamenti quidem circuitus ipsam identitatis intelligentiaeque naturam proprie refert. Anfractus autem multiplices planetarum proprie naturam alteritatis, inferiorumque animae partium repraesentant.

In semet] In seipsam.

[Col. 1028C] Meat] Movetur.

Mentem] Profundam intelligentiam. Revolutio enim animae orbem intelligentiae comitatur. Motus quidem animae, si ab intelligentia penitus deseratur, statim tam in percipiendo quam in agendo, solum transibit in rectum. Quod autem repetat semetipsam, similesque per alia gyros glomeret, sortitur ab intellectu quodam superiore, qui et manens in se et subito conversus in causam, largitur intelligentiam animae, per quam quasi porrectam manum sistit animam natura propria vagabundam, motumque ejus irrequietum, et ad rectam extra se lineam naturaliter proniorem, retorquet in orbem medium inter motum rectum atque quietem. Hinc anima:

In semet reditura meat, mentemque profundam
[Col. 1028D] Circuit, et simili convertit imagine coelum.

Tu causis animas paribus] Rationalem hominis animam ait Plato a Deo ex eisdem rerum generibus eodem in cratere commistis, atque mundi animam fuisse conflatam. Crater significat ipsam vitae rationalis ideam, sed adjungit ex reliquiis superioris commistionis fuisse confectam, significans particulares vitas universali vita inferiores esse. Tum vero Deus animas, id est singulos ordines animarum singulis stellis accommodat. Adhibet et vehicula, id est aetherea corpora. Docet et fatales leges, dum animabus infundit formulas idearum, per quas animae in se quandoque conversae, rationes rerum agnoscere possint. Timaei Platonici, Marsilio Ficino interprete, [Col. 1029A] haec sunt verba: Haec fatus, in eodem rursus cratere, in quo mundi totius animam permiscens temperaverat, superioris temperationis reliquias miscendo perfudit, modo quodam eodem, non tamen perfectas similiter, sed et secundo et tertio gradu a primis deficientes. Denique cum universum constituisset, astris parem numerum distribuit animarum, singulis singulas adhibens, eisque tanquam vehiculo impositis monstravit universi naturam, ac leges fatales edixit.

Animas] Hominum subaudi.

Causis paribus] Consimili ratione et causis, rerumque generibus eisdem quibus anima mundi facta est,

Vitasque minores] Ignobiliores animas, ut brutorum animalium et plantarum.

Provehis] Producis.

[Col. 1029B] Levibus] Celeriter mobilibus.

Sublimes] Praestantiores animas.

Curribus] Vehiculis. Ut enim Platoni visum est, Deus animis corpora, quasi vehicula subdidit.

Seris] Seminas, et hoc ex opinione Platonica dictum, cui placuit Deum spirituum alios in terram, alios in lunam, alios in alia temporis instrumenta spargentem quasi sevisse.

Leges benigna] Ut homines violentas passiones ex corporis conjunctione in anima excitatas superent, justeque vivant.

Reduci] Reduces facienti, reducenti. Reduces proprie dicuntur qui magna pericula evaserunt.

Igne] Amore Marsilius Platonicus in Commentario, oratione quarta, cap. 6: Aeternus igitur amor, [Col. 1029C] quo semper in Deum afficitur animus, efficit ut Deo semper tanquam novo spectaculo gaudeat. Amorem hunc eadem Dei bonitas semper accendit in animo, quae et beatum facit amantem. Tria igitur (ut brevi complectar) amoris beneficia collaudabimus, quod nos olim divisos in integrum restituendo, reducit in coelum: quod suis quemque collocat sedibus, facitque omnes in illa distributione quietos, quod omni expulso fastidio, suo quodam ardore oblectamentum quasi novum jugiter accendit in animo, redditque illum blanda et dulci fruitione beatum.

Lectorem hoc loco, antequam ad alia progrediar enarranda, velim admonitum, Boetianam in hoc carmine Philosophiam, non solum diligenter, verum et caute Platonem imitari: cujus opiniones de anima [Col. 1029D] mundi caeterisque, hominum puta, et pecudum, et arborum, non usquequaque Christianis hominibus probantur, tametsi nos Latinis fere singula ex Platonis doctrina non indiligenter exposuerimus. Porro coelestes sphaeras habere animas, non modo Platonici, sed omnes etiam Peripatetici confitentur. Quod Aristoteles docet lib. de Coelo II, rursus V et VIII Natural., II de Anima, XI Divinorum, Theophrastus etiam discipulus Aristot. lib. de Coelo. Quod Avicenna et Algazeles summopere confirmarunt. Augustinus Aurelius in lib. cui titulus Enchiridion, et Thomas Aquinas in libro contra gentiles secundo, tradunt nihil (quantum ad Christianam doctrinam spectat) interesse, coelestia corpora animas habere, vel non [Col. 1030A] habere. Paulus Cortesius libro Sententiarum secundo, distinctione quarta: Platone, inquit, principe multi sidera animantia esse voluerunt. Stoicis autem placet astris vim et mentem inesse divinam. At Anaxagorae ab Atheniensibus est negotium exhibitum, quoniam solem flagrantem lapidem, nec Deum, nec animantem esse dixisset. Apud nostros vero Origenes a Platone non discedens, animantia sidera putavit, quem pedetentim et dubitanter subsequi videtur Hieronymus. Divus autem Augustinus tanquam arbiter in re ambigua, dum medium persequi non potest, neutri sententiae assentitur. At Apollo Christianorum, divus Thomas, scientius genus hoc totum ratione astringit, probat enim divisione operum animae, nullam corporum coelestium animae consentaneam esse operam, praeter intelligentiam et motum. [Col. 1030B] Dicitque animam corporibus, non ut formam annecti, sed virtutis appulsu, ut mobili agitatorem applicari, quemadmodum si lagena in prono vi pedum impulsa moveatur.

Da pater] Sic Martianus Capella ad solem:

Da, pater, aesthereos menti conscendere coetus.

Augustam sedem] Sacram, divinam et majestatis plenissimam summi boni sedem. Augustum proprie, teste Servio, est tectum augurio consecratum. Abusive augustum nobile, quasi majestatis plenum. Virgil. lib. Georgicon IV:

Si quando sedem augustam, servataque mella
Thesauris relines.
Sic enim Servius legit: Alii quidam per angustam, et [Col. 1030C] ita legunt etiam nonnulli hoc loco, ut dicat angustam sedem, ad quam non nisi angusta et arcta via pervenitur, sed meo judicio legendum est per u augustam.

Terrenae molis] Corporeae contagionis.

Nebutas et pondera] Perturbationes ex gravitate corporis animo accidentes.

Tuo splendore] Tua tibi interna et ineffabili incomprehensibilique luce.

Tu] Subaudi es.

Serenum] Serenitas.

Te cernere] Contemplatio tui, subintellige est.

Finis] Summum bonum. Apud Joannem evangelistam, capite XV, Jesus Christus ad Patrem: Haec est autem vita aeterna, ut cognoscant te solum Deum verum, et quem misisti Jesum Christum. Thomas Aquinas theologorum [Col. 1030D] decus libro adversus gentes tertio: Summa et perfecta felicitas intellectualis naturae in Dei visione consistit.

Principium] Joannes in Apocalypsi, cap. I Ego sum et , principium et finis, dicit Dominus Deus, qui est, et qui erat, et qui venturus est omnipotens. Deus est principium, medium et finis omnium: principium quidem, ut producit; medium autem, ut producta retrahit ad seipsum; finis, prout redeuntia perficit.

Vector] Provector ad felicitatem.

Dux] Ductor per iter angustum.

Semita] Sane quam angusta via, per quam pauci faciunt iter.

Terminus] Finis omnium.



IN PROSAM X.
[Col. 1031A]

Hactenus Boetio Philosophia perfectae atque imperfectae formam felicitatis ostendit. Nunc ubi consistat felicitas vera, seu beatitudo, sive summum bonum, acute diligenterque disserit, ostendens hoc esse in Deo, penitus ei idem, diversisque vocibus unam et eamdem significari substantiam. Postremo concludit Dei quoque in ipso bono sitam esse substantiam.

Quonam] Ubi. Apud Boetium compluries quo pro ubi, hoc est, in quo loco positum invenies.

Aliquod hujusmodi bonum] Summum et bonorum omnium congregatione perfectum.

Cassa] Inanis, irrita, vana.

Imago] Species.

Quin] Quod.

[Col. 1031B] Omne enim] Firmissime verissimeque concludit summum bonum esse.

Effeta] Viribus [.....]a et defecta.

Quo] Ubi.

Communis conceptio] Boetius libro de Hebdomadibus, capite primo. Communis animi conceptio est enuntiatio, quam quisque probat auditam.

Ne hunc rerum omnium] Evidenter probat Dei summique boni unam et eamdem esse substantiam.

Praecellentissimum] Praestantissimum.

Fingat qui potest] Q. d. nemo fingere potest.

Postremo quod a qualibet] Idem quod modo, nunc nova ratione probat.

Geometrae] Professores geometriae, quae est bene mensurandi scientia.

[Col. 1031C] Porismata] Corollaria. Georgius Valla libro Expetendorum et Fugiendorum II: Est et porisma, cum ex demonstratis aliud aliquid apparet, simul et theorema nobis non proponentibus: unde et nomen habuit, quasi lucrum quoddam existens scientialis demonstrationis, id Latine corollarium nominatur, Graece scribitur .

Corollarium] Corollarium (ut auctor est M. Varro libro primo de Lingua Latina) significat id quod additum est, praeterquam quod debitum, tanquam auctarium quoddam. Ita enim dicebant antiqui: et dixit Plautus id quod supra mensuram vel pondus justum adjiciebatur. Vocabulum corollarii est a corollis: quod eae, cum placuerant actores, in scena dari solitae sint. Unde et corollaria dicuntur ipsae coronae [Col. 1031D] apud Plinium. Suetonius: Itaque corollaria et praemia, alienis quoque muneribus ac ludis, et crebra et grandia de suo offerebat. Seneca libro de Beneficiis sexto: Sordidissimorum quoque artificiorum institoribus supra constitutum aliquid adjecimus, si nobis opera illorum enixior visa, et gubernatori, et opifici vilissimae mercis, et in diem se locanti corollarium aspersimus.

Deos fieri] Divus Augustinus libro de Civitate Dei nono, capite vigesimo tertio: Sed homines quoque in populo Dei eadem Scriptura deos appellat. Ego dixi, inquit, dii estis, et filii Excelsi omnes (Psal. LXXXI). Hieronymus in sermone de Nativitate dominica: Deus factus est homo, ut homo Deus fieret.

Cum multa] Docet bonum beatitudinis substantiam [Col. 1032A] complere, et ad illud quidquid beatitudo continere videtur, veluti ad verticem referri.

Substantiam] Essentiam, rationem.

Jucunditate] Voluptate. Franciscus Philelphus in oratione ad viros Papienses voluptatem, jucunditatem nominat: quippe quae et mentem et sensum juvet.

Omnium igitur expetendorum summa] Aristoteles Moralium lib.: Omnis ars, omnisque doctrina atque actus, itidem et electio, bonum quoddam appetere videtur. Quapropter bene veteres bonum ipsum id esse dixerunt quod omnia appetunt. Dionysius quarto cap. de Divinis Nominibus: Omnia, inquit, bonum et optimum concupiscunt.



IN METRUM X.

Carmen est constans alternis phaleciis et sapphicis, [Col. 1032B] excepto secundo versu, qui phalecius est, qui sic posset in sapphicum mutari, verum una dictione transformata:

Quos ligat fallax gravibus catenis,
sicut ex quarto liceret mutato dictionum ordine facere phalecium:

Hic vobis requies erit laborum.

Verum Boetius noster prius tres phalecios continuos cecinit, deinde sapphicum addidit, syllabarum numero et temporum proportione hendecasyllabo aequalem. Postquam autem Philosophia summi boni beatitudinisque eamdem cum Deo substantiam indicavit, nunc mortales alacriter invitat et adhortatur, ut ad hanc veram felicitatem pariter contendant, relictis terrenis fallacibusque vilium bonorum studiis, [Col. 1032C] quae mentem excaecant, non illuminant; ligant, non absolvunt; irritant cupiditatibus, non satiant.

Capti] Divus Hieronymus in epistola ad amicum aegrotum consolatoria: Liberos tu judicas, aut a moribus alienos, quos voluptates barbarae devinxerunt. Non habent catenam, sed eos luxuria ferali mordacitate in vinculis tenet. Ita inciderunt in laqueos feralium voluptatum, sicut aves aucupali fraude captivae: quae quo magis conantur evadere, eo innumeris se nexibus illigant, et in profundiores sinus demergunt. Divus Ambrosius lib. Epistolarum II: Renuntiemus luxuriae ac deliciis, quae nos quibusdam astringunt nexibus cupiditatum. Nihil enim prosunt deliciae stulto. Marsilius Platonicus: Moderata juventus facilem efficit senectutem, immoderata difficilem. Qui corporis obsequitur [Col. 1032D] libidinibus, procul dubio insanis servit tyrannis.

Terrenas] Terrenarum rerum cupiditatibus obrutas.

Hebetans] Obtundens, hebetes et inertes reddens. Aristoteles in septimo Ethicorum hinc probat voluptatem non esse summum bonum, quoniam (inquit) voluptates impediunt prudentiam: et quanto majores sunt, tanto magis obnubilant, quod in aphrodisiis, id est in rebus Venereis, patet. Nemo enim dum Veneri operatur, perspicere mente quidquam potest.

Hic] In summo bono. Asylum Graece , intemeratum templum est consecrationis lege concessum, ab privativa particula, et rapio, spolio, aufero, violove; aut, sicut exponit Servius, dicitur [Col. 1033A] asylum quasi , quod inde per vim extrahi nullus posset. Nam in id fugientes, tuti erant, nec inde extrahi poterant: quod prius Athenienses, post Romulus construxit. Divus Augustinus libro de Civitate Dei primo: Romulus et Remus asylum constituisse perhibentur, quo quisquis confugeret, ab omni noxa liber esset, augere quaerentes creandae multitudinem civitatis. Haec ille. Pulchra igitur translatione locum beatitudinis asylum vocat. Patens autem miseris haud eo dicit, quod id miseri possint ingredi; sed subintelligendum alioqui, qui miseri forent manerentque, nisi in verae felicitatis asylum ad evitandum miseriam se reciperet.

Tagus] Fluvius aurifer Lusitaniae.

Hermus] Fluvius Lydiae aurifer. Virgilius:

[Col. 1033B] Aut auro turbidus Hermus.

Rutilante] Aureis arenis resplendente.

Indus] Maximus Indiae fluvius, variis gemmis abundans.

Calido orbe] Plagae Orientali, ubi sol oritur.

Illustrant] Illuminant.

Aciem] Visum animi.

Caecos] Prava cupiditate caecatos.

In suas tenebras] Sibi proprias: nam metalla et lapilli plerumque in obscuris terrae cavernis delitescunt.

Viget] Vim habet.

Vitat] Non admittit.

Obscuras ruinas] Perturbationes, errores, in scelera per ignorantiam vel imprudentiam prolapsus.

[Col. 1033C] Notare] Videre.

Hanc lucem] Summi boni claritatem.

Candidos Phoebi radios negabit] Id est, prae ea solem nihil lucis aiet habere.



IN PROSAM XI.

Hactenus Philosophia disseruit summum bonum esse, et in quo consistat: jam docebit quid sit bonum, concludens nihil esse bonum nisi idem sit unum. Sublata enim unitatis ratione, quidquid est, bonum esse desinit.

Infiniti] Subaudiendum aestimabo.

Boni participatione] Socrates Platonicus in Gorgia: Est autem voluptas, qua praesente gaudemus: bonum vero, quo praesente boni sumus. Prorsus boni vero sumus, et nos, et quaecunque alia bona sunt, ob virtutem [Col. 1033D] quamdam quae adsit.

Simili ratione] Quia, ut concessum est, tum unitatis adeptione bona fiunt, quaecunque sunt bona, tum boni participatione. Quorumcunque naturaliter idem est affectus, eorum eadem est substantia. Unius autem et boni, naturaliter idem est affectus. Unius igitur et boni eadem est substantia.

Nostine igitur] Docet unumquodque subsistere, dum unum est: cum vero unum esse desinit, interire. Quod spectat eorsum, ut ostendat omnia naturali intentione unum desiderare, et cum unum id ipsum sit quod bonum, bonum ab omnibus appeti. Et ita Boetio in mentem revocat, quod se paulo ante confitebatur ignorare, bonum esse rerum omnium finem.

[Col. 1034A] Omne quod est, tandiu manere atque subsistere, quandiu sit unum] Exstat pulcherrimus et aureolus de unitate et uno Boetii nostri libellus, quem studiose lector (si habeas) ad hunc locum penitus intelligendum, lectita diligenter: ex quo et haec nobis libitum est apponere, ut etiam librorum copiosa supellectile carentibus industriae nostrae labor prosit: Unitas est qua unaquaeque res dicitur esse una: sive enim sit simplex, sive composita, sive spiritualis, sive corporea, res uni tate una est, nec potest esse una nisi unitate, sicut nec alba nisi albedine, nec quanta nisi quantitate. Non solum autem unitate una est, sed etiam tandiu est, quidquid id quod est, quandiu in se unitas est. Cum autem desinit esse unum, desinit esse id quod est. Unde est hoc: Quidquid est, ideo est, quod unum est. Quod sic [Col. 1034B] ostenditur: Omne enim esse ex forma est in rebus creatis: sed nullum esse ex forma est, nisi cum forma materiae unitas est. Esse enim non est, nisi ex conjunctione formae cum materia. Unde philosophi dicunt illud describentes: Esse est existentia formae in materia. Cum autem forma materiae unitur, ex conjunctione utriusque necessario aliquid unum constituitur: in qua constitutione illud unum non permanet, nisi quandiu unitas formam cum materia tenet. Sed destructio rei non est aliud quam separatio formae a materia. Sed separatio et unitio contraria sunt: igitur separatione si res destruitur, profecto in suo esse non nisi unitate contraria conservatur. Divus Aurelius Augustinus libro de Ordine rerum secundo: Lapis ut esset lapis, omnes ejus partes, omnisque natura in unum consolidata est. Quid arbor? [Col. 1034C] nonne arbor non esset, si una non esset? Quid membra cujuslibet animantis, ac viscera, et quidquid est eorum quibus constat? certe si unitatis patiantur divortium, non erit animal. Omnia quid aliud, quam unum esse conantur? Divus Bernardus libro ad Eugenium secundo: Ubi unitas, ibi perfectio. Reliqui numeri perfectionem non habent, sed divisionem, recedentes ab unitate.

Atqui non est quod de hoc] Boetio dubitationis scrupulum eximit, id quod de animalibus confessus est, ei de plantis quoque et inanimatis luce clarius ostendens.

Nam aliae quidem campis] Maro libro Georgicon secundo:

Nec vero te rae ferre omnes omnia: possunt
[Col. 1034D] Fluminibus salices, crassisque paludibus alii
Nascuntur; steriles saxosis montibus orni.
Littora myrtetis laetissima: denique apertos
Bacchus amat colles, aquilonem et frigora taxi.
Ovidius libro de Arte amandi primo:

Nec tellus eadem parit omnia: vitibus illa
   Convenit, haec oleis, hic bene farra virent.

Veluti in terras ore demerso, trahunt alimen a radicibus] Aristoteles libro de Anima secundo: Quod est os et caput in animali, radix est in arbore.

Nobilissimum quidque] Legitur et mollissimum quidque.

Tuetur] Defenditur. Passive protulit verbum deponens.

Jam vero quanta] Docet summa diligentia naturam curare, ut propagatione rerum seminibus multiplicata, [Col. 1035A] cum singula subsistere nequeant, saltem species conserventur atque incolumes perdurent. Officiorum vegetabilis animae (ut auctor est Aristoteles libro de Anima secundo) naturalissimum et praecipuum est, sibi simile generare omnibus viventibus (modo sint perfecta, non capta membris, non depravata, neque spontaneam generationem habentia) conveniens, ut animali animal simile generare, et plantae similem plantam. Sic enim semper secundum suum simile (cum ea ipsa eadem in numero manere non possint) perseverant, assimilationem conditionemque assequuntur divinam, quantum eis conceditur, quam appetunt omnia, cujusque gratia agunt omnia quae sunt in natura.

Generatim] Per singula genera.

[Col. 1035B] Neque nunc nos] Ait se non de voluntariis animae cognoscentis motibus, verum de naturali intentione disseruisse.

Sed unum id ipsum] Descriptio boni ex libro Moralium Aristotelis primo desumpta, ut supra relatum est.

Uno] Unitate.

Vertice] Capite.

Ipsam enim mediae veritatis notam mente fixisti] Elegantissima allusio seu metaphora a sagittariis sumpta: qui tum demum voti compotes fiunt, cum scopum attigerunt.

Notam] Scopum, hoc est signum in medio propositum, ut in id sagittae conjiciantur.

Mente] Non sagitta, sed animi conjectura et cogitatione.



IN METRUM XI.
[Col. 1035C]

Carminis iambici genus est, quod scazon (id est claudicans) appellatur. Habet enim in sexta regione spondeum. Simile est illi Persiano:

Nec fonte labra prolui caballino.
Antequam Philosophia eo perveniret ut ostenderet Boetio rerum omnium finem esse bonum, longiu cula disputatione usa (veluti qui aurum in penitissimas terrae venas demersum tandem vix magno labore assequitur) rem patefecit. Docet igitur nunc veritatem obscuris ambagibus involutam, falsisve saepius opinionibus demersam, non nisi exacta mentis contemplatione comprehendi. Vult etiam eam non in externis rebus esse frustra quaerendam, sed in intimis animi thesauris diligenter (remotis impedimentis) investigandam. [Col. 1035D] Sunt enim animis nostris insita, tam virtutum quam scientiarum semina.

Profunda mente] Penitissima contemplatione.

Vestigat] Inquirit.

Verum] Veritatem.

Inde] Sic legendum, non ille, ut vulgo legitur.

Inde] A veri vestigatione.

Intimi visus] Intellectus.

Longos motus] Actus animae in longum tendentes.

In orbem] In circulum.

Inflectens] Incurvans.

Retrusum] Ad se conversum.

Thesauris] Potentiis, memoria scilicet et intellectu.

Dudum] Paulo ante.

[Col. 1036A] Atra] Obscura.

Texit] Obduxit

Lucebit] Evidenter apparebit, et dilucide emicabit.

Perspicacius] Clarius.

Phoebo] Sole.

Non omne namque mente depulit lumen] Platonicum dogma est, animas e coelo descendentes, haurienda oblivionem rerum divinarum, quarum in coelo erant consciae, alias vero magis, alias minus. Et ideo in terris non discere, sed reminisci, quod illic ante cognoverint. Hinc est quod quae apud Latinos lectio, apud Graecos vocatur repetita cognitio; quia cum vera discimus, ea recognoscimus quae naturaliter noveramus, antequam materialis influxio in corpus venientes animas ebriaret. Et ita Plato in dialogo de [Col. 1036B] virtute, qui inscribitur Menon a Menone cum Socrato sermocinante: Quaerere, inquit, ac discere, reminiscentia est: et Hieronymus testatur a philosophis dici, discentias esse reminiscentias. Hanc Platonis opinionem improbat, et confutat divus Aurelius lib. de Trinit. XII, cap. 15.

Obliviosam molem] Gravitatem perturbationum et oblivionem, non eorum quae quis in alia vita novit (nam homini antequam nasceretur, aliam vitam fuisse sentire vanissimum est), sed eorum quae apta esset suapte natura (nisi corpori infunderetur, conjungereturque) anima cognoscere. Sapientiae lib. I, cap. IX, ita scriptum est: Corpus enim quod corrumpitur, aggravat animam, et terrena inhabitatio deprimit sensum multa cogitantem.

[Col. 1036C] Haeret] Inest.

Profecto] Certe.

Semen] Principium et inchoatio quaedam qua est homo veritati percipiendae et acquirendae scientiae naturaliter aptus.

Introrsum] Interiora versus, intrinsecus, intus.

Quod] Semen.

Excitatur] Metaphora ab igni sumpta, qui ventilatione in fomentis excitatur.

Ventilante] Movente, discutiente. Ventilo, moveo ad ventum captandum. Ventilare triticum, est purgare. Ventilare faciem, est ventulo refrigerare, et ventilare aurum digitis sudantibus, dixit Juvenalis.

Doctrina] Doctoris actione.

Cur] Quare.

[Col. 1036D] Rogati] Interrogati. M. Tullius libro Tusculanarum Quaestionum primo: Habet primum memoriam, et eam infinitam rerum innumerabilium. Quam quidam Plato recordationem esse vult vitae superioris. Nam in libro qui inscribitur Menon, pusionem quemdam Socrates interrogat quaedam geometrica de dimensione quadrati. Ad ea sic ille respondet ut puer, et tamen ita faciles interrogationes sunt, ut, gradatim respondens, eo perveniat quasi geometrica didicisset. Ex quo effici vult Socrates, ut discere nihil aliud sit quam recordari. Quem locum multo etiam accuratius explicat in eo sermone, quem habuit eo ipso die quo excessit e vita. Docet enim quemvis, qui omnium rerum rudis esse videatur, bene interroganti respondentem declarare [Col. 1037A] se non tum illa discere, sed reminiscendo recognoscere: nec vero fieri ullo modo posse ut a pueris tot rerum atque tantarum insitas et quasi consignatas in animis notiones (quas vocant) haberemus, nisi animus (antequam corpus intrasset) in rerum cognitione viguisset.

Recta] Vera.

Censetis] Opinamini, respondetis.

Ni] Nisi.

Mersus] Insitus.

Alto corde] In profunda mente.

Fomes] Semen et principium scientiae.

Si Platonis musa personat verum] Recte dubitat in re ambiguitatis plena, verumne an falsum dixerit Plato. Musa autem ideo dicitur quod Plato usus est [Col. 1037B] summa et incredibili eloquentia, ob quam et Xenophon Attica Musa cognominatus est. Vel per musam Platonis accipe carmen ex Platonis doctrina compositum, et ejus opinione imbutum.

Immemor] Oblitus.



IN PROSAM XII.

Haec ultima hujus tertii voluminis prosa continet quibus gubernaculis mundus gubernetur, quod etiam ante Boetius ignorabat. Unde opinabatur bonos suppliciis affici, malos vero praemiis ad flagitia invitari. Nunc autem Philosophia docet bonitate divina mundum regi, eumque qui summum bonum est, quia Deum, nullius mali causam esse, nec id quidem posse. Proinde malum nihil esse nisi a bono defectionem: cujus is qui potest omnia, non possit malum. Quo fit [Col. 1037C] ut mali nequaquam floreant, sed miseri potius sint et infelices, ut proximo volumine latius disseretur.

Vehementer] Valde.

Horum] Quod discere nostrum sit reminisci, et quod lumen animi corporis caligine sit obnubilatum.

Commemoras] Memorem facis. Et notanda est haec locutio.

Corporea contagione] Corporis cum anima conjunctione.

Mole] Gravitate.

Quin] Ut.

Dudum] Paulo ante.

Inscitiam] Ignorantiam.

Accedam] Assentiar.

Divelleret] Distraheret.

[Col. 1037D] Sospes] Incolumis.

Revisas] Repetas.

Alioquin] Nisi hoc ita se habeat.

Vigilantius] Diligentius.

Diducis] Aperis.

Cum Deus inquit] Docet a Deo suaviter et convenientissime omnia disponi, cum voluntarie divinae bonitati obtemperent seque subjiciant.

Detrectantium jugum] Metaphora a bobus sumpta. Unde poeta:

Non juga taurus amat, quae tamen odit, habet.

Deo contraire] Contra Dei voluntatem.

Jure beatitudinis] Quae ut caetera, sic et summam potentiam complectitur.

[Col. 1038A] Fortiter] Potenter.

Suaviter] Ordinale, bona contemperantia, convenientissime.

Lacessentes] In bellum provocantes.

Coelum] Deos coelestes.

Gigantes] Hi vastissimorum corporum fuisse dicuntur, terrae filii, sine patre, qui cum deos coelo pellere conarentur, ab Jove fulminibus missis sunt interempti. Macrobius lib. Saturnalium primo: Gigantes autem (inquit) quid aliud fuisse credendum est quam hominum quamdam impiam gentem, deos negantem, et ideo existimatam deos pellere de coelesti sede voluisse. Horum pedes in draconum volumina desinebant: quod significat nihil eos rectum, nihil superum cogitasse, totius vitae eorum gressu atque processu in inferna mergente.

[Col. 1038B] Uti condignum fuit] Parenthesis, id est sicut decuit.

Benigna] Meritis benefica, male autem meritis infesta.

Fortitudo] Potentia divina.

Rationis] Argumentationes.

Collidamus] Valde committamus, acriter conseramus.

Ex hujusmodi conflictatione] Ex ejusmodi philosophico certamine.

Scintilla] Translatio ab iis qui, chalybe et silico collisis, ignis scintillam excutiunt, quam dissilientem in fomitem excipiunt ad lumen excitandum.

Arbitratu] Arbitrio.

Malum igitur] Concludit malum nihil esse hujusmodi ratione: Quidquid est aliquid, Deus omnipotens id potest. Malum autem Deus omnipotens non potest. Malum igitur nihil est. Beatus Augustinus libro de [Col. 1038C] Civitate Dei XI, cap. 9: Mali enim nulla natura est, sed amissio boni mali nomen accepit.

Labyrinthum in aetricabilem] Insolubilem, indeprehensibilem, unde nemo se facile possit expedire. Labyrinthus, locus est viarum ambagibus adeo implexus, ut eum ingresso non pateat exitus. Hoc autem loco metaphoricos posuit.

Orbem] Circulum.

Munusculum] Corollarium.

Dudum] Paulo ante.

Exegimus] Absolvimus. Ovidius:

Jamque opus exegi.

De ea] Divina substantia.

Parmenides] Hic Eleates Anaxagorae discipulus, ut Suidas ait: ut vero Diogenes, Xenophanis: cujus meminit [Col. 1038D] Plato, qui ejus nomine dialogum scripsit, vocavitque Parmenidem, sive de Ideis. Hic carmine physiologiam expressit, sicut Empedocles et Hesiodus, duplicemque eam esse dixit, unam quae veritate constaret, alteram quae opinione. Emicuit Olympiade LXVIII. Hujus Graecus versus est,

.
Id est, undique in circulis ducis similem acervum. Quod autem in vulgatis exemplaribus additum est, id est, rerum orbem mobilem rotat, dum se immobilem conservat, non est Boetii, sed glossema nescio cujus, prius in margine adjectum, deinde Boetii verbis insertum. Parmenidis dictum Iamblicus Platonicus hunc in modum exponit: Omnia ex Deo ita sunt, [Col. 1039A] ut nusquam vel minima quaeque deserantur a Deo. Ubique enim divina viget unitas, per quam res quaeque consistunt, ac perpetuo quodam, intimoque circulo ad Deum ipsum, a quo et in quo sunt, mirabiliter revolvuntur. Alioquin in nihilum repente proruerent.

Cum Platone sanciente didiceris] Timaeus apud Platonem: Rationes utique cum iis rebus quas exprimunt, cognationem quamdam habere videntur. Ergo cum de re firma et stabili, et mente comprehendenda disseritur, stabiles similiter immutabilesque et quam maxime fieri potest, inexpugnabiles rationes esse oportet. Cum vero de ipsius rei firmae stabilisque simulacro disputatur, verisimiles rationes sufficiunt: quae ita se ad superiores habeant rationes, ut simulacrum ad exemplum. Nempe quod est ad generationem essentia, id ad finem est veritas.



IN METRUM XII.
[Col. 1039B]

Metrum est Glyconium, simile sexto primi voluminis. Hortatur Boetium Philosophia ut summi boni praestantiam contemplari perseveret, ne prava cupiditate victus, ad rerum terrenarum desideria relabatur. Nam ut quidam non ineleganter ait, Deo mente defixus, a passionibus dum titillatur, a coelo in terram devolvitur. Ad hoc autem ostendendum lepidissime inducitur Orphei fabula, quae a Diodoro Siculo copiose refertur, et elegantissime a Virgilio libro Georgicon ultimo, et a Nasone libro Metamorphos. decimo. Quam quidam sic interpretantur: Orpheus uxorem habuit Eurydicen, quae dum Aristeum fugeret per loca herbis floribusque ornata, latentem serpentem calcavit, cujus venenato morsu exstincta, ad inferos [Col. 1039C] descendit. Est autem Eurydice humana anima, quae dicitur Eurydice, id est latum judicium habens, propterea quod rationalis est. Haec nubit Orpheo, cum corpori conjungitur, et amatur ab Aristeo, id est ab optimo. Illa autem corporeis voluptatibus irretitur. Id enim sunt flores atque herbae quae terrae sunt pulchritudines. Optimum quod est Deus, per illa fugit, atque a serpente, id est a peccato, quod inter illas voluptates latet, interimitur, et ad inferos demergitur. Sed conceditur Orpheo, ut illam sono citharae, id est actionum optima compositione, quae maxima harmonia est, unde virtus exoritur, ab inferis revocet, id est a vitiis liberet, sed ea lege, ne respiciat, hoc est ne in vitia relabatur.

Felix] Beatus, subaudi est is.

[Col. 1039D] Visere] Videre, ad videndum pervenire, intueri.

Lucidum fontem boni] summum bonum, longe clarissimum.

Solvere] Abjicere, deponere.

Vincula] Nexus rerum terrenarum, quibus plerique nimis astringuntur.

Vates Thraicius] Orpheus Thrax, Apollinis et Calliopes, vel (ut alii scribunt, Oeagri fluvii et Polymniae musae filius, vates musicusque praestantissimus. Legitur autem recte, Thraicius per a, et more Ionico per e Threicius. Dicitur et Thracius et Thracensis in eodem significatu.

Flebilibus modis] Flebili cantu.

Silvas currere mobiles] Virgilius:

[Col. 1040A] Mulcentem tigres, et agentem carmine quercus.
Seneca in Hercule furente:

Immites potuit flectere cantibus
Umbrarum dominos, et prece supplici
Orphaeus, Eurydicen dum recipit suam.
Quae silvas et aves saxaque traxerat.
Ars quae praebuerat fluminibus moras,
Ad cujus sonitum constiterant ferae,
Mulcet non solitis vocibus inferos,
Et surdis resonat clarius in locis.
Deflent et lacrymis difficiles dei
Deflent Eurydicen Threiciae nurus:
Et qui fronte nimis crimina tetrica
Quaerunt, ac veteres excutiunt reos,
Flentes Eurydicen juridici sedem.
Tandem mortis ait, vincimur, arbiter:
Evade ad superos, lege tamen data.
Tu post terga tui perge viri comes,
Tu non ante tuam respice conjugem,
Quam cum clara deos obtulerit dies,
Spartanique aderit janua Taenari.
Odit verus amor, nec patitur moras.
[Col. 1040B] Munus dum properat cernere, perdidit
Idem in Hercule Oetaeo:

Tunc solamina cantibus
Quaerens, flebilibus modis,
Haec Orphaeus cecinit Getis.
Perperam igitur in nonnullis exemplaribus legitur debilibus, pro flebilibus.

Amnes] Fluvios.

Intrepidum] Cerva ipsa intrepida. Figurate, quod totius est parti dedit. Seneca in Hercule Oeteo:

Juxtaque im pavidum pecus
Sedit marmaricus leo:
Nec damae trepidant lupos,
Et serpens latebras fugit
Tunc oblita veneni.

Flagrantior] Ardentior.

Intima] Partes intimas.

[Col. 1040C] Fervor] Ignis amoris.

Subegerant] Vicerant.

Modi] Moduli, cantus.

Querens] Prima correpta, a deponenti queror, id est querimonia testificans superos subaudi esse immites, id est inexorabiles.

Illic] Apud inferos.

Chordis] Fidibus.

Deae] Matris Calliopes.

Impotens] Non potens se cohibere, vel nimium et supra modum potens querimoniis et lamentis effundendis.

Deflet] Deflendo effundit.

Taenara] Inferos. Taenarus Laconiae promontorium, per cujus horribilem specum fabulantur iter esse ad [Col. 1040D] inferos, pro quibus interdum accipitur.

Veniam] Beneficium. Ovidius:

Quod si fata negant veniam pro conjuge.

Umbrarum dominos] Deos inferos.

Tergeminus] Triceps, id est trium capitum. Idem libro de amandi Arte tertio:

Saxa ferasque lyra movit Rodopeius Orpheus,
   Tartareosque lacus, tergeminumque canem.
Tergeminus modo triformis. Maro:

Tergeminamque Hecaten, tria virginis ora Dianae.
Modo tergemini dicuntur tres nati eodem partu.

Captus] Delectatus.

Janitor] Januae custos, qui vestibulum servat.

Cerberus] Typhonis filius et Echidnae, frater Hydrae ac Orthri, canis Geryonis, ut est apud Hesiodum qui [Col. 1041A] pro foribus Orci custos excubat. Tibullus:

Nunc niger in porta serpentum Cerberus ore
   Stridet, et aeratas excubat ante fores.
Claudianus:

Datratum triplicem compescuit ingens
   Janitor.

Sontes] Nocentes, qui turpia facinora perpetrarunt.

Agitant] Vexant, persequuntur.

Deae] Furiae infernales. Furias tres Hesiodus et Epimenides, easque e sanguine pudendorum Saturni (quae patri Jupiter amputavit) editas aiunt. Nocte genitas autumat Aeschylus et Maro:

Hunc mihi da proprium virgo sata nocte laborem.
Statius Acherontem patrem tribuit:

Totidemque satis Acheronte nefasto
   Virginibus.

[Col. 1041B] Non Ixionum caput] Ixion, ut Euripides ait, Phlegya patre natus: ut Pherecydes, Aethone, cum de medio sustulisset Eioneum, cujus filiam nomine Dian uxorem duxerat: quod is a genero debita promissaque munera veteri more flagitaret, atque supposito tigno in accensam foveam excepisset, ab ea caede cum caeteris nec aquae aspersione, neque sufficionibus, aut dierum numero tolli posse videretur, ab Jove expiatus est. Sed is eam rem parum gratam habuit, ausus ad stuprum Junonem provocare. Dea communicato cum Jove consilio, immisit nubem, quam pro Junone complexus, Centauros genuit, et damnatus apud inleros assidua rotae vertigine rapitur. Tibullus:

Illic Junonem tentare Ixionis ausi,
   Versantur celeri noxia membra rota

Velox] Celeri vertigine versatilis.

[Col. 1041C] Praecipitat] Dejicit.

Site] Siti. Perperam indocti legunt hoc loco siti, contra metri rationem, cum licentia poetica Boetius site conscripserit, ut libro Aeneidos VI Virgil.:

Gaude cognomine terra.
pro cognomini, teste Servio, et Ovid. in Fastis:

Extaque de porca cruda bimestre tenet:
pro bimestri. Idem libro de Tristibus quinto:

Exiguum pleno de mare demat aquae.
pro mari.

Longa] Diuturna.

Perditus] Excruciatus.

Spernit] Contemnit. Cantu enim musico delinitus, siti non laborat.

Tantalus] Hic Smyrnam Phrygiae vel (ut alii tradunt) [Col. 1041D] Sypilum tenuit. Is apud inferos (ut canit Homerus) aquis ori allabentibus perpetua siti laborat. Supplicii causam non omnes eamdem tradunt. Nam quidam dicunt eum poenas luere, quod Pelopem filium diis hospitibus epulandum apposuerit. Nonnulli referunt canem templi Jovis in Creta custodem a Pandareo Milesio surreptum, ad Tantalum pervenisse, quem cum repetenti Mercurio abjurasset, hac affectum poena. Canis aureus erat et spirans. Ut Asclepiades ex Fabula refert, quoniam deorum secreta mortalibus revelarit. Ovidius:

Quaerit aquas in aquis, et poma fugacia captat
   Tantalus, hoc illi garrula lingua dedit.
Euripides ait in acre suspensum impedimenti saxo [Col. 1042A] torqueri. Sunt qui subjectum Sypilo monti tradant in Lydia. Petronius in Tantalo repraesentari avaros autumat, quibus opes usui non sunt, et siccis faucibus conditis pecuniis incubant. Versus ejus apud Fulgentium hi sunt:

Nec bibit inter aquas, nec poma patentia carpit
   Tantalus infelix, quem sua vota premunt,
Divitis haec magni facies erit, omnia late
   Qui tenet, et sicco concoquit ore famem.

Modis] Cantu Orphei.

Tityi] Hic (ut ait Pherecydes) Jovis et Elarae filius fuit, ejus quam genuit Orchomenus. Telluris tamen dictus est, quod eo gravida mater Elara, Junonis metu terrae cavernam subiens, illic puerum peperit. Indicat in Beotia Strabo specum Elaram a re gesta nominatam. Alii sentiunt ideo terrae filium dici, quod ex hominum genere saevos et immanes (cujusmodi [Col. 1042B] Tityus fuit) fabulae ex terra natos fingunt, et Callimachus atrocissimas quasque bestias terrae genus appellat. In novem jugera distentus apud inferos pascit vultures, ut auctor est Homerus, quoniam vim Latonae inferre tentavit, vel (ut canit Euphorion) Dianae vitium intulit: quapropter Apollinis et Dianae telis exstinctum refert Pindarus.

Vultur] Homerus geminos vultures admotos Tityo canit, Ovidius et Claudianus unum. Sic et Seneca in Hercule furenti:

Praebet volucri Tityus aeternas dapes.
Veteres theologi (ut refert Macrobius in Somnium Scipionis) vulturem jecur immortale tundentem, nihil aliud intelligi voluerunt quam tormenta conscientiae obnoxia flagitio, viscera interiora rimantis, et [Col. 1042C] ipsa vitalia indefessa admissi sceleris admonitioni laniantis, semperque curas, si requiescere forte tentaverint, excitantis, tanquam fibris renascentibus inhaerendo, nec ulla sibi miseratione parcentis, lege hac qua se judice nemo nocens absolvitur, nec de se suam potest vitare sententiam. Illos autem epulis ante ora positis excruciari fame et inedia tabescere, quos magis magisque acquirendi desiderium cogit praesentem copiam non videre, et in affluentia inopes egestatis mala in ubertate patiuntur, nescientes parta respicere dum egent habendis. Illos radiis rotarum pendere districtos, qui nihil consilio praevidentes, nihil ratione moderantes, nihil virtutibus explicantes, seque et actus suos omnes fortunae permittentes, caesibus et fortuitis semper rotantur. Saxum ingens [Col. 1042D] volvere, inefficacibus laboriosisque conatibus vitam terentes. Atram silicem lapsuram semper, et cadenti similem, illorum capitibus imminere qui arduas potestates et infaustam ambiunt tyrannidem, nunquam sine timore victuri, et cogentes subjectum vulgus odisse, dum metuant, semper sibi videntur exitium (quod merentur) excipere. Hic Macrobius.

Arbiter] Dominus, judex.

Umbrarum] Animarum.

Viro] Orpheo.

Emptam] Redemptam.

Conjugem] Eurydicen.

Dum tartara liquerit] Dum inferorum sedem exierit.

Lumina flectere] Respicere.

[Col. 1043A] Quis legem det amantibus] Quis (inquit) tam crudelis est, ut amantibus legem imponat? Amor enim major lex est sibi quam ulla lex praescripta, ac si dicat, Tanta vis amoris est ut legem aliam non admittat.

Heu noctis prope terminos] Id est, sub ipsius lucis accessum. Sic Maro:

Eurydicenque suam jam luce sub ipsa
[Col. 1044A] Immemor heu, victusque animi, respexit.

Perdidit] Amisit.

Occidit] Media contracta legendum. Sensus est, Orpheus ipse Eurydices amissione una cum ea periit. Virgilius:

Illa. Quis et me, inquit, miseram et te perdidit, Orpheu.

In superum diem] In summi boni lucem.



LIBER QUARTUS.
[Col. 1043]


IN PROSAM PRIMAM.
[Col. 1043A]

Dixerat primo volumine Boetius, Videre autem videor nefarias sceleratorum officinas gaudio laetitiaque fluitantes, perditissimum quemque novis delationum fraudibus imminentem, jacere bonos nostri discriminis [Col. 1043B] terrore prostratos, flagitiosum quemque ad audendum quidem facinus impunitate, ad efficiendum vero praemiis incitari, insontes autem non modo securitate, verum ipsa etiam defensione privatos. Itaque libet exclamare:

O stelliferi conditor orbis.
In quo quidem carmine, ut animi nimium perturbatus, inter caetera et haec subdit:

   Premit insontes
Debita sceleri noxia poena.
At perversi resident celso
Mores solio, sanctaque calcant
Injusta vice colla nocentes.
Et reliqua in eamdem sententiam. Hoc igitur libro Philosophia (ut morbi radicem penitus exstirpet) eam Boetii opinionem graviter redarguit atque confutat, docens semper quidem potentes bonos esse, malos [Col. 1043C] vero abjectos semper atque imbecilles, nec sine poena unquam esse vitia, nec sine praemio virtutes; bonis felicia, malis semper infortunata contingere. Super quibus lege Gorgiam Platonis, divi Gregorii Moralia, caput quintum octavi libri Caesariensis Eusebii de Praeparatione evangelica, Lactantii Firmiani de Justitia caput 23, epistolam divi Hieronymi ad virginem exsulem consolatoriam, et ejusdem alteram ad amicum aegrotum, et rursus aliam quae inscribitur ad Oceanum, Baptistae Mantuani lib. V de Patientia, et id genus alia.



IN METRUM PRIMUM.

Carmen est dicolon distrophon, constans altero versu Alcmanio dactylico tetrametro acatalecto, altero Archilochio iambico dimetro acatalecto. Pendet [Col. 1043D] autem eo, quod proxima prosa dixit: Pennas etiam tuae menti, quibus se in altum tollere possit, affigam. Nunc igitur ait Philosophia ad veram beatitudinem pervenire neminem posse, nisi animo virtutum alis sublato, terrenisque omnibus despectis coelos transcendat, et summo bono contemplatione se conjungat.

Pennae volucres] Vires mentis per veritatis speculationem sublevandae.

Celsa] Altas partes.

Poli] Coeli.

Quas] Pennas.

Qui] Ignis.

Agili motu] Ob velocissimam conversionem.

Aetheris] Coeli.

[Col. 1044A] Verticem] Summitatem.

In astriferas domos] In orbes planetarum.

Phoebo] Soli.

Conjungat vias] Appropinquet et sese applicet.

Aut comitetur] Ordo est: Aut donec mens ipsa miles, [Col. 1044B] id est ministra et comes. Translatio inde sumpta, quod sicut miles ducem suum comitatur, ita mens divinarum rerum contemplationi philosophiae studiis dedita, eas indefesso labore prosequitur. Corusci sideris, id est Jovis, cujus fulgor (M. Tullio teste) hominum generi prosperus est et salutaris; comitetur iter gelidi senis, id est Saturno se adjungat planetarum summo, qui apud priscos pingebatur homo senex, canus, prolixa barba, curvus, tristis, pallidus, tecto capite: et qui dextra falcem, et in eadem serpentis imaginem caudam suam ore mordentis, sinistra infantem filium ori devoraturus admovebat. Virgilius in Georg.:

Frigida Saturni sese quo stella receptat.

Vel quocunque] Ordo est: Vel recurrat circulum [Col. 1044C] astri, quocunque micans nox pingitur.

Recurrat] Repetat, revisat. Recurrat autem ideo, quod animae coelestis origo sit: itaque contemplatione in patriam suam recurrat, tametsi quidam legant percurrat. Per astri circulum coelum significat stelliferum, quod et firmamentum dicitur.

Ubi] Postquam.

Exhausti] Exhaustionis, finitionis, exactae speculationis. Imitatio est Virgiliani illius in libro Georg. II:

Cui nunquam exhausti satis est.
Perperam igitur indoctis legitur exhaustum.

Polum extimum] Supremum coelum. Lucretius lib. de Rerum Natura I:

Ergo vivida vis animi pervicit, et extra
Processit longe flammantia moenia mundi,
Atque omne immensum peragravit mente animoque.
[Col. 1044D] Divus Hieronymus contra Jovinianum ex Theophrasto: Sapiens autem nunquam solus esse potest, habet secum omnes qui sunt, quique unquam fuerunt boni, et animum liberum quocunque vult transfert. Quod corpore non potest, cogitatione complectitur: et si hominum inopia fuerit, loquitur cum Deo. Nunquam minus solus erit quam cum solus fuerit. Rodolphus Agricola in Protreptico: Quae potest autem major esse, quae certior philosophiae divinitas, quam nullis claudi terminis, nullo spatio contineri? Vadit enim sacer viri animus liber, solutus, nullisque coercitus metis: et quacunque rerum natura potest, vagatur: nec terras et maria solum, sed sidera ipsa cognatosque coelos pererrat. Non tenuissima resistunt: comprehendit, exsuperat, penetratque cuncta.

[Col. 1045A] Verendi luminis] Divinae lucis.

Hic] Ultra supremum coelum.

Regum] Omnium principum.

Sceptrum] Dominium, imperium.

Habenas] Moderamina.

Temperat] Dirigit.

Volucrem currum] Coelum quod certissima conversione circumagitur.

Rerum coruscus arbiter] Deus Dominus, inspector et judex omnium longe illustrissimus.

Huc] Illuc, puta ad sedem verae beatitudinis.

Reducem] Incolumem, salvum

Referat] Reducat.

Quam] Patriam.

Immemor] Corporea contagione oblitus.

[Col. 1045B] Sistam] Stare faciam, nec ultra tendam.

Torvos] Terribiles.

Cernes tyrannos exsules] A vera patria procul aberrantes. Seneca in Thebaide: Regna cum scelere, omnibus sunt exsiliis graviora.



IN PROSAM II.

Affert rationes pulcherrimas firmissimasque Philosophia, quibus arguit bonos et virtute praeditos semper potentes esse: contra vero malos imbecilles et omnibus verae potentiae viribus destitutos.

Nam cum bonum malumque contraria sint] Teste Cicerone libro Tusculanarum Quaestionum quinto: Contrario um contraria sunt consequentia.

Veramque illam Platonis] Haec sententia est apud Platonem in Gorgia, ubi Socrates ad Polum haec ait: [Col. 1045C] Assero equidem, o Pole, tam rhetores quam tyrannos minimam in civitatibus habere potentiam, quemadmodum paulo ante dicebam. Nihil enim (ut ita dixerim) facere ex his quae volunt, facere tamen, quod sibi opinantibus optimum videatur.



IN METRUM II.

Carmen est dicolon, distrophon, altero versu constans Alcmanio trochaico dimetro acatalecto, altero Pherecratio. Docet tyrannos, tametsi vulgo videantur judicenturque, minime tamen potentes esse: cum gravissima cupiditatum suarum jugiter opprimantur servitute. Diogenes Cynicus recte servos quidem dominis, malos autem cupiditatibus servire dixit. Teste Joanne evang.: Omnis qui facit peccatum, servus est peccati (Joan. VIII). Divus August. libro de Civitate [Col. 1045D] Dei quarto, capite tertio: Malorum vero regnum magis regnantibus nocet, qui suos animos vastant scelerum majore licentia. Et non multo post subdit: Proinde bonus, etiamsi serviat, liber est; malus autem, etiamsi regnet, servus est. Nec unius hominis, sed (quod est gravius) tot dominorum quot vitiorum.

Septos] Circumdatos, constipatos.

Tristibus] Tristitiam inferentibus.

Torvo] Terrifico.

Rabie] Feritate.

Intus] In eorum conscientia.

Hinc] Ex una parte.

Versat] Exagitat.

Avidis venenis] Illecebrosis affectionibus.

[Col. 1046A] Hinc] Ex alia parte.

Flagellat] Verberat, concutit. Ordo est: Ira turbida tollens fluctus, flagellat mentem.

Fluctus] Motus et animi aestus.

Turbida] Turbulenta.

Tollens] Suscitans.

Captos] Vi tristitiae victos.

Lubrica] Instabilis, inconstans, metui cedens.

Ergo] Ordo est: Ergo ipse pressus iniquis dominis, non facit quod optat, cum cernas unum ferre tot tyrannos.

Unum caput] Unum flagitiosum hominem.

Tot tyrannos] Tot vitia ei dominantia.

Ferre] Pati.

Non facit quod optat] Non efficit quod vult, eoque [Col. 1046B] nec liber nec potens esse convincitur.



IN PROSAM III.

Acute et dilucide disserit, nunquam bonis praemia, nunquam sua sceleribus deesse supplicia: docetque virtutum splendore mortales eo praestantiae pervenire, ut ab improbis nihil neque detrimenti, neque offuscationis pati queant, et (quod longe plus est) deos evadere. Contra vero scelerum infectione adeo ab humanae naturae dignitate degenerare, ut in bestias transformentur.

In stadio] In curriculo. Stadium Graece seu , Latine curriculum, locus est in quo equi hominesve currunt, et certant athletae, dictum , hoc est, a statione, quod Hercules ed spatio uno spiritu confecto constitisset. Stadium continet [Col. 1046C] octavam mille passuum partem. Divus Hieronymus: Stadium est haec vita mortalibus. Hic contendimus, ut alibi coronemur. Divus Ambrosius, libro Officiorum primo, capite decimo sexto: Quid alibi poscis, quod alibi debetur? Quid praepropere coronam exigis, antequam vincas? Quid detergere pulverem, quid requiescere cupis? Quid epulari gestis antequam stadium solvatur? Adhuc populus spectat, adhuc athletae in stemmate sunt, et tu jam otium petis? Sed forte dicas, cur impii laetantur? cur luxuriantur? cur etiam mecum non ipsi laborant? quoniam qui non subscripserint ad coronam, non tenentur ad laborem certaminis. Qui in stadium non descenderint, non se perfundunt oleo, non oblinunt pulvere. Quos manet gloria, exspectet injuria: unguentati spectare solent, non decertare; non [Col. 1046D] solent aestus, pulverem, imbresque perpeti. Dicant ergo et ipsi athletae: »Venite, nobiscum laborate.« Sed respondebunt spectatores: »Nos hic interim de vobis judicamus, vos autem sine nobis coronae (si viceritis) gloriam vindicabitis.« Isti igitur qui in deliciis, qui in luxuria, rapinis, quaestibus, honoribus studia posuerunt sua, spectatores magis sunt quam praeliatores. Habent lucrum laboris, fructum virtutis non habent. Fovent otium astutia, et improbitate aggerant divitiarum acervos, sed exsolvent (seram licet) nequitiae suae poenam.

Neque enim bonus ultra jure vocabitur, qui careat bono] Sententia est Socratis Platonici in Gorgia, quia bonum (inquit) est, quo praesente boni sumus. Prorsus boni vero sumus et nos, et quaecunque alia bona sunt, [Col. 1047A] ob virtutem quamdam quae adsit. Socraticae Platonicaeque sententiae M. Tullius subscribit libro Tusculanarum Quaestionum quinto his verbis; Omnes bonos semper beatos volumus esse. Quos dicam bonos, perspicuum est. Omnibus enim virtutibus instructos et ornatos, tum viros bonos dicimus. Videamus qui dicendi sint beati. Equidem hos existimo, qui sunt in bonis, nullo adjuncto malo. Nec ulla alia huic verbo (cum beatum dicimus) subjecta notio est, nisi secretis malis omnibus, cumulata bonorum complexio. Hactenus Cicero. At Laurentius Valla, vir alioqui doctissimus et acris tum ingenii tum judicii, libro de Vero Falsoque Bono tertio, nimia cavillandi libidine percitus, nimis quam insipienter in Boetium nostrum fertur, ubi contendit cum in boni vocabulo errasse, quod tum virtutem [Col. 1047B] tum felicitatem significet, perperamque ita collegisse: Quicunque est bonus, is habet bonum. Verum (quod bona venia dictum sit) Valla ipse pudendo errore labitur, cum Boetium insectans, scribit virtutem ac vitium actiones esse, felicitatem vero atque infelicitatem qualitates, res etiam effectu ipso inter se longissime distantes. Non enim (ut ille somniat) virtus et vitium actiones sunt, sed qualitates et (quod plus est) in eodem qualitatis genere cum felicitate et infelicitate, in eo scilicet, quod Aristoteli habitus et dispositio vocatur. Sed ne quis erret, animadvertendum est duplicem esse felicitatem, alteram quidem inchoatam, quam Dei gratia homo in hac vita virtutum studiis consequitur, et hanc dicimus esse in prima specie qualitatis: alteram vero perfectam et omnibus numeris absolutam, cujus nemo [Col. 1047C] ante mortem compos fit, quae et cum summo bono Deoque ejusdem est substantiae, ut supra probatum est: eamque ob infinitatem sub nullo praedicamento collocandam censemus. Proinde recte dixit Boetius non bonum ultra jure vocari, qui careat bono, hoc est, quicunque bonus est, eum habere bonum, sive virtutem, sive malis felicitatem accipere, non perfectam quidem illam, sed inchoatam, quae non differt a virtute, sed vi est eadem: quod et propheta testificans: Beatus vir, inquit, cui non imputavit Dominus peccatum, nec est in spiritu ejus dolus (Psal. XXXI). Et beatus Ambrosius libro de Officiis secundo: Certum est solum et summum bonum esse virtutem, eamque abundare solam ad vitae fructum beatae, nec externis aut corporis bonis, sed virtute sola vitam praestari beatam, per quam vita aeterna [Col. 1047D] acquiritur. Et subdit idem eodem in libro: In quo una virtus est, concurrunt caeterae. Quod ideo apposui, ne quis forsan stultus et impius opinetur virtuti vitia, quae miseros homines reddunt, cohaerere. Socrates apud Platonem: Quamobrem omnino necessarium est, inquit, o Callicles, temperatum virum, cum (ut diximus) justus et fortis sit et pius, esse perfecte bonum. Bonum vero bene honesteque agere, quidquid agat. Eum autem qui bene agit, felicem esse atque beatum. Improbum vero ac male agentem, esse miserum.

Quare probos mores sua praemia non relinquunt] Divus Ambrosius Officiorum libro primo: Ergo impius ipse sibi poena est, justus autem ipse sibi gratia. Et utrique aut bonorum aut malorum operum merces ex [Col. 1048A] seipso solvitur. Silius Italicus libro decimo tertio:

Ipsa quidem virtus sibimet pulcherrima merces.

Evenit igitur] Joannes Franciscus Picus in commentariis secundi hymni heroici: Dicuntur in ea homines bruta converti, quorum affectus nimia voluntatis propensione, usuque rationis posthabito, consequuntur. Sic in leonem iracundus, in vulpem astutus, in suem Venereus converti dicitur. Hinc apud Pythagoraeos et Platonicos hominum transformationes in bruta, quas lepide quoque Severinus adnotans subindicavit. Antonius Codrus sermone primo: Sicut anima rationalis et proba formam praestat homini, et illum divinitatis participem facit: sic irrationalis, et improba pecori formam tribuit, et hominem a recto discedentem transformat in belluam. Corpus ergo (ut vobis ostendo) non [Col. 1048B] facit hominem, sed anima. Unde recte Plato (ut reor) dicere solebat, , id est non est homo id quod videtur. Quare vos Codram non videtis, sed faciem, sed manus et membra Codri. Ergo alienarum opum violentus ereptor, lupum se facit. Qui insidiator est et fraudulentus, astutam vapido portat sub pectore vulpem. Qui libidinosus est et spurcis voluptatibus immersus, in hircum se vel in suem transformavit. Qui linguam hunc et illum mordendo exercet, canis est. Ita et in alias belluas hominem mutari dicimus, cum deserta ratione irrationalem sumit appetitum.



IN METRUM III.

Carmen est Glyconium, simile sexto primi voluminis, verum in hoc fere primus pes trochaeus est, ultimo tantum versu excepto, ubi spondeus primam [Col. 1048C] regionem tenet: quem si quis ita legerit. Mentis ulcere saeviunt, ubique primae regioni trochaeum dederit, at ea communis est spondeo, trochaeo, et iambo, ut et supra docuimus, et facile nobis astipulabitur, quicunque diligenter Catullum, Horatium, Senecam tragicum, Terentianum, et ex recentioribus Marullum legerit. Ait autem Philosophia, multo pestilentiora esse animi vitia Circes magicis incantationibus et veneficiis, quae corporibus tantum, non etiam mentibus nocuisse traduntur. Vitia vero teterrimain animis perniciem inferunt.

Neritii ducis] Ulyssis. Neritus (ut lib. X docet Strabo) mons est frondosus in insula Ithaca, quam tenuit Ulysses, qui dicitur inde dux Neritius. Ovidius:

Pro duce Neritio docti mala nostra poetae
[Col. 1048D] Scribite, Neritio nam mala plura tuli.

Pelago] Mari, per mare.

Rates] Naves.

Qua] In qua insula.

Dea] Circe. Haec (ut Homerus scribit) filia fuit Solis ex Perse Oceani filia, soror Oetae Colchorum regis, magicae sapientiae peritissima. Habitavit autem in Aaea insula editiori in loco, quem circum errabant et ursi et leones, quos illa veneficiis cibo et potui immistis ex hominibus feras fecerat, tamen in homines non saeviebant, sed veluti canes adulabantur. Illa socios Ulyssis vertit in porcos, praeter Eurylochum, qui fraudem in aedificio esse suspicatus, non intravit. Legatur Homerus libro Odysseae X, Virgilius Aeneidos [Col. 1049A] VII, Ovidius XIV Metamorph., Diodorus vero Siculus lib. V.

Solis edita semine] Vel filia Solis, ut ait Homerus, cui Maro subscribit:

Dives inaccessos ubi Solis filia lucos
Assiduo resonat cantu:
et Ovidius:

Venerat in silvas et filia Solis easdem.
Vel (ut Diodoro placet) ex patre Solis neptis, ex matre Hecate proneptis ejus.

Carmine] Incantatione. Virgilius:

Carminibus Circe socios mutavit Ulyssei.

Quos] Hospites.

Ut] Postquam.

In varios modos] In diversas belluarum formas.

Vertit] Mutavit.

[Col. 1049B] Herbipotens] Herbis potens.

Marmaricus] Ab Africae regione, ubi plurimi sunt leones.

Dente crescit et unguibus] Majores sibi et dentes et ungues transformatus in leonem accepit.

Superadditus] Perperam legunt indocti, nuper additus.

Ululat] Prima extenta positum, quam Maro contraxit:

Ac formae magnorum ululare leonum.

Tigris Indica] Sic Juvenalis satyra 15.

Indica Tigris agit rabida cum tigride pacem.
Pomponius Mela libro tertio: Silvae alia quoque dira animalia, verum et Tigres ferunt utique Hyrcaniae saevum ferarum genus, et usque eo pernix, ut illis longe [Col. 1049C] quoque progressum equitem consequi, nec tantum semel, sed aliquoties etiam cursu unde coeperit, subinde repetito, solitum et facile sit. Causa ex eo est quod ubi ille interceptos earum catulos citus coepit avehere, et rabiem appropinquantium frustraturus, astu unum de pluribus omittit, hae projectum accipiunt, et ad cubilia sua referunt, rursumque et saepius remeant, atque idem efficiunt, donec ad frequentiora, quam adire audeant, profusus raptor evadat. Tigris (ut divus Ambrosius libro Hexaemeron sexto refert) ubi vacuum raptae sobolis cubile reperit, illico vestigiis raptoris insistit. At ille quamvis equo vectus fugaci, videns tamen velocitate ferae se posse praeverti, nec evadendi ullum suppetere sibi posse subsidium, technam hujusmodi fraude molitur: ubi se contiguum viderit, sphaeram de vitro projicit. [Col. 1049D] At illa imagine sui luditur, et sobolem putat, revocat impetum, colligere fetum desiderans. Rursus inani specie retenta, totis se ad comprehendendum equitem viribus fundit, et iracundiae stimulo velocior, fugienti imminet. Ille iterum sphaerae objectu sequentem retardat. Nec tamen sedulitatem matris memoria fraudis excludit. Cassam versat imaginem, et quasi lactatura fetus residet. Sic pietatis suae studio decepta, et vindictam amittit et prolem.

Mitis] Nemini vim inferens. Sic ex Homeri sententia Ovidius:

Mille lupi, mistique lupis ursique leaeque
Occursu fecere metum, sed nulla timenda.
Nullaque erat nostro jactura in corpore vulnus,
Quin etiam blandas movere per aera caudas.
[Col. 1050A] Nostraque adulantes comitant vestigia.

Licet] Quamvis.

Numen] Potentia.

Arcadis alitis] Mercurii in Arcadiae monte Cyllene geniti, qui fingitur a poetis alatus.

Ducem] Ullyssem.

Solverit] liberaverit.

Peste] Pernicie, in suem transformatione.

Hospitis] Circes. Mercurii enim tum consilio, tum beneficio (ut refert Homerus) Ulysses ne in belluam transformaretur, servatus est. Unde Ovidius Homerum imitatus,

Pacifer huic dederat florem Cyllenius album,
Moly vocant superi, nigra radice tenetur
Tutus eo, monitisque simul coelestibus intrat
Ille domum Circes.

[Col. 1050B] Remiges] Ulyssis socii.

Mala] Noxia, venefica, perniciosa.

Traxerant] Biberant.

Cerealia pabula] Panes.

Glande] Porcorum pabulo.

Verterant] Mutaverant.

Voce] Loquela.

Corpore] Deest et.

Nihil] Subaudi praeter mentem.

Super] Insuper.

Monstra] Transformationes. Virgilius:

Quae ne monstra pii paterentur talia manes.

Levem] Parum efficacem.

Manum] Potentiam.

Licet] Quamvis.

[Col. 1050C] Corda] Animos.

Haec venena] Vitia

Potentius] Efficacius quam Circes venena.

Sibi] Ei ipsi. Acyrologia est metri gratia.

Dira] Pestifera.

Penitus] Intra animum.

Mentis vulnere] Quod profecto maxime laedit hominem. Divus Ambrosius libro Epistolarum quinto: Nullus enim major est dolor quam is qui peccati mucrone vulnerat conscientiam: neque ullum gravius est onus quam peccatorum sarcina et pondus flagitiorum. Deprimit animam, curvat usque ad terram, ne se erigere possit. Gravia fili, gravia nimis delictorum pondera. Idem libro de Officiis primo: Vides convivium peccatoris, interroga conscientiam ejus. Nonne gravius omnibus [Col. 1050D] fetet sepulcris? Intueris laetitiam ejus, et salubritatem miraris corporis, filiorum atque opum abundantiam. Introspice ulcera, et vivacis animae ejus, cordisque moestitudinem. Rursus Officiorum III: Quae enim poena gravior quam interioris vulnus conscientiae? Lodovicus Bigus:

   Brevi damnosa voluptas
Nequitiae transit, sed vulnerat ossa, medullas,
Mentem, animumque simul.
Idem:

Fallimur heu miseri, non est extrinsecus ullum
   Flagitium: in medio pectore regna tenet.
Vulnus hiat lethale, tamen medicina paratur
   Nulla, nec a nobis curritur ad medicum.
Ilia si doleant, terris peragramus et aequor,
   Curam animi nullus deficientis habet.
Nos quoque olim iuvenes admodum, in elegiis moralibus [Col. 1051A] sic lusimus super re minime ludicra:

Splendida magnifici cernis convivia regis,
   Astantes pueros, aurea vasa vides.
Illius mentem si forte videre liceret,
   Ulcera perspiceres sordidiora luto,
Innumeras pestes, et plurima monstra videres,
   Inferno longe plus fugienda cane.



IN PROSAM IV.

Hac prosa primum quidem fatetur Severinus vitiosos, tametsi speciem humani corporis retineant, animorum tamen qualitate in belluas transformari. Verum id sibi mirabile cum primis, indignumque videri ait, in tantam vilitatem abjectos in bonorum perniciem grassari posse, et male concupita perpetrare: cui verissimis rationibus occurrens Philosophia, duo disserit a vulgari quidem opinione longe aliena, nec tamen minus vera. Quorum alterum est, multo miseriores improbos [Col. 1051B] fieri, cum libidini suae fecerunt satis, quam cum perperam appetita exsequi nequiverint. Alterum vero, minus miseros esse malos, facinorum suorum poenas expendentes: tametsi nulla correctionis ratio, nullus exempli respectus habeatur, quam si eo impune ad tempus elabentes nulla justitiae poena coerceat.

Convenienti loco] In hujus libri prosa sexta.

Multo igitur infeliciores] Socrates apud Platonem in Gorgia: Secundum vero sententiam meam, o Pole, qui injuriatur, injustusque est, omnino est ante alios miser: miserior autem, si injuriarum poenas nunquam luat; minus vero miser, si luat, suppliciumque jussum apud deos hominesque reportet. Divus Augustinus libro de Civitate Dei XII, capite 3: Et cum in poenis est natura vitiosa, excepto eo quod natura est, etiam hoc ibi bonum est, [Col. 1051C] quod impunita non est: hoc enim est justum, et omne justum, procul dubio bonum.



IN METRUM IV.

Carmen est dicolon distrophon, altero versu hendecasyllabo constans, altero elegiaco pentametro. Exsecratur eo Philosophia mores hominum efferatos, qui cum plurimis periculis sint obnoxii, nihilo secius invicem bellis gerendis mortem properant, et mutua strage desaeviunt: cum boni jure sunt diligendi, mali vero magis miserandi, quam insequendi.

Fatum] Mortem.

Ense] Gladio. Legatur elegia Tibulli, cujus initium:

Quis fuit horrendos primus qui protulit enses?

Miseresce] Miserere. Miseresco deductum est a misereo, [Col. 1051D] quod apud veteres fuit personale verbum. Ennius libro Annalium quinto:

Cogebant hosteis lacrymantes, ut misererent.



IN PROSAM V.

Hactenus disseruit malos omnes miseros esse et animorum qualitate degenerare in belluas, bonos autem beatos et deos evadere. Verum his Severinus nondum omni ex parte consolatus, pristinae suae dignitatis memor, et exsilium acceptamque contumeliam etiamnum aegre ferens (quanquam ante probatum est fortunae bona non esse vera) neminem tamen vel sapientum vivere dicit, qui non fortunae bona calamitatibus et suppliciis anteponat, quae passim ab improbissimo quoque virtute praeditis infligi lamentatur, [Col. 1052A] ut vincula, ut carceres, squalores, ut verbera, quae ex legum praescripto perniciosis constituta sunt. At hi impune evadunt, insontes autem plectuntur. Cujus causam confusionis admirabundus ex Philosophia Boetius sciscitatur.



IN METRUM V.

Exemplis colligit e causarum ignoratione admirationem oriri, quibus acceptis et penitus cognitis, haec e medio tollitur, succeditque scientia. Carmen dicolon est distrophon, tametsi Nicolaus Perottus vir alioqui doctissimus, parum perpensa versuum ratione, tradiderit hoc carmen esse dactylicum, alcmanium tetrametrum hypercatalectum, cujusmodi est illud primi libri.

Heu quam praecipiti mersa profundo.
[Col. 1052B] Ab eo namque differt hoc (quantum ad primum versum pertinet) quod hic in prima regione semper trochaeus, ibi non trochaeus, sed spondeus vel dactylus est. Primus igitur hujus carminis versus mistus videtur ex Sapphico et Alcmanio, constans primo trochaeo, secundo spondeo vel dactylo, ac spondeo seu trochaeo. Secundus autem versus Alcaicus est tetrameter, iambicus, constans pentemimeri iambica, dactylo et spondeo, differens ab illo Horatii tantum postremo pede:

Vides ut alta stet nive candidum.
Nam illic dactylus est, hic spondeus temporibus ei respondens. Quid si dixerimus et secundum versum compositum ex Alcaico dimidiato Alcmanio? Sed haec nemini miranda videantur, si Severinus noster artis musicae longe doctissimus, suo jure versibus novis [Col. 1052C] utatur, qui apud alios Latinos poetas minime inveniantur; cum eum constet temporum proportiones diligenter observasse, et ex arte musica modulatos hos versus sane quam dulciter cecinisse.

Cardine] Cardini. Antiptosis est: casus enim pro casu ponitur. Sic Virgilius:

Et magno se corpore miscet:
pro corpori.

Legat] Praetereat.

Bootes] Arctophylax. Bootes oritur tertio idus Februarias, ut docet Ovidius in Fastis. Arctophylax autem interpretatur Ursi custos. Idem etiam appellatur Bootes. Manlius:

A tergo nitet Arctophylax, idemque Bootes.
[Col. 1052D] Et Cicero de Natura deorum Arati versum ita refert:

Arctophylax vulgo qui dicitur esse Bootes:
Quod quasi temone adjunctam prae se quatit Arcton.
Dicitur etiam Arcturus, ut docet Lactantius grammaticus. Servius tamen scribit Arcturum proprie esse stellam in signo Boote, cujus ortus et occasus tempestates gravissimas facit. Bootes autem non oritur, aut occidit, ut alia signa. Sed cum plaustro proximus sit, quod vertitur circa cardinem, in ipsa vertigine videtur occidere et, cum se elevat, oriri. Hujus manum sinistram (auctore Higino) circulus arcticus includit, ut neque occidere, neque oriri videatur. Ipse enim positus ab arctico circulo ad aestivum definitur, inclinatus in longitudinem dextro pede, aestivo circulo nixus. Hujus humeros et pectus a reliquo [Col. 1053A] corpore dividit circulus, qui per utrosque polos transiens tangit Arietem et Chelas. Hic quidem cum Tauro, Geminis, et Cancro, et Leone occidit. Ideo sero occidere dicitur, quod magis erectus a pedibus pervenit ad terram. At exoriens citius, quam Chelae videtur. Unde a poetis modo tardus, modo piger appellatur. Hujus enim occasus quatuor signorum zodiaci tempus absumit, ut diximus.

Palleant] Deest si vel cur.

Palleant] Obscurentur deliquio.

Infecta] Obscurata.

Metis] Objectu.

Noctis opacae] terrae obscurantis. Deliquium enim lunae fit ex interpositione terrae inter solem et lunam.

Quaeque] Et quae.

[Col. 1053B] Fulgenti ore] Clara facie.

Texerat] Occuluerat, condiderat, offuscaverat. Natura enim fert, ut majus lumen offuscet minora.

Confusa] Defectione laborans.

Detegat] Splendere permittat.

Lassantque crebris pulsibus aera] Nam, ut scribit Plinius libro secundo, capite duodecimo: Viri ingentes, inter quos fuit Stesichorus, et Pindarus, crediderunt lunam eclipsim et quasi mortem pati ex cantationibus: unde ne id luna pateretur, dissono crepitu succurrebant. Hinc de clamosa muliere satyra sexta Juvenalis:

   Jam nemo tubas atque aera fatiget:
Una laboranti poterit succurrere lunae.
Auctore Plutarcho, Aganice Agetoris Thessali filia, [Col. 1053C] quod pleniluniorum defectuum esset gnara, tempusque praenosceret, quo lunam ab umbra terrae intercipi contingeret, mentem mulierum exturbabat, illisque se lunam deducere persuadebat.

Cori] Venti.

Frementi] Graviter resonanti

Tundere] Percutere.

Solvier] Solvi, liquefieri.

Latentes] Subaudiendum causae.

Inscitiae] Ignorantiae Et animadvertendum in versus scansione per syneresim ex tetrasyllaba trisyllabam factam dictionem, ita ut i posterior sit consonans, ut apud Senecam tragicum in Sapphico:

Cuncta divitias metuitque casus.



IN PROSAM VI.

[Col. 1053D] Hac prosa Philosophia causas eorum reddit quae supra Boetius attigit, sibique supra modum miranda videri dixit, nisi ratio deprehendatur. Ait autem haec omnia a divinae intelligentiae providentia, seu fato progressus suos sortiri, et quid inter Dei providentiam, ac fatum intersit, docet.

Tui muneris] Officii tui.

Evolvere] Excutere.

Velatas] Obductas.

Caligine] Tenebris ignorantiae.

Quaeso] rogo. Petit sibi causas explicari eorum quorum admiratione tenetur.

Exhausti] exhaustionis.

Hydrae] Latine dicitur excetra, quam Simonides [Col. 1054A] nonaginta capita habuisse canit, Alcaeus quinquaginta, ex quibus si quod amputaretur, duo renascebantur. Hanc Hercules adjutus ab Iolao superavit, qui recisum continuo caput subjectis flammis inurebat Herculis jussu, ut est apud Hesiodum. De hac meminit Ovidiana Dejanira:

Quaeque redundabat fecundo vulnere serpens
   Fertilis, et damnis dives ab ipsa suis.
Seneca Tragicus:

Quid saeva Lernae monstra numerosum malum,
   Non igne demum vicit, et docuit mori?
Quidam scribunt hydram in Lerna Argivorum palude exstitisse, aquas evomentem, quae vastabant vicinas civitates, in qua uno meatu clauso, multi erumpebant. Quod Hercules videns, loca ipsa exussit, et [Col. 1054B] sic aquae meatus clausit. Socrates in Euthydemo Platonico: Hercule quidem multo sum imbecillior, qui pugnare simul non valuit adversus hydram sophisticam, cui propter sapientiam pro uno sermonis capite amputato, multa repullulabant: ac etiam adversus Cancrum sophistam quemdam ex mari adventantem, et nuper (ut arbitror) advectum navi, a quo cum Hercules ad sinistram angeretur, verbisque acriter morderetur, nepotis sui Iolai auxilium imploravit, qui summopere illi succurrit.

Mentis igne] Intellectus vigore.

In hac] Materia.

De providentiae simplicitate] Quinque quaestiones recenset, easque obscurissimas, et nunquam satis explicatas, ad propositam materiam pertinentes.

[Col. 1054C] Sed quoniam haec quoque] Promittit Philosophia se explicaturam rei petitae causas.

Septi] Circumdati tu et ego.

Omnium generatio rerum] Acutissima pariter et jucundissima dissertatio de divina providentia et fato.

Stabilitate] Constantia, immutabilitate.

Sortitur] Nanciscitur.

Haec] Divina mens.

In arce] Summitate.

Gerendis] Administrandis, efficiendis.

Statuit] Praescribit.

Puritate] Simplicitate.

Conspicitur] Consideratur.

Quae] Providentiam et fatum.

[Col. 1054D] Nam providentia] Describit prius providentiam, deinde et fatum.

Fatum vero inhaerens] Ex Chrysippi Stoici sententia, fatum est sempiterna quaedam et indeclinabilis series rerum, et catena volvens semetipsa sese, et implicans per aeternos consequentiae ordines, ex quibus apta connexaque est. De fato qui plura nosse cupit, legat M. Tullium et Marcilium Ficinum Platonicum, Landinum in sexto Aeneidos Commentario, Gellium libro sexto, et Eusebium libro sexto de Praeparatione evangelica.

Providentia namque] Ostendit quid intersit inter providentiam et fatum.

Quae licet diversa sint, alterum tamen pendet ex altero] [Col. 1055A] Docet quo participent ea quae modo diversa esse censebat.

Quaedam vero] Ait quaedam tametsi divinae providentiae subjecta sint, fatalem tamen seriem superare.

Nam ut orbium] Pulcherrima orbium similitudine docet alia majoribus fati nexibus implicari, alia minoribus, nonnulla vero fatalem supergredi necessitatem.

Extimus] Extremus orbis.

Illi] Puncto.

Cogitur] Constringitur.

Tanto] Subaudi Magis.

Igitur uti] Graphica comparatio. Quemadmodum (inquit) ratiocinatio est ad intellectum, et id quod gignitur, ad id quod est, et tempus ad aeternitatem, [Col. 1055B] et circulus ad punctum medium: ita mobilis fati series est ad stabilem et immobilem providentiae simplicitatem.

Ea series] Quatenus fati vis se explicet ostendit.

Indeclinabilem] Inevitabilem.

Fluituras] Fluctuaturas.

Quo fit] Pulcherrima conclusio, et Philosophia sane quam digna.

Quae vero inquies] Occurrit tacitae objectioni, quam Boetii verbis subjicit, et ostendit longe aliter Deum atque mortales judicare, Deique judicia esse abyssum multam, et sensibus nostris cogitationibusque inaccessam.

Num] Nunquid.

Degunt] Vivunt.

[Col. 1055C] Censuerint] Existimaverint.

Uti] Quemadmodum.

Temperiem] Temperatam constitutionem.

Num enim dissimile] Pulcherrimam affert comparationem.

A sciente] Deo.

Ignorantes] Homines.

Perstringam] Colligam et breviter complectar.

Aequi] Aequitatis, imitatione Maronis.

Lucanus] M. Anneus Lucanus natione Hispanus, patria Cordubensis fuit. Scripsit opus de bello Caesaris et Pompeii cui titulus Pharsalia, Saturnalia, Silvarum libros decem, tragoediam Medeam, quam non absolvit, de Incendio Trojae cum Priami calamitate, Orpheum, fabulas complures et epistolas. [Col. 1055D] Ex libris Pharsaliae tres primos emendavit cum uxore Argentaria, reliquos imperfectos, atque inemendatos reliquit propter intempestivum interitum a Nerone imperatum. Versus ejus sunt in lib. Pharsaliae primo:

Nec quidquam jam ferre potest, Caesarve priorem,
Pompeiusve parem: quis justius induat arma,
Scire nefas, magno se judice quisque tuetur.
Victrix causa diis placuit, sed victa Catoni.
M. Tullius in oratione pro Quinto Ligario: Causa tamen dubia, quod erat aliquid in utraque parte quod probari posset. Nunc melior certe judicanda est, quam etiam dii adjuverunt.

Familiaris noster] Veri enim poetae de Philosophiae familia sunt. Unde ait Horatius:

[Col. 1056A] Scribendi recte sapere est et principium et fons.

Citra spem] Praeter spem et exspectationem tuam.

Sed sit aliquis] Ostendit varias et diversas divinae dispensationis rationem.

Quidam me quoque excellentior] Theologus Graecus, eoque philosophia praestantior. Nam quod aiunt indocti, excellentior me, id est, per me, plane ridiculum est. Subjecit autem Graecum theologi, quem non dubito inter Christianos praestantem fuisse, versum:

.
In quo animadvertendum in dictione produci ob liquidam sequentem, ut apud Homerum et Persium prima syllaba legitur extenta, tametsi quidam mutent in , legentes . Latine sic sonat ad verbum facta interpretatio: Viri sacri corpus [Col. 1056B] virtutes aedificavere. Versus autem hunc in modum reddi potest:

Sacri hominis corpus virtutes aedificarunt.

Mista] Partim prospera, partim diversa.

Ne longa felicitate luxurient] Nam ut ait Ovidius:

Luxuriant animi rebus plerumque secundis,
   Nec facile est aequa commoda mente pati.

Alios duris agitari sinit] Baptista Mantuanus libro Salvarum secundo:

Rebus adversis agitata virtus
Crescit, et robur cruciata longo
Sumit attritu, meliusque terso
   Candicat ore.
Otium clari fugiunt honores.
Nobiles ducit labor ad triumphos.
Sudor insignes iter ad coronas
   Monstrat apertum.

Tri tibus] Adversis.

[Col. 1056C] Probris] Vitiis.

Exercitii] Subaudi causa.

Nam ut probis atque improbis] Pulchre ait improbos non solum a probis discordare, sed inter se quoque nullam habere convenientiam: at cum semetipsis discordare, vitiis conscientiam discerpentibus,

.
Graecus versus heroicus est (ni fallor) Homeri, qui ad verbum interpretatus sic sonat: Difficile autem est me sermone explicare, quemadmodum Deus omnia regat, et sua providentia disponat. Versus Latino sermone sic reddi potest:

Difficile est sic haec me dicere cuncta deorum.

Proditor] Productor, conditor.

Haustu] Metaphora ab iter facientibus sumpta, [Col. 1056D] qui, haustu vini accepto refecti, pergunt in itinere instituto.



IN METRUM VI.

Carmen hoc ejusdem generis est cum quinto primi voluminis. Probat eo Philosophia id quod paulo ante dixit, omnia videlicet mala Deum omnium principem extra reipublicae suae terminos eliminare, et omnia in officio continere, ac res omnes alioqui temerariis motibus fluitaturas, optimo temperamento coercere. Revide supra eamdem propemodum materiam in ultimo secundi voluminis carmine.

Celsi] Altissimi.

Jura] Potentiam.

Tonantis] Dei.

[Col. 1057A] Pura] Perturbationibus et vitiis purgata.

Solers] Ingeniosus, perspicax, acuta contemplatione utens.

Cernere] Videre.

Culmina] Sublimes partes.

Illic] In coelo.

Veterem pacem] Antiquam concordiam.

Phoebes] Lunae.

Axem] Currum, vehiculum.

Summo vertice] Apud polum septentrionalem, de quo poeta:

Hic vertex nobis semper sublimis, at illum
Sub pedibus Styx atra videt, manesque profundi.

Rapidos meatus] Veloces motus.

Ursa] Graece . Higinus scribit effigiem Ursae stellis figuratam, non occidere. Negant (inquit) Occani [Col. 1057B] uxorem id recipere, cum reliqua sidera eo perveniant in occasum, quod Tethys Junonis sit nutrix, cui Calisto succubuerat, ut pellex. Idem etiam docet Ovidius libro secundo Metamorph. Ideo autem revera non occidit, quia cum supra nos sit polus arcticus, semper a nobis videtur. Sic Maro:

Arctos Oceani metuentes aequore tingi.

Oceano tingere flammas] Occidere.

Astrigeris] Coelestibus.

Vicibus] Per vices.

Sidant] Deorsum vergant, deprimantur.

Iisdem causis] Ex eadem mundi concordia.

Spirat] Spirando emittit.

Florifer] Flores ferens.

Annus] Hic aequaliter in quatuor dividitur partes, [Col. 1057C] juxta illud poeticum:

Temporibusque parem diversis quattuor annum.
Sunt autem ver, aestas, autumnus, hiems. Utque Macrobius ait libro septimo: Ver Deus omnium fabricator calidum fecit et humectum; sicca est aestas et calida, autumnus siccus frigidus, hiems humida pariter et frigida est.

Pomis] Ovidius libro de Remedio amoris primo:

Poma dat autumnus, formosa est messibus aestas.
   Ver praebet flores, igne levatur hiems.

Gravis] Plenus, abundans.

Defluus] Deorsum fluens.

Haec temperies] Moderatio et concordia.

Vitam spirat] Vivit.

Eadem] Temperies.

[Col. 1057D] Condit] Abscondit.

Obitu] Occasu, morte.

Mergens] Obruens.

Conditor] Creator.

Aequi] Aequitatis.

Concitat] Imperat, cogit.

Ire] Moveri.

Sistit] Stare jubet.

Retrahens] Ad se vocans.

Vaga] Mobilia.

Firmat] Stabilit.

Itus] Motus.

Iterum] Rursum.

In orbes flexos] Motus circulares, qui rectis longe [Col. 1058A] sunt perfectiores.

Dissepta] Separata.

Suo fonte] A Deo principio suo.

Fatiscent] Dissolvantur.

Non aliter] Non alio modo.

Refluant] Revertantur.

Causae] Ad causam primam.

Esse] Essentiam. Sic et supra libro tertio cecinit:

Repetunt proprios quaeque recursus,
Redituque suo singula gaudent,
Nec manet ulli traditus ordo,
Nisi quod fini junxerit ortum,
Stabilemque sui fecerit orbem.
Marsilius Ficinus in Commentario, oratione secunda, capite primo: Trinitatem Pythagorici philosophi omnium mensuram esse voluerunt, ob eam arbitror rationem, quod Deus ternario numero res gubernat, atque etiam [Col. 1058B] res ipsae ternario numero terminantur. Hinc Maronis illud:

Numero Deus impare gaudet.
Nempe summus ille auctor primo singula creat, secundo capit, tertio perficit. Singula quoque imprimis ab illo perenni fonte effluunt, dum nascuntur; deinde in eumdem refluunt, dum suam illam originem repetunt; postremo perficiuntur, postquam in suum principium redierant.



IN PROSAM VII.

Ex iis quae supra eruditissime cum de divina providentia, tum de fatali serie disseruit, pulchram nec minus veram deducit illationem, aiens: Tametsi vulgo aliter videatur, omnem quidem fortunam esse bonam, cum vel justa sit, vel utilis. Proinde viro sapienti [Col. 1058C] non esse graviter ferendum, si in fortunae certamen adducatur, quo ejus exercitata virtus magis ac magis enitescat.

Qui] Quomodo.

Nixa] Firmata, sustentata, suffulta.

Inopinabiles] Incredibiles, a vulgi opinione semotas.

Paulo ante] Prosa quarta et sexta hujus libri.

Qui] Cur, quomodo.

Ut] Quomodo, sicut.

Nonne igitur bonum censes] Syllogismus est tertii primae figurae modi. Quidquid prodest, bonum est: Fortuna autem exercens aut corrigens, prodest. Est igitur bona.

Haec] Fortuna, quae vel exercet vel corrigit.

[Col. 1058D] Inopinabile] Incredibile et alienum ab opinione sapientum.

Quare inquit] Ex jam dictis infert, viro sapienti minime dolendum, cum adversus asperam fortunam certare cogitur, sic enim virtus et probatur, et magis elucescit. Unde Ovidius:

Quae latet, inque bonis cessat non cognita rebus,
   Apparet virtus, arguiturque malis.
Et Silius Italicus libro quarto de Romanis:

   Juvat ire periclis
Ad decus, et dextra memorandum condere nomen,
Quale dedit nunquam rebus fortuna secundis.
Rursus in eodem:

Explorant adversa viros, perque aspera duro
Nititur ad laudem virtus interrita clivo.

[Col. 1059A] Gloriae propria] Faustus Andrelinus:

Fortia difficiles superantia pectora casus,
   Inclyta perpetuae nomina laudis habent.

Virtus vocatur] Unde virtus appellata sit ostendit, quod suis scilicet viribus nitens, non superetur adversis. M. Cicero libro Tusculanarum Quaestionum secundo: Appellata est enim ex viro virtus. Viri autem propria maxime est fortitudo, cujus munera duo maxima sunt, mortis dolorisque contemptio. Utendum est igitur his, si virtutis compotes, vel potius si viri volumus esse, quoniam a viris virtus nomen est mutuata. Lactantius libro de Opificio: Vir, inquit, nominatus est, quod in eo major vis est quam in femina. Et hinc virtus nomen accepit.



IN METRUM VII.

Trium fortissimorum exemplis ostendit, non nisi [Col. 1059B] per difficilia et ardua iter esse ad virtutem et gloriam. Non igitur detrectandum est certamen, non recusandus labor, quo virtutis et sapientiae nobis materia suggeritur, juxta poeticos illos versus:

Quisquis enim duros casus virtutis amore
Vicerit, ille sibi laudemque decusque parabit.
At qui desidiam, luxumque sequetur inertem,
Dum fugit oppositos incauta mente labores,
Turpis, inopsque simul miserabile transigit aevum.

Bis quinis] Decem.

Ultor] Vindex, raptor Helenae.

Atrides] Agamemnon Atrei filius. Horatius in Epist.

   Nestor componere lites
Inter Peliden festinat et inter Atriden.

Phrygiae] Trojae.

Ruinis] Excidio.

[Col. 1059C] Fratris Menelai.

Amissos thalamos] Ereptam conjugem Helenam, mulierum longe pulcherrimam.

Piavit] Purgavit. Maro:

Et culpam miserorum morte piabunt.
Sensus est, Raptum Helenae quem libidinosus Paris perpetravit, Agamemnon vindice bello et Trojae subversione purgavit. Scelera enim vindicta purgantur emoliunturque.

Ille] Agamemnon. Hic ad bellum Trojanum proficiscens, cum apud Aulidem reliquos Graeciae principes exspectaret, imprudens Dianae cervam occidit. Quare dea irata, in tantam tempestatem mare excitavit, ut Graecorum classis inde discedere non posset. Cum autem etiam peste laborarent, consultus Calchas, respondit: Dianae iram Agamemnonio sanguine [Col. 1059D] esse placandam. Tandem igitur Agamemnonis quoque consensu adducta Iphigenia, et mactata est. Virgil. Aeneidos libro secundo:

Sanguine placastis ventos et virgine caesa,
Cum primum Iliacas Danai venistis ad oras.
Alii tradunt Iphigeniam a Diana fuisse sacerdoti subreptam, ac illius loco cervam suppositam.

Graiae classi] Graecorum navibus.

Redemit] Emit.

Ventos] Subaudi prosperos.

Cruore] Sanguine filiae suae

Exuit] Deposuit.

Patrem] Paternam pietatem. Sic Naso

Postquam pietatem publica causa
[Col. 1060A] Rexque patrem vicit, castumque datura cruorem
Flentibus ante aram stetit Iphigenia ministris.

Foederat] Foedere facto incidit et mactat.

Natae] Iphigeniae.

Itachus] Ulysses.

Sodales] Socios. Propertius:

Paulatim socium jacturam flevit Ulysses.

Ferus] Truculentus, ab humanitate nimis alienus.

Mersit] Absorpsit, recondidit.

Polyphemus] Hic fuit Neptuni filius ex Thoa Phorei filia, ad quem cum Ulysses in Siciliam profectus cum duodecim comitibus pervenisset, tres cados optimi vini secum portans, admiratus est magnitudinem, formamque hominis unicum oculum in fronte habentis, qui solus sub antro tollebat lapidem, qualem viginti boum juga vix movere potuissent. Ab eo igitur sciscitatus [Col. 1060B] est Ulysses quod genus hominum, qui mores essent, et per Jovem obsecravit ut liceret sibi tute abire. Ille vero superbe respondens, non timere Jovem dixit, duosque ex comitibus Ulyssis apprehendens, ritu fere immaniter devoravit, totidemque postridie absumpsit prima luce: idem etiam vesperi fecit. Quamobrem Ulysses sibi jam et reliquis timens, cadum optimi vini, quod secum tulerat Polyphemo obtulit, et ut sibi ac caeteris parceret, obsecravit. Quod Cyclops se facturum promisit, si rursus sibi vinum offerret. Oblato itaque tertio poculo mente alienatus, in medio antro immane corpus dormiturus extendit. Hunc igitur Ulysses vino somnoque sepultum animadvertens, immi so in oculum telo [Col. 1060C] excaecavit. Sed ex urgens tandem Cyclops, cum aperire antri ostium gregibus cogeretur, immanem exinde lapidem amovit, verumtamen exeuntes pecudes manibus palpabat. Quod cum Ulysses cum comitibus animadvertisset, induti pecudum pelles, Cyclops manus effugere. Lege Homerum libro Odysseae nono.

Herculem] Hercules Jovis et Alemenae filius fuit, qui robore ac fortitudine caeteris hominibus supra quam credibile est, praestitit. Hujus variae res gestae traduntur a Diodoro Siculo, Ovidio, Seneca Tragico, Nicolao Perotto in Cornucopiae, et caeteris.

Duri labores] Herculei labores proverbialiter celebrantur, de quo noster Erasmus abunde Adagiorum chiliade tertia, proverbio primo.

Centauros] Hi fuerunt Thessali ex anteriori parte [Col. 1060D] viri, ex posteriori equi. Hercules optabat eos e Peleo monte depellere, sed ipse prior injustum bellum nolebat inferre. Curavit igitur a Pholo susceptus hospitio, ut praestantissimi vini cadus promeretur. Odore tracti Centauri, vinum rapere tentaverunt. Hercules occasionem nactus, omnes aut interemit, aut inde fugavit.

Spolium] Pellem, qua pro scuto usus est.

Leoni] Vastus hic et immanis leo fuit, et qui armis domari non poterat. Hercules observato speluncae aditu, egredientem comprehendit, et strangulavit.

Fixit] Trajecit.

Certis] Inevitabilibus.

Volucres] Stymphalides. Claudianus:

[Col. 1061A] Solus Amazonio cinctus Stymphalidas arcu
Appetis.
Hercules Stymphalides aves ab ipsis nubibus sagittis petiit, enectasque dejecit. Erant autem aves aquaticae in Stymphalo palude Arcadiae, tantae magnitudinis, ut solis radios obumbrare dicerentur.

Poma] Hercules mala aurea ex hortis Hesperidum tulit, dracone, qui ea die noctuque pervigil custodiebat, interempto.

Cernenti] Vigilanti.

Laeva] Sinistra manu.

Cerberum] Hercules audiens Pirithoum a Cerbero infernali cane exstinctum, et Thesea apud inferos detentum, eo properavit, et capto Cerbero, triplicique (quod tria capita haberet) catena devincto, [Col. 1061B] Thesea liberavit.

Victor immitem] Diemedem Thraciae regem, qui equos suos advenarum carne pascebat occidit: eumque jumentis comedendum objecit.

Hydra] De hac diximus supra: et Claudianus:

Non cadere Antaeo, non crescere profuit Hydrae.

Fronte] Cum Hercules et Achelous propter Dejaniram certarent, Achelousque se in varias formas transmutaret, tandem cum in taurum frustra se transformasset, victus Achelous, alteroque cornu mutilatus, pudore se in suum fluvium conjecit. Statius libro Thebaidos quarto:

   Et Hercules turpatus gymnade vultus
Amnis, adhuc imis vix truncam attollere frontem
Ausus aquis, glaucoque caput submersus in antro
Moeret, anhelantes aegrescunt pulvere ripae.

Antaeum] Hic Neptuni filius ex terra susceptus, [Col. 1061C] sexaginta cubitis adolevit, ut auctor est Pherecydes. Id diu fabulosum visum est, antequam suprema ejus ossa Olympiam allata miraculo fidem fecissent. Plutarchus ait Romanorum ducem Sertorium apud Tigennam oppidum Libyae, effosso sepulcro, quod incolae Antaei dictitabant, humanum cadaver inusitatae molis invenisse. Antaeus (ut fabulantur) prostratus, [Col. 1062A] a terra matre vites accipiebat, et quidem majores. Ea re cognita, a terra abstinuit Hercules, et sublime domuit. Describit hoc certamen eleganter Lucanus libro Pharsaliae quarto.

Cacus] Hic secundum Fabulam Vulcani filius fuit, ore ignem ac fumum vomens, qui vicina omnia populabatur. Veritas tamen secundum philologos et historicos hoc habet, hunc fuisse Evandri nequissimum servum ac furem. Sunt qui dicunt eum, occupato circa Vulturnum et Campaniam regno, dum tractat etiam ea quae concesserant in Evandri Arcadum regis jura, duce Hercule, qui tum forte aderat, oppressum fuisse. De hoc Virgilius libro octavo.

Setiger] Aper. Erymantheum aprum vivum cepit Hercules astu, quod narrat Polyenus. Versabatur [Col. 1062B] (inquit) Erymantheus aper in quadam valle nivibus oppleta: quod ubi animadvertit Hercules ex eo vallis supercilio, qua major nivium vis erat, feram jactis lapidibus incessebat; ita irritata, dum in Herculem conatur irruere, incidens in altitudinem nivium, demersaque nullo negotio ab Hercule capta est, quam tergo impositam Mycenas detulit, et in media concione dimisit, cum summa omnium trepidatione (ut canit Apollonius) et in primis Eurysthei, qui se conjecisse dicitur in vas aeneum.

Ultimus coelum] Hercules pro Atlante coelum humeris sustinuisse dicitur. Claudianus:

   Te maximus Atlas
Horruit, imposito cum premerere polo.
Ad Atlantem profectus est Hercules, cum didicisset a Nereo se malis Hesperidum potiri non posse sine [Col. 1062C] illius ope. Sed interim dum Atlas Herculi operam navat, ipse coelum subiit: cumque jam recepturus Atlas non videretur, Herculis astu elusus est. Impetrat, ut ille tandiu coelo succedat, quo afferendo oneri pulvillum sibi aptet, atque ita correptis malis, quae humi jacebant, evestigio victor abiit.

Pretium] Praemium.



LIBER QUINTUS.
[Col. 1061]


IN PROSAM PRIMAM.
[Col. 1061C]

Proximo volumine disseruit Philosophia solos quidem bonos potentes esse, malos autem omnes imbecilles, malum item nihil esse: cum optimi maximi [Col. 1061D] regis providentia, et fatalis necessitatis serie in bonum (ut in finem suum) omnia dirigantur. Ex quo fit quod (uti Boetio perperam videbatur) bonis nunquam mala accidant, quod adversitas eis potissimum virtutis exercendae materia est juxta Ovidianum:

Scilicet adversis probitas exercita rebus,
   Materiam tristi tempore laudis habet.
Verum cum supra dictum sit fatum ab immobilis providentiae exordiis proficisci, et ita ipsas quoque fatales connexiones immobiles esse oportere, dubium fit, quomodo stare possit humani libertas arbitrii, cum inevitabili divinae providentiae fatique necessitate. Frustra quoque credi videtur, casum quidpiam esse: cum nihil cadere possit, quod Dei providentiam [Col. 1062C] non promeruerit. Toto igitur hoc libro de casu liberoque hominis arbitrio disputatur. Primum autem quid sit casus exponitur, idque hunc in modum: Casus est inopinatus ex confluentibus causis in his [Col. 1062D] quae ob aliud geruntur eventus.

Sed quod tu dudum de Providentia dixisti, re experior] Ita est legere in codicibus antiquis. Est autem sensus, Sed experior re, id est, experientia verum cognosco id quod tu dixisti dudum de Providentia, puta talem esse materiam, ut una dubitatione succisa innumerabiles aliae, velut hydrae capita succrescant. In aliis exemplaribus, additis quibusdam, haec leguntur. Sed quod tu dudum de Providentia quaestionem pluribus aliis implicatam esse dixisti, re experior.

Haec] An casus aliquid sit, et quid sit.

Tramite] Methodo, via compendiosa.

Decerno] Statuo.

[Col. 1063A] Nihil ex nihilo existere] Puta naturaliter et per causas particulares. Nam Deus universalis omnium causa ex nihilo mundum creavit.

De operante principio] De causa efficienti.

Rationum] Formarum.

In Physicis] Libro Physicorum secundo.



IN METRUM PRIMUM.

Hoc elegiaco pulchra quadam similitudine docet Philosophia, casum non esse de nihilo, tametsi non sit de agentis intentione. Quemadmodum enim, si duorum fluminum cursus jungantur, naves quoque et trunci in diversis adhuc alveis ab aqua recepti, necessitate fluviorum in unum tandem alveum defluentium conjunguntur, licet hoc praeter spem intentionemque accidat: ita et casus, etsi non ex agentis [Col. 1063B] animo fit, suas tamen peculiares causas habet.

Rupis Achemeniae] Montis Armeniae aut Parthiae. Achemenem Parthorum regem Porphyrio voluit esse, et ex Achemenidarum progenie derivatos Persarum reges Herodotus scripsit. Hinc Achemenius Persicus, Parthicus, vel Armenius. Lucanus:

Passus Achemen is longe decurrere campis.
Scopulis] Saxis prominentibus.

Ubi] Ordo est, Ubi pugna fugax versa figit spicula pectoribus sequentum. Sensus est, E monte majoris Armeniae, cui juncti sunt Parthi, qui, teste Trogo, cominus in acie praeliari, aut obsessas expugna e urbes nesciunt: pugnant itaque aut procurrentibus equis, aut terga dantibus, saepe etiam fugam simulant, ut incautiores adversum vulnera insequentes [Col. 1063C] habeant: plerumque in ipso ardore certaminis praelia deserunt, ac paulo post pugnam ex fuga repetunt. Unde poeta:

Fidentemque fuga Parthum, versisque sagittis?
Uno eodemque fonte Tigris et Euphrates oriuntur.

Pugna fugax] Gens Parthorum fugiendo pugnans.

Tigris] Hic a celeritate et cursu nuncupatus est. Nam Tigris Medorum lingua (ut Solinus aliique tradunt) sagittam significat, omniumque fluviorum velocissimum canit Dionysius. Alii tamen a tigride animali dictum volunt Tigrim. Divus Hieronymus: Tigris, inquit, fluvius de paradiso exiens juxta Scripturae fidem, pergensque contra Assyrios, et post multos circuitus (ut vult Josephus) in mare Rubrum effluens. Vocatur autem hoc nomine propter velocitatem, [Col. 1063D] instar bestiae nimia pernicitate currentis. Hoc nomen, teste Francisco Pico, facit genitivum Tigrios, Tigritos, Tigridos, et Attice .

Euphrates] Nomen sumpsit ex eo quod bona ferret. De hoc Hieronymus: Euphrates fluvius Mesopotamiae, in paradiso oriens. Porro Sallustius auctor certissimus asserit tam Tigris quam Euphratis in Armenia fontes demonstrari. Ex quo animadvertimus aliter de paradiso et fluminibus ejus intelligendum. Diodorus Siculus libro tertio: Post Nilum enim et Gangem flumina totius Asiae nobiliora, Euphrates ac Tigris ex Armeniae montibus fontes habent. Distant autem ab invicem stadiis mille et quingentis, delatique per Mediam et Paretanos, descendunt in Mesopotamiam, [Col. 1064A] quam undique circumdantes, regioni nomen indiderunt. Deinde per Babyloniam fluentes, in mare Rubrum deferuntur. Strabo lib. Geographiae II: Crescit Amanus multum in latum et altum, et multifidus est. Pars australior est Taurus, qui Armeniam disterminat a Mesopotamia. Hinc fluunt Tigris et Euphraetes, qui Mesopotamiam circumdant, et apud Babylonios invicem cohaerent. Deinde in mare Persicum emittunt, quorum Euphrates major est, et plus regionis flexuoso alveo percurrit. Fontes habet in parte Tauri boreali, fluit ad occidentem per Armeniam (quae major appellatur) usque in Armeniam minorem, quam a dextris habet, a sinistris vero Lisanam. Deinde ad austrum flexus confiniis jungitur Cappadocum, quae ad dextram relinquit, ad sinistram Comagenorum confinia, [Col. 1064B] rursumque a Sicinsina, etiam Sophina majoris Armeniae ad sinistram relicta, progreditur in Syriam, atque iterum flexum alium capit in Babylonios, et Persicum sinum. Tigris ex eodem monte Seleuciam illatus, ad Euphratem accedit, ibique efficit Mesopotamiam: deinde in eumdem sinum intrat. Euphratis ac Tigridis fontes inter se distant ad stadia duo millia et quinquaginta. Hactenus Strabo.

Uno fonte] Fontibus unius et ejusdem Armeniae montis, cui teste Strabone nomen est Tauro.

Abjunctis] Separatis.

Quos tamen] Ordo est, Quos vagos casus declivia, id est declivitates terrae, subaudi tegunt, et quos casus vagos defluus ordo gurgitis lapsi regit.



IN PROSAM II.

[Col. 1064C] Dubitat hoc loco Boetius sciscitaturque, sitne ulla humani libertas arbitrii, an ipsos quoque animarum motus fatalis necessitas constringat. Cui Philosophia respondent, omni rationali naturae libertatem adesse arbitrii, sed supernis divinisque substantiis majorem, deinde tametsi non aequalem, tamen proximam humanis animis se in divinitatis contemplatione conservantibus: minus vero liberas eas esse, cum ad corpora dilabuntur, minusque etiam, cum terrenis artubus colligantur. Animadvertendum autem hoc totum ex Platonis opinione dictum, quasi animae sint, antequam corporibus conjungantur. Extremam vero servitutem esse dicit earum quae sceleribus mancipatae propriam amiserint libertatem.

Inscitiae] Ignorantiae.

[Col. 1064D] Caligant] Obscurantur, tenebrescunt.

.
Homerici versus pars est posterior ex Hiados libro tertio, id est, omnia videt, et omnia inaudit:

Aspicit omnia, et omnia inaudit.



IN METRUM II.

Carmen hoc ejusdem generis est cum penultimo quarti voluminis. Praefert eo Philosophia divinae providentiae perspicacitatem solis claritati, de quo Homerus:

Sol qui cuncta vicet, quique omnia maximus audit.
Hic enim tametsi maximo splendore mirifice refulgeat, terrarum tamen intima penetrare nequit. Providentiae vero lumen immensum cuncta non inspicit [Col. 1065A] solum, sed etiam penitissima quaeque eorum perspicit. Neque ei ulla vel noctis caligo, vel terrae moles obsistere valet.

Phoebum] Solem.

Melliflui] Melle fluentis.

Canit] Carmine laudat, cum aliubi tum in Iliados tertio, ut et paulo ante dictum est: Et tu, sol, qui universa et vides et audis. Vide Plinium libro Naturalis Historiae II, cap. 6.

Perrumpere] Penetrare.

Cuncta tuenti] Omnia intuenti. Prisca Sibylla in lib. Justini philosophi et martyris, interprete Francisco Pico:

Unus enim Deus est, solus non editus, ingens,
Omnia conspiciens, non visilis, induperator,
Quem moritura caro potis est comprendere nunquam.



IN PROSAM III.
[Col. 1065B]

Hac prosa dubitabundus Boetius de libero hominis arbitrio et Dei praescientia disserit, quae quo modo simul possint consistere, ut alteri alterum non officiat, minime videt. Nam recepta divinae praescientiae necessitate, omnia serie quadam indeflexa constringi tenerique videntur. Quod si ita esset, frustra sperarent homines, aut deprecarentur, quae futurae necessitatis legibus implicata mutari alioque converti nequirent.

Aut quid hoc refert vaticinio illo ridiculo Tiresiae] Sensus est, aut quid, quasi dicat, nihil hoc distat ab illo ridiculo Tiresiae vaticinio, quod est apud Horatium libro Sermonum secundo:

O Laertiade, quidquid dicam, aut erit, aut non:
[Col. 1065C] Divinare etenim magnus mihi donat Apollo.
Tiresias Thebanus, cum forte duos angues coeuntes percussisset, in feminam fuit conversus, ac septem annos in eo sexu durasse fertur. Rursusque cum eosdem serpentes verberasset, in pristinum sexum reversus est. Quod quidem ne quis omnino fabulosum putet, legat et Plinium in septimo Naturalis Historiae, et divum Augustinum de conjugiis veteris ac novae legis, qui asserunt quibusdam id accidisse. Caeterum Tiresias, ab Jove Junoneque contendentibus utrius major in coitu voluptas sit, maris an feminae, judex electus, majorem esse feminae voluptatem affirmavit. Qua sententia Juno irata, illum obcaecavit. Jupiter vero pro oculis ademptis ei,

Scire futura dedit, poenamque levavit honore.
[Col. 1065D] Callimachus et Propertius eo dicunt obcaecatum Tiresiam, quod Pallada nudato corpore se levantem in aquis aspexisset. Hinc proverbium, , Caecior Tiresia, de eo qui supra modum caecutit.

Uti paulo ante cantabas] Carmine sexto quarti libri.



IN METRUM IV.

Carmen est ejusdem generis cum proximo, quo Severinus admirabundus obstupescit, causam desiderans, cur ea duo vera, alterum de divina praescientia, alterum de arbitrii nostri libertate, separatim secretimque perpensa, fidem admittant; eadem autem conjuncta minime nobis cohaerere videantur.

Carptim] Separatim.

[Col. 1066A] Jugari] Conjungi.

Sed mens] Ignorantiae animi nostri imputat, quod rerum veritatem perspicere non valemus.

Obruta] Oppressa.

Caecis membris] Corpore caliginem oblivionemque animo inferenti.

Luminis] Intellectus.

Igne] Vigore.

Tenues nexus] Subtiles conjunctiones.

Sed cur] Platonicum hoc est. In dialogo enim Platonis de virtute, qui Menon inscribitur, Socrates Menonem Aristippi et Gorgiae auditorem ad id perducit, quod impossibile est nos investigando aliquid cognoscere; aut si investigando assequimur cognoscimusque, illud alias cognovimus. Itaque id cognoscere [Col. 1066B] non aliud esse quam reminisci et in memoriam revocare. Quo enim tramite (inquit Menon) investigabis, o Socrates, quod quidem quid sit omnino ignoras, quale tibi proponens, id quod ignoras inquires; aut etiam si in illud incidas, quonam signo id quod ignoraveras illud esse agnosces? Cui Socrates, Intelligo (inquit) quid velis, o Menon; at tu animadvertisne quam litigiosam argumentationem in medium adduxisti, quod scilicet homo neque quod noscit, neque quod ignorat, inquirit: nam si noscit, nulla inquisitione opus est, sed neque quod nescit, id investigat. Non enim novit quid quaerat. Quare tandem colligit, nihil investigando nos discere posse, nisi quae antea scivimus, etiam eodem modo.

Mentem altam] Divinam.

[Col. 1066C] Cerneret] Contemplaretur.

Summam] Universalem propositionem.

Singula] Singularia.

Neutro est habitu] Boetius cum magis sit Platonicus quam Aristotelicus, medium tamen se praebet inter utrumque philosophum, et eorum concordiam se traditurum aliquando pollicitus est: quod an praestiterit Deus novit. Aristotelis sententia est, nihil incommodi accidere, aliquo modo scire, quod quis discit, et aliquo modo ignorare. Nam nihil absurdi est, si scit quodammodo, ut in universali, quod peculiariter et proprie discit. Sed si hoc modo, ut quatenus discit, sic et scit, inconveniens est. Scit igitur in universali quod ignorat in particulari, et discit in particulari quod scit in universali.

[Col. 1066D] Consulit] In consilium adhibet.

Alte] In divina mente.

Visa] Perspecta.

Retractans] Reminiscens.

Oblitas] Oblivioni traditas. Passive dixit. Sic Maro:

Nunc oblita mihi tot carmina.

Addere partes] Adonius versus, caeteris in carminis fine subjectus.



IN PROSAM IV.

Diluit ea Philosophia quae Severinus haesitabundus objecit, et singulatim objectionum nodos enodat, ostendens Dei praescientiam et humani arbitrii libertatem simul consistere. Divus Hieronymus in Jovinianum capite trigesimo secundo: Liberi arbitrii nos [Col. 1067A] condidit Deus, nec ad virtutes, nec ad vitia necessitate trahimur. Alioquin ubi necessitas est, nec damnatio, nec corona est. Sicut in bonis operibus perfector est Deus (non est enim volentis, neque currentis, sed miserentis et adjuvantis Dei [Rom. IX]) ut pervenire valeamus ad calcem, sic in malis atque peccatis semina nostra sunt incentiva, et perfectio diaboli, cum viderit nos super fundamentum Christi aedificare fenum, ligna, stipulam (I Corinth. III), tunc supponit incendium.

Quod ita demum] Quod Boetius liberum arbitrium per Providentiam nobis auferri suspicabatur, ejusmodi ratione colligit: Quidquid est futurum, aut necessario est futurum, aut contingenter. Si necessario, perit libertas arbitrii. Si contingenter, qui potest esse praescientia, [Col. 1067B] cum de contingentibus non sit scientia, sed magis conjectura? Primum igitur incipit Philosophia ostendere praescientiam futuris rebus necessitatem non imponere, deinde probat de contingentibus et incertis certam apud Deum esse posse praescientiam.

Quaero enim] Hoc loco Philosophia tuetur aliquo modo rationem eam quam supra Boetius omnino improbavit, non eo futura evenire quod Deus ea praevidit, sed quia futura sunt, Deum praevidisse. Haec ratio bona est in eo quod liberum arbitrium a necessitate vindicat; verum in hoc falsa, quod futura praescientiae causam ponit.

Quae quia praescientiam] Sensus est, Quaero ex te, Severine, cur illam solventium rationem minus efficacem putes, an ideo quod praescientiam futuris rebus [Col. 1067C] causam necessitatis esse non existimes: verum age modo si necessario res futuras sentis, unde trahis istius causam necessitatis, nisi ex praescientia? Si igitur tibi demonstravero hanc praenotionem divinam non imponere futuris necessitatem, quod et tute paulo ante fatebaris, nihil erit quo liberum arbitrium impediri putes.

Quantum ad hoc attinet] Id est ad hanc conclusionem, quae ait praescientiam esse necessitatis futurorum causam.

Sed praescientia, inquies] Tacitae quaestioni occurrit. Si forte Severinus objecisset hunc in modum: Esto ut nulla sit futuris ex praescientia necessitas, est tamen signum ea necessario esse futura. Huic Philosophia sic respondet. Pari ratione etiam si nulla [Col. 1067D] foret praenotio, necessarius futuri constaret eventus. Cujus rei ratio haec est. Signum non efficit rem eam cujus est signum, sed tantum quid sit ostendit. Verbi gratia: Hedera ante cauponam suspensa vinum venale significat, non efficit ut id sibi venale habeatur.

Quasi vero] Sensus est, Non laboramus an eventura sint quae praesciuntur, sed an suapte natura ut eveniant necessitatis aliquid patiantur.

Sed hoc, inquies] Solvit eam dubitationem Philosophia quam Severinus supra his verbis proposuit. Si quid ita futurum est, ut ejus certus ac necessarius non sit eventus, id eventurum esse praesciri qui poterit?

Cujus erroris causa] Nunc Philosophia tollendae alteri [Col. 1068A] Boetianae dubitationi se accingit, quae est, an de incertis ulla possit esse praescientia, cum scientia nihil nisi certum comprehendatur. Proinde si incerta pro certis praevideantur, id non esse praescientiam, sed opinionis caliginem putat. Diluens autem haec objecta, Philosophia dicit hujus erroris causam esse quod opinamur omnia quae cognoscuntur, suapte natura, non vi aut facultate cognoscentium, comprehendi, quod falsum est. Si enim cognitio rei quidem quae cognoscitur, non autem cognoscentis facultatem sequeretur, res ab omnibus uno eodemque modo cognoscerentur, neque foret divinae humanaeque intelligentiae discrimen ullum, quod quam sit falsum quis non videt?

Ille] Visus.

[Col. 1068B] Eminus] E longinquo.

Jactis] Emissis. Hoc loco Platonis opinionem sequitur, cui reclamat Aristoteles. quem impudentissima theologistarum turba contra veterum eorumdemque doctissimorum theologorum sententiam nihil verita est in coelum recipere. Sed supra hoc alibi commodius. Stoici causas esse videndi dicunt, radiorum ex oculis in ea quae videri queunt emissionem, aerisque simul intentionem. Democritus et Epicurus opinantur per imaginum insertus visualem potentiam accidere, radiosque quosdam ab oculis exertos, simul atque subjectae rei institerint, rursus in eosdem redire insertarique. Aristoteles acutissimo vir ingenio, sed Platone inferior, existimat visionem fieri rei visibilis specierum intra oculos receptu. Empedocles imaginibus [Col. 1068C] radios immiscuit, idque conjunctim imaginis radios vocavit. Hipparchus autumat ab utroque oculo ad corporum lineamenta exporrectos, perinde atque manuum admotu corpora summa pertrectante, apprehensionem eorum ad visualem vim referre. Plato per corradiantiam visum fieri existimat, lumine ab oculis quidem exerto ad aliquantum intervalli per cognatum sibi aerem effluente, a corporibus vero illato occursante illi, aeremque intermedium diffusum amolituque facilem cum visuali igne intendente. Haec enim dicitur corradiantia Platonica.

Hic] Tactus.

Orbi] Corpori rotundo.

Intelligentia] Intellectus incorporeus et a materia sejunctus. Exemplis ostendit in cognoscendo omnia [Col. 1068D] suapte potius facultate quam eorum quae cognoscuntur uti.



IN METRUM V.

Hoc carmine Glyconico Stoicos erroris jam dicti seminatores, puta quod res ex sua potius natura quam cognoscentium facultate comprehendantur, acriter incessit Philosophia, eorumque opinionem confutat. Aiebant ii cognitionem solum ab exteriorum corporum similitudinibus animo impressis perfici. Quod si verum foret, mens pateretur ab externis rebus, sed in confesso est apud omnes qui recte philosophantur, intellectum esse activum, mentemque, quando intelligit agere, non pati.

[Col. 1069A] Porticus] Stoicos significat, de quibus in primo commentario diximus.

Obscuros] Ex quorum verbis implicatis vix potest colligi sententia.

Qui] Stoici.

Sensus] Sensiones.

E corporibus extimis] Ex rebus exterioribus. Licenter autem produxit, quae corripienda est. Sed videtur veteres imitatus, qui dixerunt corpus et corpor, sicut decus et decor, algus et algor, frigus et frigor.

Ut] Quemadmodum.

Quondam] Aliquando.

Aequore] In planitie, superficie, plano spatio.

Notis] Prima contracta, id est signis qua corpora extrinsecus imprimunt.

[Col. 1069B] In vicem] Ad similitudinem.

Notio] Cognitio.

Quae vis] Potentia. Sciendum tria esse genera intellectionum, quorum primum dicitur simplicium apprehensio: hinc est quod ait, Singula prospicit, hoc est, singulatim et secretim rem unamquamque et simpliciter intelligit. Secundum, compositio aut divisio, unde est: Aut quae cognita dividit? Quae divisa recolligit? Tertium, ratiocinatio, qua ex notis ea quae ignota erant: assequimur. Hinc dicit Tum sese referens sibi, Veris falsa redarguit.

Legens] Transiens, percurrens.

Alternum iter] Modo ascendendo ab infimis ad suprema, modo descendendo a summis ad ima.

Desidit] Media externa, id est descendit.

[Col. 1069C] Tum] Deinde.

Referens] Reducens, et quasi in orbem ratiocinando recolligens.

Praecedit] Hoc loco, ut tere solet, Platonem exprimit, qui rerum species ab initio animae insitas existimavit, sed contagione terreni corporis eam sopitam degravatamque non agere, nisi externorum sensuum passione excitetur; excitatam vero specie, quam sensus exterior impressit, evocari; et cojuncta specie interna cum ea quam extrinsecus accepit, tum demum intelligere.



IN PROSAM V.

Ex eo quod supra tractatum est, cognitionem non rei quae noscitur naturam, sed cognoscentis vim facultatemque sequi, ostenditur Deum incerti eventus [Col. 1069D] futura ut certa praescire, tametsi hoc humana ratio minime concipiat. Nam si cognoscentis naturam sequitur, tenendum est diversis substantiis diversas esse cognoscendi facultates, quarum alia praestet alii: ita ut quae perfectior sit, inferiores quoque in se habeat, imperfectiores ad eam quae praestantior est, aspirare non queant. Neque enim sensus et imaginatio ad rationis judicium sese attollunt, neque ratio potest comprehendere divinae intelligentiae modum, qui longe est absolutissimus, et futura nobis incerta certissima praescientia complectitur.



IN METRUM VI.

Carmen est Archilochium dactylicum constans dactylico bucolico tetrametro, id est tribus dactylis, [Col. 1070A] vel spondeis, vel alternis, et quarto pede tantum dactylo partem orationis finiente, deinde tribus trochaeis. Et Philosophia humanae naturae dignitatem praestantiamque commemorat, atque hominem ex fortunae habitudine staturaque ad coelestium rerum amorem contemplationemque admoneri, ut qui ex omni animantium genere solus despectet humum, vultuque sublato coelum suspectet.

Alia extento] Ut serpentes et animalia reptilia.

Enatet] Evolet; metaphora est notissima.

Transmittere] Transire. Veteres dixerunt tramitto pro transmitto.

Prona] Terram versus inclinata. Ovidius:

Pronaque cum spectent animalia caetera terram,
Os homini sublime dedit, coelumque videre
Jussit, et erectos ad sidera tollere vultus.

[Col. 1070B] M. Tullius Cicero libro de Legibus primo: Artes innumerabiles repertae sunt docente natura, quam imitata ratio res ad vitam necessarias solerter consecuta est. Ipsum autem hominem de eadem natura non solum celeritate mentis ornavit, sed et sensus tanquam satellites attribuit, figuramque corporis habilem atque aptam ingenio humano dedit. Nam cum caeteras animantes abjecisset ad pastum, solum hominem erexit ad coelique quasi cognationis domiciliique pristini conspectum excitavit: tum speciem ita formavit oris, ut in ea penitus reconditores effingeret. Silius Italicus libro XV:

Nonne vides hominum ut celsos ad sidera vultus
Sustulerit Deus, ac sublimia finxerit ora,
Cum pecudes, volucrumque genus, formasque ferarum
Segnum atque obscenam passim stravisset in alvum?
Ad laudes genitum capiat si munera divum,
Felix ad laudes hominum genus.
[Col. 1070C] Lactantius libro secundo de Origine erroris, capite item secundo: Juvat ergo velut in aliqua sublimi specula constitutum, unde universi exaudire possint, Persianum illud proclamare:

O curvae in terras animae, et coelestium inanes.
Coelum potius intuemini, ad cujus spectaculum vos excitavit ille artifex verus Deus. Ille vobis sublimem vultum dedit, vos in terram curvamini, vos altas mentes, et ad patrem suum cum corporibus suis erectas, ad inferiora deprimitis, tanquam vos poeniteat non quadrupedes esse natos. Fas non est coeleste animal cum terrenis in terramque vergentibus versari. Quid vos beneficiis coelestibus orbatis, pronique in terram vestra sponte procumbitis? Humi enim miseri volutamini, cum deorsum quaeritis quod in sublimi quaerere debuistis? Divus [Col. 1070D] Ambrosius, libro Hexaemeron sexto: Cave, o homo, pecudum more curvari, cave ne in alvum te non tam corpore quam cupiditate deflectas. Respice corporis tui formam, et speciem congruentem celsi vigoris assume. Si sola animalia prona pascantur, cur te in edendo sternis ipse, quem natura non stravit? Cur eo delectaris in quo naturae injuria est? Cur noctes et dies cibo intentus pecorum more terrena depasceris? Cur illecebris corporalibus deditus ipsum te inhonoras, dum ventri atque ejus passionibus deservis? Cur intellectum tibi adimis, quem tibi creator attribuit? Cur te jumentis comparas, a quibus te voluit Deus segregari, dicens: Nolite fieri sicut equus et mulus, quibus non est intellectus? Aut si te edacitas equi, intemperantiaque delectat, et adhinnire [Col. 1071A] ad feminas voluptati est, delectet in freno maxillas tuas chamoque constringi. Si crudelitate pasceris, ferarumque haec rabies est, quae propter saevitiam trucidantur, vide ne in te quoque crudelitatis tuae vertatur immanitas.



IN PROSAM VI.

Hac ultima hujus eruditissimi cultissimique operis prosa, docet ex Dei providentia consiliis hominum actionibusque nihil necessitatis imponi, idque vel potissimum hac ratione. Deum aeternum esse, cunctorum ratione degentium commune est judicium. Aeternitas autem est interminabilis vitae tota simul et perfecta possessio: in qua quidem nihil est praeteritum, nihil futurum, verum praesentia sunt omnia. Cognitio vero (ut paulo ante disputatum est) modum [Col. 1071B] sequitur et naturam cognoscentis; at modus cognoscendi in Deo est tum aeternus, tum praesentarius. Omnia igitur tanquam praesentia scit Deus: unde et providentia potius quam praevidentia dicitur, quasi ab excelso rerum culmine infima quaeque prospiciat. Sed quae praesentia videntur, nullam ab his a quibus conspiciuntur necessitatem accipiunt, cum nihil rebus, dum geruntur, necessitatis imponat intuitus. Proinde divina providentia res futuras, quas tamquam praesentes conspicit, nulla necessitate astringit. Uti enim nos temporario hoc nostro praesenti quaedam sine necessitate videmus, ita Deus omnia simul suo aeterno contuetur, nec ob id vel rerum naturam proprietatemque mutat, vel judicia confundit. Divus Gregorius libro Moralium X: Praescire dicitur [Col. 1071C] qui unamquamque rem antequam veniat videt, et id quod futurum est prius quam praesens fiat praevidet. Quomodo Deus est praescius, dum nulla, nisi quae futura sunt, praesciantur? Et scimus quia Deo futurum nihil est, ante cujus oculos praeterita non transeunt, futura non veniunt, quippe quia omne quod nobis fuit et erit in ejus prospectu praesto est, et omne quod praesens est scire potest potius quam praescire. Et quia ea, quae nobis futura sunt videt, quae tamen ipsi semper praesto sunt, praescius dicitur: quamvis nequaquam futurum praevidet, quod praesens videt. Nam et quaecunque sunt, non in aeternitate ejus ideo videntur, quia sunt; sed ideo sunt, quia videntur. In illo enim nec praeterita, nec futura reperiri queunt, sed cuncta mutabilia immutabiliter durant; et quae in seipsis simul [Col. 1071D] existere non possunt, illi simul omnia assistunt, nihilque in illo praeterit, quod transit quia in aeternitate ejus modo quodam incomprehensibili cuncta volumina saeculorum transeuntia manent, currentia stant. Haec ex Gregorii Moralibus carptim desumpta collegimus, eo quod ad hunc locum non nihil facere videbantur.

Deum quidem aeternum] Differunt aeternum et perpetuum. Aeternum enim dicitur quod interminabilis vitae plenitudinem simul complectitur permanendo. Perpetuum, quod vitam eundo continuat.

Scientia quoque ejus] Divo Aurelio auctore, libro de Civitate Dei undecimo, capite vigesimo primo: Deus non more nostro vel quod futurum est prospicit, vel quod praesens est aspicit, vel quod praeteritum est respicit, [Col. 1072A] sed alio modo quodam a nostrarum cogitationum consuetudine longe lateque diverso. Ille quippe non ex hoc in illud cogitatione mutata, sed omnino incommutabiliter videt, ita ut illa quidem quae temporaliter fiunt, et futura nondum sint, et praesentia jam sint, et praeterita jam non sint: ipse vero haec omnia stabili ac sempiterna praescientia comprehendat, nec aliter oculis, aliter mente. Non enim ex animo constat et corpore, nec aliter nunc, aliter antea, aliter postea: quoniam non sicut nostra, ita ejus quoque scientia trium temporum, praesentis videlicet et praeteriti vel futuri varietate mutatur, apud quem non est immutatio, nec momenti obumbratio. Nec enim ejus intentio de cogitatione in cogitationem transit, in cujus incorporeo contuitu simul adsunt cuncta quae novit: quoniam tempora ita novit nullis [Col. 1072B] suis temporalibus notionibus, quemadmodum temporalia movet nullis suis temporalibus motibus.

Hic si dicas] Repetit objectionem supra motam, eamque diluit ejusmodi ratione, quam nemo nisi divinorum speculator intelligat.

Duae sunt etenim necessitates] Dilutionem objecti, tum latius, tum planius exponit, ostendens duo esse necessitatis genera, alteram quidem simplicem et absolutam, alteram vero necessitatem conditionis.

Quia igitur refert] Id est interest.

Hoc scilicet] Subaudi refert, et diluit motam dubitationem.

Sed si in mea, inquies] Aliam affert objectionem, quam pro materiae qualitate sat luculento sermone diluit.

[Col. 1072C] Quid igitur, inquies] Rursus aliam proponit dubitationem, quam et mox removet, et refellit.

Quae cum ita sint] Concludit humani libertatem arbitrii et divinam praescientiam simul consistere: super qua re latius lege et relege Dialogum Laurentii Vallae, qui juste ne taxet Severinum nostrum, meliusque eo hanc materiam expediat, an sophisticis cavillis agat, et oratoriis fucis obducat veritatem, non est nunc meae facultatis judicare. Verum id censurae doctioribus relinquo.

Spectator] Salomon Proverbiorum cap. XV: In omni loco oculi Domini contemplantur bonos et malos. Hieronymus in quadam epistola: Omnium speculatorem Deum crede, et cave ne quid quod divinis oculis indignum sit, aut opereris, aut cogites.

[Col. 1072D] Bonis praemia] Baptista Mantuanus:

Et scelus a superis, et habet sua praemia virtus.

Aversamini] Pulcherrima adhortatio ad pulcherrimas virtutes sub hujus operis pulcherrimi finem.

Judicis cuncta cernentis] Aurelius Prudentius in Hymnorum libro:

Sic tota decurrat dies,
Ne lingua mendax, aut manus,
Oculive peccent lubrici:
Ne noxia corpus inquinet.
Speculator astat desuper,
Qui nos diebus omnibus
Actusque nostros prospicit
A luce prima in vesperum.
Hic testis, hic est arbiter.
Hic intuetur quidquid
[Col. 1073A] Humana quod mens concipit.
Hunc nemo fallit judicem.
Ludovicus Gibus ad Titum:

Vivere flagitio si vis, Tite, liber ab omni,
   In desolato sit tua vita loco.
Atque ibi quidquid ages, furtimve palamve, memento
   Inspectatorem semper adesse Deum.



PROTESTATIO.
[Col. 1074A]

In his Commentariis et caeteris quae vel edidimus, vel Dei gratia sumus edituri, nihil omnino approbamus nisi quod a catholica tantum Ecclesia decretum atque assertum fuerit, semper parati et verum a recte sentientibus edoceri, et superbis sophistis, veritate patrocinante, refragari.




[Col. 1073]
CATALOGUS AUCTORUM TAM GRAECORUM QUAM LATINORUM QUORUM PULCHERRIMA DICTA IN HIS COMMENTARIIS MURMELLII IN LIB. BOETII DE CONSOLATIONE PHILOSOPHIAE VEL RECITANTUR VEL EXPLICANTUR.



[Col. 1073] A
    Accius.
    Acron.
    Aemilius Probus.
    Agnellus.
    Alexander Hegius.
    Algateles.
    Ambrosius.
    Anaxagoras.
    Angelus Politianus.
    Antonius Codrus Urceus.
    Antonius Mancinellus.
    Apollo Pythius.
    Apuleius.
    Aratus.
    Aristippus.
    Aristophanes.
    Aristoteles.
    Asconius.
    August. Dathus.
    Aulus Gellius.
    Aurelius Augustinus.
    Ausonius.
    Avicenna.

B
    Baptista Mantuanus.
    Bessarion.
    Bocatius.

C
    Callimachus.
    Calphurnius.
    Cassiodorus.
    Cato.
    Catullus.
    Cebes Thebanus.
    Christoph. Landinus.
    Cicero.
    Cinna.
    Claudianus.
    Clemens.
    Cleobulus.
    Cornelius Celsus.
    Cornelius Tacitus.
    Cyprianus.

D
    David psalmographus.
    Democritus.
    Demosthenes
    Diodorus Siculus.
    Diogenes Cynicus.
    Diogenes Laertius,
    Donatus.

E
    Ecclesiastes.
    Empedocles.
    [Col. 1073] Ennius.
    Epimenides.
    Erasmus Roterodamus.
    Eratosthenes.
    Euripides.
    Eusebius.
    Eutropius.

F
    Faustus Andrelinus.
    Festus Pompeius.
    Florus.
    Franciscus Petrarcha.
    Franciscus Philelphus.
    Fulgentius.

G
    Georgius Merula.
    Georgius Valla.
    Georgius Magnus.
    Guarinus Veronensis.

H
    Hermannus Buschius.
    Herodotus.
    Hesiodus.
    Hieronymus.
    Higinus.
    Hipparchus.
    Homerus.
    Horatius.

I
    Isaccius.
    Isaias propheta.

J
    Jacobus apostolus.
    Jacobus Bononiensis.
    Jamblicus Platonicus.
    Joannes Aedicollius
    Joan. Caesarius.
    Joan. Campanus.
    Joan. Evangelista.
    Joan. Franciscus Picus.
    Joan. Picus Mirandula.
    Josephus.
    Julius Caesar.
    Julius Capitolinus.
    Justinus.
    Juvenalis.
    Juvencus.

L
    Lactantius.
    Laurentius Valla.
    Leonardus Aretinus
    Lucanus.
    Lucianus.
    Lucilius.
    Lucretius.
    [Col. 1074] Ludovicus Bigus.

M
    Macrobius.
    Malachias propheta
    Manlius Antiochenus poeta.
    Mar. Antonius Sabellicus.
    Marcus Varro.
    Marsilius Ficinus.
    Martialis.
    Martianus Capella.
    Matthaeus evangelista.
    Matth. Palmerius.
    Maximianus poeta.
    Menander.
    Michael Fernus.
    Moses.

N
    Nicolaus Crescius.
    Nicolaus Perottus.
    Nicolaus Valla.
    Nigidius.

O
    Origenes.
    Ovidius.

P
    Pacuvius.
    Papinius.
    Parmenides.
    Paulus Cortesius.
    Pausanias.
    Periander.
    Persius.
    Petronius Arbiter.
    Pherecydes.
    Philippus Beroaldus.
    Philo Judaeus.
    Philostratus.
    Phocas grammaticus.
    Phocylides.
    Pindarus.
    Pius Baptista Bononiensis.
    Platina.
    Plato.
    Plautus.
    Plinius.
    Plutarchus.
    Polienus.
    Pomponius Mela.
    Prisca Sibylla.
    Priscianus.
    Procopius.
    Prodicus sophista
    Propertius.
    Prosper.
    Prudentius.
    [Col. 1074] Ptolemaeus.
    Publius mimograph.
    Pythagoras.

Q
    Quintilianus.

R
    Raphael Volaterranus.
    Regum Historia sacra.
    Rudolphus Agricola.
    Rudolphus Langius.

S
    Sallustius.
    Salomon.
    Sapientiae liber.
    Seneca.
    Septimius.
    Servius.
    Sext. Turpilius.
    Sidonius Apollinaris.
    Silius Italicus.
    Simonides.
    Socrates.
    Solinus.
    Solon.
    Spartianus.
    Speusippus.
    Statius.
    Stesichorus.
    Strabo.
    Suetonius
    Suidas.
    Symmachus.

T
    Terentianus.
    Terentius.
    Tertullianus.
    Theodoricus rex.
    Theophrastus.
    Thomas Aquinas.
    Thucydides.
    Tibullus.
    Titinnius.
    Titus Livius.
    Tobiae liber.
    Tranquillus.
    Trogus.

V
    Valerius Maximus.
    Virgilius.

X
    Xenophon.

Z
    Zeno.






[Col. 1075]
AN. MANL. SEV. BOETII DE UNITATE ET UNO. (G,S)*

[Col. 1075A] Unitas est qua unaquaeque res dicitur esse una: sive enim sit simplex, sive composita, sive spiritualis, sive corporea, res unitate una est, nec potest esse una nisi unitate, sicut alba nisi albedine, nec quanta nisi quantitate. Non solum autem unitate una est, sed etiam tandiu est quidquid id quod est, quandiu in se unitas est. Cum autem desinit esse unum, desinit esse id quod est; unde est hoc: Quidquid est, ideo est quod unum est, quod sic ostenditur. Omne enim esse ex forma est in rebus creatis, sed nullum esse ex forma est, nisi cum forma materiae unita est. Esse enim non est nisi ex conjunctione formae cum materia. Unde philosophi dicunt illud describentes: Esse est existentia formae in materia. [Col. 1075B] Cum autem forma materiae unitur, ex conjunctione utriusque necessario aliquid unum constituitur. In qua constitutione illud unum non permanet, nisi quandiu unitas formam cum materia tenet. Sed destructio rei non est aliud quam separatio formae a materia; sed separatio et unitio contraria sunt, igitur separatione si res destruitur, profecto in suo esse non nisi unitate conservatur. Unitio autem non fit nisi ab unitate qua est, ab unitione quod erat unum dissolvitur. Soluta autem unione, destruitur essentia ejus, quod ex earum unitione provenerat, et fit non unum. Quapropter sicut unitate res ad esse ducitur, sic et in illo esse custoditur. Unum esse et unum [Col. 1075C] inseparabiliter comitantur se, et videntur simul natura, quia enim creator unus est, ideo rebus quas condidit hoc in munere dedit, ut unaquaeque esset etiam una. Ac per hoc ex quo res habet esse, una est: ideo motus substantiarum est ad unum, et propter unum, et nihil eorum quae sunt appetit esse, sed omnia sicut appetunt. Habere autem esse non possunt nisi unum, ideo omnia ad unum tendunt. Unitas enim est quae unit omnia, et tenet omnia diffusa in omnibus quae sunt. Quapropter quia materia non habet esse nisi per unionem sui cum forma, forma autem non tenet unitatem cum materia, nisi unitas sit, ideo materia eget unitate ad uniendum se, et de natura sua [Col. 1075D] habet multiplicari, dividi et spargi. Unitas vero retinet, unit et colligit, ac per haec ne materia dividatur et spargatur, necesse est ut ab unitate retineatur. Quidquid autem per se non unitur, per se utique spargitur, quia omnis quae facit aliquam rem contrariam agenti, facit contrariam factae rei. Contrariorum enim contrarii sunt effectus: quia unitas facit unum, profecto materia facit divisionem, ac per hoc unitas per se retinet materiam. Sed quidquid per se retinet, non potest facere separationem. Forma ergo existens in materia est quae perficit et custodit essentiam cujuslibet rei. Unitas est descendens a prima unitate quae creavit eam. Prima enim et una unitas, quae est [Col. 1076A] unitas sibiipsi, creavit aliam unitatem quae est infra eam. Sed quia omne creatum diversum est a quo creatum, profecto creata unitas a creante omnino diversa esse debuit, et quasi opposita. Sed quia creatrix unitas non habet principium neque finem, nec permutationem, nec diversitatem, ideo creatae unitati accidit multiplicitas, diversitas, et mutabilitas, ita ut in quadam materia sit habens principium, ut in generatis, et finem, in quodam vero ut in creatis principium et finem, quia in quibusdam subjacet permutationi et corruptioni. In quibusdam enim materia est subtilis, simplex, remota a contrarietate et separatione, perficitur autem ei unitas et unitur cum ea sicut haec et illa. Sicut non divisibile in actu, sicut [Col. 1076B] in coelestibus corporibus, in quibusdam unitas a materia inseparabilis est, et ideo carent fine, quia perpetua sunt. In quibus vero materia fuerit spissa, debilis non adaequatur eis unitas, sed debilitatur in uniendo eorum essentiam, et ob hoc dissolvitur essentia eorum, quia non retinetur ab unitate sicut in generatis quae habent principium et finem. Quanto enim unaquaeque unitas propinquior fuerit primae et verae unitati, tanto materia formata per illam erit magis una et simplex; et e converso, quanto remotior fuerit a prima unitate, tanto erit multiplicior et compositior, et ob hoc unitas quae duxit ad esse materiam intelligentiae est magis una, et simplex, et [Col. 1076C] non multiplex, nec divisibilis essentialiter; sed si divisibilis est, hoc siquidem accidentaliter est, et ideo haec unitas simplicior, et magis una est omnibus unitatibus quae ducunt ad esse caeteras substantias, eo quod immediate adhaeret primae unitati quae creavit eam. Sed quia unitas subsistens in materia intelligentiae est unitas simplicitatis, ideo necessario unitas subsistens in materia animae, quia infra eam est, crescit et multiplicatur, et accidit ei mutatio et diversitas, et sic paulatim descendendo a superiori per unum gradum materiae inferior unitas augetur et multiplicatur quousque pervenietur ad materiam quae sustinet quantitatem, scilicet, substantiam hujus, [Col. 1076D] quae quia a prima unitate remotissima est, et propter spissitudinem crassitudine sua opposita substantiae superiori quae est subtilis et simplex, quoniam illa est subjectum principii et initii unitatis. Finis vero multum distat a principio, quoniam finis non est dictus nisi defectus virtutis principii et terminus, unde secundum descensum unitatis a superiore ad inferius fit degeneratio, sive simplicitatis et minorationis suae virtutis, ad similitudinem aquae quae in ortu suo subtilis et clara nascitur, sed paulatim deorsum fluens in paludibus et stagnis inspissatur et obscuratur: sic paulatim variatur unitas propter varietatem materiae quae sustinet eam; nam quia aliquid est materiae, [Col. 1077A] spirituale et aliquid corporale, est aliquid ejus purum et lucidum et aliquid ejus spissum et obscurum, et hoc propter quantitatem, ejus partes in aliquibus sunt rariores, ut in aere; in aliquibus vero strictiores, ut in lapide. Ideo unaquaeque res materiae, secundum gradum suae elongationis, a prima unitatis origine recipit unitatem, quae dignior est ex sua aptitudine: inde est quod videmus partes ignis nimis unitas, simplices et aequales adeo, quod forma ejus videtur una, non habens in se diversitatem. Partes vero aeris et aquae invenimus magis diversificatas et separatas, adeo quod partes eorum et unitates discerni possunt. In duris autem corporibus et spissis unitatis jam major diversitas et obscuritas est. Quia igitur materia in supremis formata est intelligentiae [Col. 1077B] forma, et forma rationalis animae, deinde postea forma animae sensibilis, deinde forma animae vegetabilis, deinde forma naturae, ad ultimum autem finis est forma corporis, hic non accidit ex diversitate virtutis agentis, sed ex aptitudine materiae suscipientis. Forma enim est quasi lumen, eo quod sicut per lumen res videtur, sic per formam cognitio et scientia rei habetur, non per materiam; sed hoc lumen in quibusdam est clarius, in quibusdam obscurius, prout materia cui infunditur forma est clarior et obscurior. Quo enim materia fuerit sublimior, fit subtilior et penetratur tota a lumine, et ideo substantia ipsa sapientior et perfectior, sicut intelligentia et rationalis anima. Et e converso quo materia fuerit inferior, fit spissior, et obscurior, et non ita [Col. 1077C] penetratur a lumine, quo materia magis descendit, sicut jam supra dictum est, constringitur, et spissatur et corpulentatur, et partes ejus mediae prohibent ultimas perfecte penetrari a lumine. Non enim est possibile ut tantum luminis penetret secundam, quantum primam, nec ad tertiam tantum luminis perveniat quantum ad mediam, et sic paulatim donec pervenietur usque ad partem materiae infimam. Quae quia remotissima est a fonte luminis, lumen debilitatur in illa, nec tamen hoc, sicut dictum est, propter lumen in se, sed propter multam debilitatem et obscuritatem materiae in se. Quemadmodum lumen solis, cum admiscetur tenebroso aeri, non est illius virtutis cujus est admistum claro aeri; vel quemadmodum pannus albus tenuissimus cum induitur a [Col. 1077D] corpore nigro occultatur candor ejus propter abundantiam nigredinis; vel quemadmodum si tres vel plures fenestrae vitreae una post aliam recte contra radium solis disponantur in ordine, constat siquidem quod secunda minus recipit luminis quam prima, et tertia minus quam secunda; et sic usque ad ultimam fit defectus luminis non propter lumen in se, sed propter elongationem fenestrae vitreae a lumine: ita ut lumen formae unitatis quod infusum est materiae descendendo fiat debile et obscurum, ita primum ejus multum discrepet a medio, et medium ab ultimo, et propter hanc diversitatem formae unitatis, non uno modo, sed pluribus, dicitur aliquid ab unitate unum. Unum enim aliud est essentiae simplicitate [Col. 1078A] unum, ut Deus; aliud simplicium cognitione unum, ut angelus et anima, quorum unumquodque est unum conjunctione materiae et formae. Aliud est continuitate unum, ut arbor et petra. Aliud est compositione unum, ut ex multis tabulis una arca, vel ex multis parietibus una domus. Alia dicuntur unum aggregatione, ut populus, grex, congeries lapidum, vel acervus tritici. Alia dicuntur praepositione unum ut rector navis, et gubernator civitatis dicuntur unum, similitudine officii. Alia dicuntur unum accidente, ut diversa subjecta ejusdem qualitatis dicuntur unum in ea qualitate, sicut nix et cygnus unum sunt albedine. Alia dicuntur unum numero, ut diversa accidentia quae eidem subjecto insunt dicuntur unum numero, id est in numerando, ut hoc dulce, et hoc [Col. 1078B] ceruleum, vel hoc longum, vel hoc latum. Alia dicuntur unum ratione, sed hoc duobus modis, quia ratione consortii, ut ens, intellectus et res, aliquid et vocabulum unum genus; vel ratione unius sacramenti, ut spiritus, aqua et sanguis dicuntur unum. Alia dicuntur natura unum, ut participatione speciei plures homines unus. Alia dicuntur unum natione vel lingua, ut multi homines dicuntur una gens vel una tribus. Alia dicuntur unum more, sed hoc duobus modis, vel quia secundum consensum virtutis et dilectionis, ut multitudinis credentium erat cor unum et anima. Vel secundum consensum ejusdem vitii plures homines dicuntur unum, ut qui adhaeret meretrici unum corpus efficitur. Sic omnia unitatem appetunt, ut etiam ea multa sunt quae unum dici [Col. 1078C] volunt. Quaecunque enim sunt idem quod sunt ut vera unitate esse nituntur, ut eam simulando nituntur. Quidquid enim vel est unum, vel est plura. Pluralitas autem non est nisi ex aggregatione unitatum; quae unitates si sunt disgregatae, faciunt multitudinem; sin vero fuerint continuae in materia, faciunt magnitudinem. Quapropter inter unitates quantitatis discretae et unitates quantitatis continuae subsistentis in materia nihil interest, quia illae disgregatae sunt et illae continuae. Continuum genus non est nisi ex discreto, quia intellectus continuitatis non est in continuo, nisi continuatio disgregatorum. At propter hoc necesse est ut continua quantitas non adveniat in substantia nisi ex unitatibus. Quando enim partem quantitatis signaveris, necesse est ut sit [Col. 1078D] unum vel plura. Sed omnis pluralitas (ut dictum est) ex unitatibus est. Unde aperte datur intelligi quod discretae et continuae quantitatis radix una est, eo quod composita sunt ex una re, et resolvuntur ad unum. Et etiam quia corporis partes quo magis fuerint sibi conjunctae et constrictae, ipsum corpus erit spissius et magis quantum, ut lapidis; et e converso quo magis fuerint partes corporis dissolutae et latae, ipsum erit subtilius et levius et minus quantum, ut aer. Verum est igitur quod continua quantitas non venit in substantiam, nisi ex conjunctione et constructione unitatum in illa. Unitas igitur est qua unaquaeque res una est, et est id quod est.




[Col. 1079]
AN. MANL. SEV. BOETII DE ARITHMETICA LIBRI DUO, (C)



PRAEFATIO.
[Col. 1079A]

In dandis accipiendisque muneribus, ita recte officia, praecipue inter eos qui sese magnifaciunt, aestimantur, si liquido constabit, nec ab hoc aliud quod liberalius afferret inventum, nec ab illo unquam, quod jucundius benevolentia complecteretur acceptum. Haec ipse considerans, attuli non ignava opum pondera, quibus ad facinus nihil instructius est, cum habendi sitis incanduit. Ad meritum nihil vilius, cum ea sibi victor animus calcata subjecit, sed ea quae ex Graecarum opulentia litterarum, in Romanae orationis thesaurum sumpta conveximus. Ita enim mei quoque operis mihi ratio constabit, si quae ex sapientiae doctrinis elicui, sapientissimi judicio comprobentur. Vides igitur ut tam magni laboris effectus, tuum tantum exspectet examen, nec in aures prodire [Col. 1079B] publicas, nisi doctae sententiae astipulatione nitatur. In quo nihil mirum videri debet, cum id opus quod sapientiae inventa persequitur, non auctoris sed alieno incumbit arbitrio. Suis quippe instrumentis res rationis expenditur, cum judicium cogitur subire prudentis. Sed huic munusculo, non eadem quae caeteris imminent artibus munimenta constituo. Neque enim fere ulla, sic cunctis absoluta partibus, nullius indiga, suis tantum est scientia nixa praesidiis, ut non caeterarum quoque artium adjumenta desideret. Nam in effigiandis marmore statuis, alius excidendae molis labor est, alia formandae imaginis ratio. Nec ejusdem artificis manus, politi operis nitor exspectat. Ac depingendae manibus tabulae commissae fabrorum, caerae rustica observatione decerptae, colorum fuci mercatorum solertia perquisiti, [Col. 1079C] lintea operosis elaborata textrinis, multiplicem materiam praestant. Nonne idem quoque in bellorum visitur instrumentis? Hic spicula sagittis exacuit, illi validus thorax nigra gemit incude. Ast alius crudi umbonis tegmina, proprii laboris orbi infigenda mercatur, tam multis artibus ars una perficitur. Ast nostri laboris absolutio longe ad faciliorem currit eventum. Tu enim solus manum supremo operi impones, in quo nihil de decernentium necesse est laborare consensu. Quamlibet [Col. 1080A] enim hoc judicium multis artibus probetur excultum, uno tamen cumulatur examine. Experiare igitur licet quantum nobis in hoc studio longis tractus otiis labor adjecerit. An rerum subtilium fugas exercitatae mentis velocitas comprehendat? Utrum jejunae macies orationis, ad ea quae sunt caligantibus impedita sententiis, expedienda sufficiat? Qua in re mihi alieni quoque judicii lucra quaeruntur, cum tu, utrarumque peritissimus litterarum, possis Graiae orationis expertibus, quantum de nobis judicare audeant, sola tantum pronuntiatione praescribere. At non alterius obnoxius institutis, arctissima memetipse translationis lege constringo, sed paululum liberius evagatus, alieno itineri, non vestigiis insisto. Nam et ea quae de numeris a Nicomacho diffusius disputata sunt, moderata brevitate collegi. Et quae transcursa [Col. 1080B] velocius angustiorem intelligentiae praestabant aditum, mediocri adjectione reseravi, ut aliquando ad evidentiam rerum, nostris etiam formulis ac descriptionibus uteremur. Quod nobis quantis vigiliis ac sudore constiterit, facile sobrius lector agnoscet. Cum igitur quatuor matheseos disciplinarum, de arithmetica, quae est prima, praescriberem, tu tantum dignus eo munere videbare, eoque magis in errato opus esse intelligebam. Nam etsi apud te facilis venire locus esset, aliquando tamen ipsam formidabat facilitatem suspecta securitas. Arbitrabar enim nihil tantae reverentiae oblatum iri oportere, quod non elaboratum ingenio, perfectum studio, dignum postremo tanto otio videretur. Non igitur ambigo quin pro tua in me benevolentia supervacua reseces, hiantia suppleas, errata reprehendas, commode [Col. 1080C] dicta, mira animi alacritate suscipias. Quae res impulit pigram consilii moram. Nimios enim mihi fructus placitura restituent. Novi quippe quanto studiosius nostra quam caeterorum bona diligamus. Recte ergo quasi aureos Cereri culmos, et maturos Baccho palmites, sic ad te rudimenta novi operis transmisi. Tu tantum paterna gratia nostrum provehas munus, ita et laboris mei primitias doctissimo judicio consecrabis, et non majore censebitur auctor merito quam probator.



LIBER PRIMUS.
[Col. 1079]


CAPUT PRIMUM. Divisio mathematicae.
[Col. 1079C]

Inter omnes priscae auctoritatis viros qui, Pythagora duce, puriore mentis ratione viguerunt, constare [Col. 1079D] manifestum est haud quemquam in philosophiae disciplinis ad cumulum perfectionis evadere, nisi cui talis prudentiae nobilitas quodam quasi quadrivio vestigatur, quod recte solertiam intuentis non latebit. Est enim sapientia rerum quae sunt suique immutabilem [Col. 1080C] substantiam sortiuntur comprehensio veritatis. Esse autem illa dicimus, quae nec intentione crescunt, nec retractione minuuntur, nec variationibus permutantur, sed in propria semper vi, suae se naturae [Col. 1080D] subsidiis nixa custodiunt. Haec autem sunt qualitates, quantitates, formae, magnitudines, parvitates, aequalitates, habitudines, actus, dispositiones, loca, tempora, et quidquid adunatum quodammodo corporibus invenitur. Quae ipsa quidem natura incorporea sunt, [Col. 1081A] et immutabilis substantiae ratione vigentia, participatione vero corporis permutantur, et tactu variabilis rei, in vertibilem inconstantiam transeunt. Haec igitur (quoniam ut dictum est, natura immutabilem substantiam vimque sortita sunt) vere proprieque esse dicuntur. Horum igitur, id est, quae sunt proprie, quaeque suo nomine essentiae nominantur, scientiam, sapientia profitetur. Essentiae autem geminae partes sunt, una continua, et suis partibus juncta, nec ullis finibus distributa, ut est arbor, lapis, et omnia mundi hujus corpora, quae proprie magnitudines appellantur. Alia vero disjuncta a se, et determinata partibus, et quasi acervatim in unum redacta concilium, ut grex, populus, chorus, acervus, et quidquid eorum quorum partes propriis extremitatibus terminantur, et ab alterius [Col. 1081B] fine discretae sunt. His, proprium nomen est multitudo. Rursus multitudinis alia sunt per se, ut tres vel quatuor, vel tetragonus, vel quilibet numerus, qui, ut sit, nullo indiget. Alia vero per seipsa non constant, sed ad quiddam aliud referuntur, ut duplum, ut dimidium, ut sesquialterum, vel sesquitertium, et quidquid tale est, quod nisi relatum sit ad aliud, ipsum esse non possit. Magnitudinis vero, alia sunt manentia, motuque carentia, alia vero, quae mobili semper rotatione vertuntur, nec ullis temporibus acquiescunt. Horum ergo, illam multitudinem quae per se est, arithmetica speculatur integritas. Illam vero, quae ad aliquid, musici modulaminis temperamenta pernoscunt. Immobilis vero magnitudinis, geometrica notitiam pollicetur. Mobilis scientiam, astronomicae disciplinae [Col. 1081C] peritia vindicavit. Quibus quatuor partibus si careat inquisitor, verum invenire non possit, ac sine hac quidem speculatione veritatis nulli recte sapiendum est. Est enim sapientia earum rerum quae vere sunt, cognitio et integra comprehensio. Quod haec qui spernit, id est, has semitas sapientiae, ei denuntio non recte philosophandum. Siquidem philosophia est amor sapientiae, quam in his spernendis ante contempserit. Illud quoque addendum arbitror quod cuncta vis multitudinis ab uno progressa termino, ad infinita progressionis augmenta concrescit. Magnitudo vero, a finita inchoans quantitate, modum in divisione non recipit. Infinitissimas enim sui corporis suscipit sectiones. Hanc igitur naturae infinitatem, indeterminatamque potentiam philosophia sponte [Col. 1081D] repudiat. Nihil enim quod infinitum est vel scientia potest colligi, vel mente comprehendi. Sed hinc sumpsit sibi ipsa ratio, in quibus possit indagatricem veritatis exercere solertiam. Delegit enim de infinitae multitudinis pluralitate, finitae terminum quantitatis, et interminabilis magnitudinis sectione rejecta, definita sibi ad cognitionem spatia depoposcit. Constat igitur quisquis haec praetermiserit, omnem philosophiae perdidisse doctrinam. Hoc igitur illud quadrivium est, quo iis viandum sit, quibus excellentior animus a nobiscum procreatis sensibus, ad intelligentiae certiora perducitur. Sunt enim quidam gradus certaeque progressionum dimensiones, quibus ascendi progredique possit, ut animi illum oculum, qui (ut [Col. 1082A] ait Plato) multis oculis corporalibus salvari constituique sit dignior, quod eo solo lumine vestigari vel inspici veritas queat. Hunc, inquam, oculum demersum, orbatumque corporeis sensibus, hae disciplinae rursum illuminent. Quae igitur ex his prima discenda est, nisi ea quae principium matrisque quodammodo ad caeteras obtinet portionem? Haec autem est arithmetica. Haec enim cunctis prior est, non modo quod hanc ille hujus mundanae molis conditor Deus, primam suae habuit ratiocinationis exemplar, et ad hanc cuncta constituit, quaecunque fabricante ratione, per numeros assignati ordinis invenere concordiam; sed hoc quoque prior arithmetica declaratur, quod quaecunque natura priora sunt, his sublatis simul posteriora tolluntur. Quod si posteriora pereant, nihil de [Col. 1082B] statu prioris substantiae permutatur, ut animal prius est homine. Nam si tollas animal, statim quoque hominis natura deleta sit. Si hominem sustuleris, animal non peribit. Et econtrario ea semper posteriora sunt quae secum aliud quolibet inferunt, ea priora quae, cum dicta sunt, nihil secum de posterioribus trahunt, ut in eodem quoque homine. Nam si hominem dixeris, simul quoque animal nominabis. Idem est enim homo quod animal. Si animal dixeris, non speciem simul hominis intulisti. Non est enim idem animal quod homo. Hoc idem in geometrica vel in arithmetica videtur incurrere. Si enim numeros tollas, unde triangulum vel quadratum, vel quidquid in geometria versatur? quae omnia numerorum denominativa sunt. At vero, si quadratum triangulumque [Col. 1082C] sustuleris, omnisque geometrica consumpta sit, tres et quatuor, aliorumque numerorum non peribunt vocabula. Rursum cum aliquam geometricam formam dixero, est illi simul numerorum nomen implicitum Cum numeros dixero, nondum ullam formam geometricam nominavi. Musica vero quam prior sit numerorum vis, hinc maxime probari potest, quod nor modo illa natura priora sunt, quae per se constant, quam illa quae ad aliquid referuntur, sed etiam et ipsa musica modulatio numerorum nominibus adnotatur. Et idem in hac evenire potest quod in geometrica praedictum est. Diatessaron enim et diapente et diapason ab antecedentis numeri nominibus nuncupantur. Ipsorum quoque sonorum adversus se proportio, solis neque aliis numeris invenitur. Qui enim [Col. 1082D] sonus in diapason symphonia est, idem duplicis numeri proportione colligitur. Quae diatessaron est modulatio, epitrita collatione componitur. Quam diapente symphoniam vocant, hemiolia medietate conjungitur. Qui in numeris epogdous est, idem tonus in musica. Et ne singula persequi laborem, hujus operis sequentia, quanto prior sit arithmetica, sine ulla dubitatione monstrabunt. Sphaericam vero atque astronomicam tanto praecedit, quanto duae reliquae disciplinae hanc tertiam natura praecedunt. In astronomica enim, circuli, sphaera, centrum, parallelique circuli, mediusque axis est, quae omnia geometricae disciplinae curae sunt. Quare est etiam ex hoc ostendere seniorem geometricae vim, quod omnis motus est post quietem, [Col. 1083A] et natura semper statio prior est. Mobilium vero astronomica, immobilium geometrica doctrina est, vel quod harmonicis modulationibus motus ipse celebratur astrorum. Quare constat quoque musicae vim, astrorum cursus antiquitate praecedere, quam superare natura arithmeticam dubium non est, cum prioribus, quam illa est, antiquior videatur. Proprie tamen ipsa numerorum natura, omnis astrorum cursus, omnisque astronomica ratio constituta est. Sic enim ortus occasusque colligimus, sic tarditates velocitatesque errantium siderum custodimus, sic defectus et multiplices lunae variationes agnoscimus. Quare quoniam prior, ut claruit, arithmeticae vis est, hinc disputationis sumamus exordium.



CAPUT II. De substantia numeri.
[Col. 1083B]

Omnia quaecunque a primaeva rerum natura constructa sunt, numerorum videntur ratione formata. Hoc enim fuit principale in animo conditoris exemplar. Hinc enim quatuor elementorum multitudo mutuata est, hinc temporum vices, hinc motus astrorum, coelique conversio. Quae cum ita sint, cumque omnium status numerorum colligatione fungatur, eum quoque numerum necesse est, in propria semper sese habentem aequaliter substantia, permanere, eumque compositum non ex diversis. Quid enim numeri substantiam conjungeret, cum ipsius exemplum cuncta junxisset? sed ex seipso videtur esse compositus. Porro autem nihil ex similibus componi videtur, nec ex his quae nulla rationis proportione junguntur, [Col. 1083C] et a se omni substantia naturaque discreta sunt. Constat ergo quoniam conjunctus est numerus, neque ex similibus esse conjunctum, neque ex his quae ad se invicem nulla ratione proportionis haerent. Erunt ergo, numeros, prima quae conjungant, ad substantiam quidem quae constent, semperque permaneant. Neque enim ex non existentibus effici quidquam potest, et sunt ipsa dissimilia et potentia componendi. Haec autem sunt quibus numerus constat, par atque impar. Quae divina quadam potentia cum disparia sint contrariaque, tamen ex una genitura profluunt, et in unam compositionem modulationemque junguntur.



CAPUT III. De diffinitione et divisione numeri, et diffinitione paris et imparis.
[Col. 1083D]

Et primum quid sit numerus diffiniendum est. Numerus est unitatum collectio, vel quantitatis acervus ex unitatibus profusus. Hujus igitur prima divisio est in imparem atque parem. Et par quidem est, qui potest in aequalia duo dividi, uno medio non intercidente. Impar vero quem nullus in aequalia dividit, quin in medio praedictus unus intercidat. Et haec quidem hujusmodi diffinitio vulgaris est et nota.



CAPUT IV. Diffinitio numeri paris et imparis secundum Pythagoram.

Illa autem secundum Pythagoricam disciplinam alis est. Par numerus est, qui sub eadem divisione [Col. 1084A] potest in maxima parvissimaque dividi. Maxima spatio, parvissima quantitate, secundum duorum istorum generum contrarias passiones. Impar vero numerus est, cui hoc quidem accidere non potest, sed cujus in duas inaequales summas naturalis est sectio. Hoc est autem exemplar. Ut si quilibet fatus par numerus dividatur, major quidem (quantum ad divisionis spatia pertinet) non invenietur quam discreta medietas; quantitate vero nulla minor sit, quam in gemina facta partitio, ut si par numerus qui est 8, dividatur in 4 atque alios 4, nulla erit alia divisio, quae majores partes efficiat. Porro autem nulla erit alia divisio quae totum numerum minore dividat quantitate. In duas enim partes divisione, nihil minus est. Cum enim totum quis fuerit trina divisione partitus, spatii [Col. 1084B] quidem summa minuitur, sed numerus divisionis augetur. Quod autem dictum est, secundum duorum generum contrarias passiones, hujusmodi est. Praedocuimus enim quantitatem in infinitas pluralitates accrescere, spatia vero, id est magnitudines, in infinitissimas minui parvitates, atque ideo hic contra evenit; haec namque paris divisio, spatio est maxima, parvissima quantitate.



CAPUT V. Alia secundum antiquiorem modum diffinitio paris et imparis.

Secundum antiquiorem vero modum, alia est paris numeri definitio. Par numerus est qui in duo aequalia, et in duo inaequalia partitionem recipit, sed [Col. 1084C] ut in neutra divisione, vel imparitati paritas, vel paritati imparitas misceatur, praeter solum paritatis principem binarium numerum, qui inaequalem non recipit sectionem, propterea quod ex duabus unitatibus constat, et ex prima duorum quodammodo paritate. Quod autem dico, tale est: si enim ponatur par numerus, potest in duo aequalia dividi, ut denarius dividitur in quinos. Porro autem et per inaequalia, ut idem denarius in 3 et in 7. Sed hoc modo, ut cum una pars fuerit divisionis par, alia quoque par inveniatur, et si una impar, reliqua ab ejus imparitate non discrepet, ut in eodem numero qui est denarius. Cum enim divisus est in quinos, vel cum in 3 et in 7 utraeque in utraque portione partes, impares exstiterunt. Si autem ipse vel alius numerus par dividatur in [Col. 1084D] aequales, ut octonarius in 4 et in 4, et item per inaequales, ut idem octonarius in 5 et in 3, in illa quidem divisione utraeque partes pares factae sunt, et in hac utraeque impares exstiterunt. Neque unquam fieri potest, ut cum una pars divisionis par fuerit, alia impar inveniri queat, aut cum una impar sit, alia par possit intelligi. Impar vero numerus est qui ad quamlibet illam divisionem, per inaequalia semper dividitur, ut utrasque species numeri semper ostendat, nec unquam altera sine altera sit, sed una pars paritati, imparitati alia deputatur, ut 7 si dividas in 3 et in 4, altera portio par, altera impar est. Et hoc idem in cunctis imparibus numeris invenitur. Neque unquam in imparis divisione, praeter se esse possunt [Col. 1085A] hae geminae species, quae naturaliter vim numeri substantiamque componunt.



CAPUT VI. Diffinitio paris et imparis per alterutrum.

Quod si haec etiam per alterutras species diffinienda sunt, dicetur imparem numerum esse, qui unitate differt a pari, vel incremento, vel diminutione. Item par numerus est, qui unitate differt ab impari, vel incremento, vel diminutione. Si enim pari unum dempseris vel unum adjeceris, et impar efficitur, vel si impari idem feceris, par continuo procreatur.



CAPUT VII. De principalitate unitatis.

Omnis quoque numerus circum se positorum et naturali sibimet dispositione junctorum medietas [Col. 1085B] est. Et qui super duos illos sunt, qui medio junguntur, si componantur, etiam ipsorum supradictus numerus media portio est, et rursus illorum qui sunt super secundo loco junctos, cum ipsi quoque sint compositi, prior his numerus medietatis loco est, et hoc erit usque dum occurrens unitas terminum fecerit. Ut si ponat quis quinarium numerum, altrinsecus circa ipsum sunt, supra 4, inferius 6. Hi ergo si juncti sunt, faciunt 10, quorum 5 numerus medietas est. Qui autem circa ipsos, id est circa 6 et 4 sunt, 3 scilicet et 7; idem si juncti sunt, eorum quinarius numerus medietas est. Rursus istorum, qui altrinsecus positi sunt, si jungantur, etiam hi quinarii numeri dupli sunt. Nam super 3 sunt 2, super 7 sunt 8. Hi ergo si juncti sunt faciunt 10, quorum quinarius rursus [Col. 1085C] medietas est. Hoc idem in omnibus numeris evenit, usque dum ad unitatis terminum perveniri queat. Sola enim unitas circum se duos terminos non habet, atque ideo ejus, qui est prope se, solius est medietas. Nam juxta unum solus est binarius naturaliter constitutus, cujus unitas media pars est. Quare constat primam esse unitatem, cunctorum qui sunt in naturali dispositione numerorum, et etiam rite totius quamvis prolixae, genitricem pluralitatis agnosci.



CAPUT VIII. Divisio paris numeri

Paris autem numeri species sunt 3. Est enim una quae dicitur pariter par, alia vero pariter impar, tertia impariter par. Et contraria quidem, locaque obtinentia summitatum, videntur esse pariter par, et pariter [Col. 1085D] impar. Medietas autem quaedam quae utrorumque participat, est numerus qui vocatur impariter par.



CAPUT IX. De numero pariter pari ejusque proprietatibus.

Pariter par numerus est qui potest in duo paria dividi, ejusque pars in alia duo paria, partisque pars in alia duo paria, ut hoc totiens fiat, usque dum divisio partium ad indivisibilem naturaliter perveniat unitatem. Ut 64 numerus habet medietatem 32, hic autem medietatem 16, hic vero 8, hunc quoque quaternarius in aequa partitur, qui binarii duplus est, sed binarius unitatis medietate dividitur, quae unitas naturaliter singularis, non recipit sectionem. Huic numero videtur accidere, ut quaecunque ejus fuerit pars, [Col. 1086A] cum nomine ipso vocabuloque pariter par inveniatur, tum etiam quantitate. Sed ideo mihi videtur hic numerus pariter par vocatus, quod ejus omnes partes et nomine et quantitate pares pariter inveniantur. Quomodo autem et nomine et quantitate pares habeat partes hic numerus, post dicemus. Horum autem generatio talis est. Ab uno enim quoscunque in duplici proportione notaveris, semper pares pariter procreantur. Praeter hanc autem generationem ut nascantur aliter, impossibile est. Hujus autem rei tale videtur per ordinem descriptionis exemplum. Sint itaque cuncti duplices ab uno 1, 2, 4, 8, 16, 32, 64, 128, 256, 512, atque hinc si fiat infinita progressio, tales cunctos invenies. Factique sunt ab uno in duplici proportione, et omnes sunt pariter pares. Illud autem [Col. 1086B] non minima consideratione dignum est, quod ejus omnis pars, ab una parte quacunque quae intra ipsum numerum est denominatur, tantamque summam quantitatis includit, quota pars est alter numerus pariter paris, illius qui eum continet quantitatis. Itaque fit ut sibi partes ipsae respondeant, ut quota pars una est, tantam habeat altera quantitatem, et quota pars ista est, tantam in priore summam necesse sit multitudinis inveniri. Et primum fit, si pares fuerint dispositiones, ut duae mediae partes sibi respondeant, post vero quae super ipsas sunt sibi invicem convertantur, atque hoc idem fiat donec uterque terminus extremitates incurrat. Ponatur enim pariter paris ordo, ab uno usque 128, hoc modo 1, 2, 4, 8, 16, 32, 64, 128, et ea sit summa maxima. In hoc igitur [Col. 1086C] quoniam pares dispositiones sunt, una medietas non potest inveniri. Sunt igitur duae, id est 8 et 16, quae considerandae sunt, quemadmodum ipsae sibi respondeant. Totius enim summae, id est 128, octava pars est 16, sexta decima 8. Rursus super has partes quae sunt, ipsae sibi invicem respondebunt, id est 32 et 4. Nam 32 quarta pars est totius summae, 4 vero trigesima secunda. Rursus super has partes 64, secunda pars est, 2 vero sexagesima quarta. Donec extremitates limitem faciant, quas dubium non est eadem responsione gaudere. Est enim omnis summa, semel 128, unus vero, centesimus vigesimus octavus. Si autem impares terminos ponamus, id est summas (idem enim terminos, quod summas, nomino), secundum imparis naturam, potest una medietas inveniri, [Col. 1086D] atque una sibi ipsa est responsura. Si enim ponatur hic ordo 1, 2, 4, 8, 16, 32, 64, una erit sola medietas, id est 8. Qui 8 summae totius pars est octava, et sibi ipsi ad denominationem quantitatemque convertitur. Eodemque modo, sicut superius, circa ipsum qui sunt termini, donant sibi mutua nomina, secundum proprias quantitates, vocabulumque permutant. Nam 4 sexta decima pars est totius summae, 16 vero quarta. Et rursus super hos terminos, 32 secunda pars est totius summae, 2 vero trigesima secunda, et semel tota summa 64 sunt, sexagesima quarta vero unitas invenitur. Hoc igitur est quod dictum est, omnes ejus partes et nomine et quantitate pariter pares inveniri. Hoc quoque multa consideratione, [Col. 1087A] multaque constantia divinitatis perfectum est, ut ordinatim dispositae minores summae in hoc numero et super seipsas coacervatae sequenti minus uno semper aequentur. Si enim unum jungas his qui sequuntur duobus, fiunt 3, id est, qui uno minus quaternario cadunt. Et si superioribus addas 4, sunt 7, qui ab octonario sequente sola unitate vincuntur. Sed si eosdem 8 supradictis adjunxeris, 15 fient, qui par 16 numeri existeret quantitati, nisi minor unitas impediret. Hoc autem prima etiam numeri progenies servat atque custodit. Namque unitas quae prima est, duobus subsequentibus sola est unitate contractior. Unde nihil mirum est, totum summae crementum proprio consentire principio. Haec autem nobis consideratio maxime proderit, in his numeris cognoscendis [Col. 1087B] quos superfluos vel imminutos imperfectosque monstrabimus. Illic enim coacervata quantitas partium numeri totius termino comparatur. Illud quoque nulla possumus oblivione transmittere, quod in hoc numero respondentibus sibi invicem partibus multiplicatis, major extremitas ejusdem numeri summaque conficitur. Et primum si pares fuerint dispositiones, medii multiplicantur, atque inde qui super ipsos sunt, usque ad supradictos extremitates. Si enim fuerint pares dispositiones, secundum naturam paris duos in medio terminos continebunt, ut in ea dispositione numerorum in qua extremus terminus 128 finitur. In hoc enim numero medietates sunt 8, scilicet, et 16 quae in se multiplicatae majoris summam crescente pluralitate conficient. Octies enim 16, vel sedecies 8 [Col. 1087C] si multiplices, 128 summa concrescit. Atque hi numeri qui super eosdem sunt, si multiplicentur idem faciunt. Nam 4 et 32 in se si multiplices, supradictam facient extremitatem, 4 enim trigies et bis, vel quater 32 ducti, 128 immutabili necessitate complebunt. Atque hoc usque ad extremos terminos cadit, id est 1 et 128. Semel enim extremus terminus 128 est. Centies vigies atque octies unitate multiplicata, nihil de priore quantitate mutabitur. Si autem impares fuerint dispositiones, unus medius terminus invenitur, atque ipse sibi propria multiplicatione respondet. In eo namque ordine numerorum, ubi extremus terminus 64 pluralitate concluditur, sola invenitur una medietas, id est 8. Quam si octies, id est in semetipsam multiplices 64 explicabit. Atque idem reddunt [Col. 1087D] illi qui super hanc medietatem sunt, ut dudum hi qui super duas positi faciebant. Nam quater 16, 64 sunt, et sedecies 4 idem complent. Rursus bis 32, facti a 64 non discedunt, et trigies bis duo, eosdem cumulant, et semel 64, vel unitas sexagies quater multiplicata, eumdem numerum sine ulla varietate restituent.



CAPUT X. De numero pariter impari ejusque proprietatibus.

Pariter autem impar numerus est qui et ipse quidem paritatis naturam substantiamque sortitus est, sed in contraria divisione, naturae numeri pariter paris opponitur. Docebitur namque quam longe hic dissimili ratione dividatur. Nam quoniam par est, in [Col. 1088A] partes aequales recipit sectionem, partes vero ejus mox indivisibiles atque insecabiles permanebunt, ut sunt 6, 10, 14, 18, 22, et his similes. Mox enim hos numeros si in gemina fueris divisione partitus, incurris in imparem, quem secare non possis. Accidit autem his quod omnes partes contrarie denominatas habent, quam sunt quantitates ipsarum partium quae denominantur. Neque unquam fieri potest ut quaelibet pars hujus numeri ejusdem generis denominationem quantitatemque suscipiat. Semper enim si denominatio fuerit par, quantitas partis erit impar, et si fuerit denominatio impar, quantitas erit par, ut in 18. Secunda ejus pars est, id est media, quod paritatis nomen est 9, quae impar est quantitas. Tertia vero quae impar est denominatio sex, cui par pluralitas [Col. 1088B] est. Rursus si convertas, sexta pars quae par est denominatio, tres sunt, sed ternarius impar est. Et nona pars, quod impar est vocabulum, 2 qui par numerus est. Atque idem in aliis cunctis qui sunt pariter impares invenitur. Neque unquam fieri potest, ut cujuslibet partis, sit ejusdem generis nomen et numerus. Fit autem horum procreatio numerorum, si ab uno disponantur, quicunque duobus differunt, id est omnibus imparibus naturali sequentia atque ordine constitutis. Namque hi si per binarium numerum multiplicentur, omnes pariter impares, rite pluralitas dimensa efficiet. Ponatur enim prima unitas, id est 1, et post hanc qui ab hac duobus differt, id est 3, et post hunc qui rursus a superiore duobus, id est 5, et hoc in infinitum. Et sit hujusmodi dispositio [Col. 1088C] 1, 3, 5, 7, 9, 11, 13, 15, 17, 19. Hi ergo naturaliter sequentes impares sunt, quos nullus in medio par numerus distinguit: hos si per binarium numerum multiplices, efficies hoc modo, bis unum, id est qui dividitur quidem, sed ejus partes indivisibiles reperiuntur propter insecabilis unitatis naturam. Bis 3, bis 5, bis 7, bis 9, bis 11, et deinceps, ex quibus nascuntur hi, 2, 6, 10, 14, 18, 22. Quos si dividas, unam recipiunt sectionem, caeteram repudiantes, quod secunda divisio ab imparis medietate partis excluditur. His autem numeris ad se invicem quaternarii sola distantia est. Namque inter 2 et 6 numeros, 4 sunt. Rursus inter 6 et 10, et inter 10 et 14, et inter 14 et 18, idem quaternarius differentiam facit. Hi namque omnes quaternaria sese numerositate [Col. 1088D] transcendunt. Quod idcirco contingit, quoniam primi qui positi sunt, hoc est eorum fundamenta, binario se numero praecedebant, quos quoniam per binarium multiplicavimus, in quaternarium numerum crevit illa progressio. Duo enim per bis multiplicati quaternarii faciunt summam. Igitur in naturalis numeri dispositione, pariter impares numeri quinto loco a se distant, solis 4 se praecedunt, 3 in medio transeuntes, per binarium numerum multiplicatis imparibus, procreati. Contrariae vero esse dicuntur hae species numerorum, id est pariter par, et pariter impar, quod in numero pariter impari sola divisionem recipit major extremitas, in illo vero solus minor terminus sectione solutus est, et quod in forma pariter paris numeri [Col. 1089A] ab extremitatibus incipienti, et usque ad media progredienti, quod continetur sub extremis terminis, idem est illi quod continetur sub intra se positis summulis. Atque hoc idem usque dum ad duas medietates fuerit ventum, in dispositionibus scilicet paribus. Si autem fuerint impares dispositiones, quod ab una medietate conficitur, hoc idem sub altrinsecus positis partibus procreatur. Atque hoc usquedum ad extremitates processio fiat. In ea enim dispositione quae est 2, 4, 8, 16, idem reddunt 2 per 16 multiplicati, quod 4 per octonarium numerum ducti. Utroque enim modo 32 fient. Quod si impar sit ordo, ut est 2, 4, 8, idem facient extremi quod medietas. Bis enim 8 sunt 16, quatuor quater sunt 16, qui numerus a quaternario in se ducto perficitur. In numero vero pariter [Col. 1089B] impari, si fuerit unus in medio terminus, circum se positorum terminorum si in unum redigantur medietas est. Et idem eorum quoque qui super hos sunt terminos medietas est. Atque hoc usque ad extremos omnium terminorum, ut in eo ordine qui est pariter imparium numerorum 2, 6, 10, junctus binarius cum denario 12 explet, cujus senarius medietas invenitur. Si vero fuerint duae medietates junctae, ipsae utraeque aequales erunt super se terminis constitutis. Ut est in hoc ordine, 2, 6, 10, 14. Juncti enim 2 et 14, in 16 crescunt, quos senarius cum denario copulatus efficiet. Atque hoc in numerosioribus terminis initio sumpto a mediis evenit, usque dum ad extrema veniatur.



CAPUT XI. De numero impariter pari ejusque proprietatibus, et descriptionis ad impariter paris, in latitudine, in longitudine, ad pariter paris naturam pertinentis, expositio.
[Col. 1089C]

Impariter par numerus est ex utrisque confectus, et medietatis loco gemina extremitate concluditur, ut qua ab utroque discrepet, eadem ad alterutrum cognatione jungatur. Hic autem talis est qui dividitur in aequas partes, cujusque pars in alias aequas dividi potest, et etiam aliquando partes partium dividuntur, sed non ut usque ad unitatem progrediatur aequabilis illa distinctio, ut sunt 24 et 28. Hi enim possunt in medietates dividi, et eorum rursus partes in [Col. 1089D] alias medietates, sine aliqua dubitatione solvuntur. Sunt etiam quidam alii numeri, quorum partes alias recipiunt divisiones, sed ipsa divisio ad unitatem usque non pervenit. Igitur in eo quod plus quam unam suscipit sectionem, habet similitudinem pariter paris, sed a pariter impari segregatur. In eo vero quod usque ad unum sectio illa non ducitur, pariter imparem non refutat, sed a pariter pari disjungitur. Contingit autem huic numero et utraque habere quae superiores non habent, et utraque quae illi recipiunt obtinere. Et habet quidem quod utrique non habent, quod cum in uno solus major terminus divideretur, in alio vero solus minor terminus non divideretur, in hoc neque solus major terminus divisionem recipit, neque minor solus terminus a divisione sejungitur. Nam et partes solvuntur, et usque ad unitatem [Col. 1090A] sectio illa non pervenit, sed ante unitatem invenitur terminus, quem secare non possis. Obtinet autem quae illi quoque recipiunt, quod quaedam partes ejus respondent, denominanturque secundum genus suum ad propriam quantitatem, ad similitudinem, scilicet pariter paris numeri. Aliae vero partes contrariam denominationem sumunt propriae quantitatis, ad pariter imparis scilicet formam. In 24 enim numero, par est quantitas partis a pari numero denominata. Nam quarta 6, secunda vero 12, sexta vero 4, duodecima 2, quae vocabulo partium a quantitatis paritate non discrepant. Contrariae vero denominantur, cum tertia pars octo, octava vero 3, vigesima autem quarta 1, quae denominationes cum pares sint inveniuntur [Col. 1090B] impares quantitates, et cum sint pares summae, sunt impares denominationes. Nascuntur autem tales numeri ita, ut substantiam naturamque suam in ipsa etiam propria generatione designent, ex pariter paribus et pariter imparibus procreati. Pariter enim impares, cunctis dudum ordinatim positis imparibus, nascebantur, pariter vero pares ex duplici progressione. Disponantur igitur omnes in ordinem naturaliter impares, et sub his a quatuor inchoantes omnes duplices, et sint hoc modo: [Figure: [Figura] 5Kb] His igitur ita positis, si primus primi multiplicatione concrescat, id est si quaternarii ternarius, vel si idem primus secundi, id est octonarii ternarius, vel si [Col. 1090C] idem primus tertii, id est 16 ternarius, et idem usque ad ultimum, vel si secundus primi et secundi, vel si secundus tertii, et eadem usque ad extremum multiplicatio proferatur, vel si tertius a primo inchoans usque in extremum transeat. Atque ita quartus et omnes in ordinem superiores multiplicent eos qui sub ipsis in dispositione sunt, omnes impariter pares procreabunt. Hujus autem rei tale sumamus exemplum, si tres quater multiplices, 12 fient; vel si 5 quatuor multiplicent, 20 numerus excrescet; vel si item 7 multiplicent 4, 28 succrescet, atque hoc usque in finem. Rursus si 8 multiplicent 3, nascentur 24. Si 8 in 5, fiunt 40; si 8 in 7, colligentur 56. Atque ad hunc modum si omnes inferiores duplices, in superioribus [Col. 1090D] multiplicentur, vel si superiores eosdem inferiores multiplicent, cunctos qui nati fuerint impariter pares invenies. Atque haec est admirabilis hujus numeri forma, quod cum fuerit ipsa dispositio descriptioque perspecta numerorum, ad latitudinem pariter imparium, ad longitudinem pariter parium numerorum proprietas invenitur. Sunt enim in latitudinem duabus medietatibus aequales duae extremitates, vel una medietate duae duplices extremitates. In longitudinem vero, pariter paris numeri rem proprietatemque designat. Quod enim sub duabus medietatibus continetur, aequale est ei quod sub extremis conficitur, vel quod ab una medietate nascitur, aequale est illi quod sub utrisque extremitatibus continetur. Descriptio autem quae supposita est, hoc modo facta est. Quantoscunque in ordine pariter parium numerorum [Col. 1091A] ternarius multiplicavit, quicunque ex eo procreati sunt, primo sunt versu dispositi. Rursus qui eosdem multiplicante quinario nati sunt, secundo loco constituti sunt. Post vero quos septenarius caeteros multiplicando procreavit, eosdem tertio conscripsimus loco, atque idem reliqua descriptionis parte perfecimus.

In hac formula sequenti, similitudo pariter paris et pariter imparis, ad impariter parem, ostenditur. [Col. 1091B] [Figure: [Figura] 21Kb]



CAPUT XII. Descriptionis ad impariter paris, in latitudine, in longitudine, ad pariter paris naturam pertinentis expositio.
[Col. 1091C]

Superius igitur digestae descriptionis haec ratio est. Si ad latitudinem respicias, ubi est duorum terminorum una medietas, ipsosque terminos jungas, duplos eos medietate propria reperies, ut 36 et 20 faciunt 56, quorum medietas est 28, qui medius est inter eos terminus constitutus. Et rursus 28 et 12, si jungas, faciunt 40, quorum 20 medietas, medius eorum terminus invenitur. At vero ubi duas medietates habent, [Col. 1091D] utraeque extremitates junctae, utrisque medietatibus aequales fiunt, ut 12 et 36 cum junxeris fiunt 48, horum si medietates sibimet applicaveris, id est 20 et 28, idem erit, atque in alia parte latitudinis, eodem ordine qui fiant numeri, notati sunt. Neque ulla in re ratio utrisque latitudinis discrepabit, idemque in eodem ordine in caeteris numeris pernotabis, et hoc secundum formam pariter imparis numeri fit, in quo hanc proprietatem esse supra jam scriptum est. Rursum si ad longitudinem respicias, ubi duo termini unam medietatem habent, quod fit ex multiplicatis extremitatibus, hoc fit si medius terminus suae capiat pluralitatis augmenta. Nam duodecies 48 faciunt 576. Medius vero eorum terminus, id est 24, si multiplicetur, eosdem rursus 576 procreabit. Et rursus si 24 in 96 multiplicentur, faciunt 2304. Quorum medius [Col. 1092A] terminus, id est 48, si in semetipsum ducatur, idem 2304 procreatur. Ubi autem termini duo duas medietates includunt, quod fit multiplicatis extremitatibus, hoc idem redditur in alterutram summam medietatibus ductis. Duodecies enim 96 multiplicatis 1152 procreantur, duae vero eorum medietates, id est 24 et 48, si in semetipsas multiplicentur, eosdem 1152 restituent. Atque hoc est, ad imitationem cognationemque numeri pariter paris, a quo participatione tracta, haec ei recognoscitur ingenerata proprietas. Et in alio vero latere longitudinis, eadem ratio descriptioque notata est. Quare manifestum est hunc numerum ex prioribus duobus esse procreatum, quoniam eorum retinet proprietates.



CAPUT XIII. De numero impari ejusque divisione
[Col. 1092B]

Impar quoque numerus est, qui a paris numeri natura substantiaque disjunctus est. Siquidem ille in gemina membra aequa dividi potest, hic ne secari queat, unitatis impedit interventus. Tres habet similiter subdivisiones, quarum una ejus pars est is numerus qui vocatur primus et incompositus. Secunda vero, qui est secundus et compositus. Et tertia is qui quadam horum medietate conjunctus est, et ab utriusque cognatione aliquid naturaliter trahit, qui est per se quidem secundus et compositus, sed ad alios comparatus, primus et incompositus invenitur.



CAPUT XIV. De primo et incomposito.
[Col. 1092C]

Et primus quidem et incompositus est, qui nullam aliam partem habet, nisi eam quae a tota numeri quantitate denominata sit, ut ipsa pars non sit nisi unitas, ut sunt 3, 5, 7, 11, 13, 17, 19, 23, 29, 31. In his ergo singulis nulla unquam alia pars invenietur, nisi quae ab ipsis denominata est, et ipsa tantum unitas, ut supra jam dictum est. In tribus enim una pars sola est, id est tertia, quae a tribus scilicet denominata est, et ipsa tertia pars unitas. Eodemque modo quinarii sola quinta pars est, et haec unitas, atque idem in singulis consequens reperietur. Dicitur autem primus et incompositus, quod nullus eum alter numerus [Col. 1092D] metiatur, praeter solam, quae cunctis mater est, unitatem. Namque ternarium 2 non numerant, idcirco quoniam si solos duos contra tres compares, pauciores sunt. Sin vero binarium bis facias, ampliorem tribus concrescit in 4. Metitur autem numerus numerorum, quoties vel semel, vel bis, vel tertio, vel quotieslibet numerus ad numerum comparatus, neque diminuta summa, neque aucta, ad comparati numeri terminum usque pervenit, ut duo si ad 6 compares, binarius numerus senarium tertio metietur. Primos ergo et incompositos nullus numerus metietur, praeter unitatem solam, quoniam ex nullis aliis numeris compositi sunt, sed tantum ex unitatibus in semetipsis auctis multiplicatisque procreantur. Ter enim unus 3, et quinquies unus 5, et septies unus 7 fecerunt. Et alii quidem, quos supra descripsimus, eodem modo [Col. 1093A] nascuntur. Hi autem in semetipsos multiplicati faciunt alios numeros velut primi, eosque primam rerum substantiam vimque sortitos, cunctorum a se procreatorum velut quaedam elementa reperies, quia scilicet, et incompositi sunt, et simplici generatione formati, atque in eos omnes quicunque ex his prolati sunt numeri resolvuntur, ipsi vero neque ex aliis producuntur, neque in alia reducuntur.



CAPUT XV. De secundo et composito.

Secundus vero et compositus, et ipse quidem impar est, propterea quod eadem imparis proprietate formatus est, sed nullam in se retinet substantiam principalem, compositusque est ex aliis numeris, habetque partes, et a seipso et ab alieno vocabulo denominatas, [Col. 1093B] sed a se ipso denominatam partem, solam semper in his invenies unitatem, ab alieno vero vocabulo, vel unam, vel quodlibet alias, quanti fuerint scilicet numeri quibus ille compositis procreatur, ut sunt hi, 9, 15, 21, 25, 27, 33, 39. Horum ergo singuli habent quidem a se denominatas partes, proprias scilicet unitates, ut 9, nonam, id est 1; 15, quintam decimam, eamdem rursus unitatem, et in caeteris quos supra descripsimus idem convenit. Habent etiam ab alieno vocabulo partem, ut 9, tertiam, id est ternarium, et 15, tertiam, id est 5, et quintam, id est, 3; 21 vero tertiam, id est 7, septimam, 3, et in omnibus aliis eadem consequentia est. Secundus autem vocatur hic numerus, quoniam non sola unitate metitur, sed etiam alio numero a quo scilicet conjunctus est. [Col. 1093C] Neque habet in se quidquam principalis intelligentiae. Nam ex aliis numeris procreatur, 9 quidem ex 3, 15 vero ex 3 et 5, et 21 ex 3 et 7, et caeteri eodem modo. Compositus autem dicitur, eo quod resolvi potest in eosdem ipsos a quibus dicitur esse compositus, in eos scilicet qui compositum numerum metiuntur. Nihil autem quod dissolvi potest incompositum est, sed omni rerum necessitate compositum.



CAPUT XVI. De eo qui per se secundus et compositus, ad alium primus et incompositus est.

His vero contra se positis, id est primo et incomposito, et secundo et composito, et naturali diversitate disjunctis, alius in medio consideratur, qui ipse [Col. 1093D] quidem compositus sit, et secundus, et alterius recipiens mensionem, atque ideo, et partis alieni vocabuli capax, sed cum fuerit ad alium ejusdem generis numerum comparatus, nulla cum eo communi mensura conjungitur, nec habebunt partes aequivocas, ut sunt 9 ad 25, nulla hos communis numerorum mensura metitur, nisi forte unitas quae omnium numerorum mensura communis est. Et hi quidem non habent aequivocas partes. Nam quae in 9 tertia est, in 25 non est, et quae in 25 quinta est, in novenario non est. Ergo hi per naturam utrique secundi et compositi sunt, comparati vero ad se invicem primi incompositique redduntur, quod utrosque nulla alia mensura metitur, nisi unitas quae ab utrisque denominata [Col. 1094A] est. Nam in novenario nona est, in 25 vigesima quinta.



CAPUT XVII. De primi et incompositi, secundi et compositi, et ad se quidem secundi et compositi, ad alterutrum vero primi et incompositi procreatione.

Generatio autem ipsorum atque ortus hujusmodi investigatione colligitur, quam scilicet Eratosthenes cribrum nominabat, quod cunctis imparibus in medio collocatis, per eam quam tradituri sumus artem, qui primi, quive secundi, quique tertii generis videantur esse, distinguitur. Disponantur enim a ternario numero cuncti in ordinem impares, in quamlibet longissimam porrectionem, 3, 5, 7, 9, 11, 13, 15, 17, 19, 21, 23, 25, 27, 29, 31, 33, 35, 37, 39, 41, [Col. 1094B] 43, 45, 47, 49. His igitur ita dispositis considerandum primus numerus quem eorum qui sunt in ordine positi primum metiri possit, sed duobus praeteritis, illum qui post eos est positus, mox metitur. Et si post eumdem ipsum quem mensus est, alii duo transmissi sunt, illum qui post duos est rursus metitur. Et eodem modo si duos quis reliquerit, post eos qui est, a primo numero metiendus est. Eodemque modo relictis semper duobus, a primo in infinitum pergentes metientur. Sed id non vulgo neque confuse. Nam primus numerus illum qui est post duos secundum se locatos per suam quantitatem metitur. Ternarius enim numerus tertio 9 metitur. Si autem post novenarium duos reliquero, qui mihi post illos incurrerit, a primo metiendus est, per secundi imparis [Col. 1094C] quantitatem, id est per quinarium. Nam si post 9 duos relinquam, id est, 11 et 13, ternarius numerus 15 metietur per secundi numeri quantitatem, id est per quinarii, quoniam ternarius 15 quinquies metitur. Rursus si, a quindenario inchoans, duos intermisero, qui posterior positus est, ejus primus numerus, mensura est per tertii imparis pluralitatem. Nam si post 15 intermisero 17 et 19, incurrit 21, quem ternarius numerus secundum septenarium metitur, 21 enim numeri ternarius septima pars est. Atque hoc in infinitum faciens, reperio primum numerum, si binos intermisero, omnes sequentes post se metiri secundum quantitatem positorum ordine imparium numerorum. Si vero quinarius numerus, qui in secundo loco est constitutus, velit quis cujus prima [Col. 1094D] ac deinceps sit mensura invenire, transmissis 4 imparibus, quintus ei, quem metiri possit, occurrit. Intermittantur enim 4 impares, id est 7 et 9 et 11 et 13, post hos est quintus decimus, quem quinarius metitur, secundum primi scilicet quantitatem, id est ternarii, quinque enim 15, tertio metiuntur. Ac deinceps si quatuor intermittat, eum qui post illos locatus est, secundus, id est quinarius sui quantitate metitur. Nam post quindecim intermissis 17 et 19 et 21 et 23, post eos 25 reperio, quos quinarius scilicet numerus sua pluralitate metitur. Quinquies enim quinario multiplicato, 25 succrescunt. Si vero post hunc quilibet 4 intermittat, eadem ordinis servata constantia, qui eos sequitur, secundum tertii, idest septenarii [Col. 1095A] numeri summam, a quinario metietur. Atque haec est infinita processio. Si vero tertius numerus quem metiri possit exquiritur, sex in medio relinquentur, et quem septimum ordo monstraverit, hic per primi numeri, id est, ternarii quantitatem metiendus est. Et post illum sex aliis interpositis, quem post eos numeri series dabit, per quinarium, id est per secundum, tertii eum mensura percurret. Si vero alios rursus sex in medio quis relinquat, ille qui sequitur, per septenarium numerum ab eodem septenario metiendus est, id est per tertii quantitatem. Atque hic usque in extremum ratus ordo progreditur. Suscipient ergo metiendi vicissitudinem, quemadmodum sunt in ordinem naturaliter impares constituti. Metientur [Col. 1095B] autem, si per pares numeros a binario inchoantes, positos inter se impares rata intermissione transiliant, ut primus 2, secundus 4, tertius 6, quartus 8, quintus 10. Vel si locos suos conduplicent, et secundum duplicationem terminos intermittant, ut ternarius qui primus est numerus et unus (omnis enim primus, unus est), bis locum suum multiplicet, faciatque bis unum. Qui cum duo sint, primus duos medios transeat. Rursus secundus, id est quinarius, si locum suum duplicet, 4 explicabit: hic quoque 4 intermittat. Item si septenarius, qui tertius est, locum suum duplicet, sex creabit: bis enim 3 senarium jungunt; hic ergo in ordinem sex relinquat. Quartus quoque si locum suum duplicet, 8 succrescent: [Col. 1095C] ille quoque 8 transiliat; atque hoc quidem in caeteris perspiciendum. Modum autem mensionis secundum ordinem collocatorum ipsa series dabit. Nam primus, primum quem numerat, secundum primum numerat, id est secundum se, et secundum primus quem numerat, per secundum numerat, et tertium per tertium, et quartum item per quartum. Cum autem secundus mensionem susceperit, primum, quem numerat, secundum primum metitur, secundum vero quem numerat, per se, id est per secundum, et tertium per tertium, et in caeteris eadem similitudine mensura constabit. Alios ergo si respicias, vel qui alios mensi sunt, vel qui ipsi ab aliis metiuntur, invenies omnium simul communem mensuram esse non posse, neque ut omnes quemquam [Col. 1095D] alium simul numerent, quosdam autem ex his ab alio posse metiri, ita ut ab uno tantum numerentur, alios vero ut etiam a pluribus, quosdam autem ut praeter unitatem eorum nulla mensura sit. Qui ergo nullam mensuram praeter unitatem recipiunt, hos primos et incompositos judicamus, qui vero aliquam mensuram praeter unitatem, vel alienigenae partis vocabulum sortiuntur, eos pronuntiemus secundos atque compositos. Tertium vero illud genus per se secundi et compositi, primi vero et incompositi ad alterutrum comparati, hac inquisitor ratione reperiet. Si enim quoslibet illos numeros secundum suam in semetipsos multiplices quantitatem, qui procreantur ad alterutrum comparati, nulla mensura communione junguntur. Tres enim et 5 si multiplices, tres tertio 9 faciunt, et quinquies 5 reddent 25. His igitur nulla [Col. 1096A] est cognatio communis mensurae. Rursus 5 et 7, quos procreant si compares, hi quoque incommensurabiles erunt. Quinquies enim quinque (ut dictum est) 25, septies 7 faciunt 49. Quorum mensura nulla communis est, nisi forte omnium horum procreatrix et mater unitas.



CAPUT XVIII. De inventione eorum numerorum, qui ad se secundi et compositi sunt, ad alios vero relati, primi et incompositi.

Qua vero ratione tales numeros invenire possimus, si quis nobis eosdem proponat, et imperet agnoscere utrum aliqua mensura commensurabiles sint, an certe sola unitas utrosque metiatur, reperiendi ars [Col. 1096B] talis est. Datis enim duobus numeris inaequalibus, auferre de majore minorem oportebit, et qui relictus fuerit, si major est, auferre ex eo rursus minorem, si vero minor fuerit, eum ex reliquo majore detrahere. Atque hoc eo usque faciendum, quoad unitas ultima vicem retractionis impediat, aut aliquis numerus impar necessario, si utrique numeri impares proponantur. Sed eum qui relinquitur numerum, sibi ipsi videbis aequalem. Ergo si in unum incurrat vicissim ista subtractio, primi contra se necessario numeri dicentur, et nulla alia mensura nisi sola unitate conjuncti. Si vero ad aliquem numerum (ut superius dictum est) finis diminutionis incurrerit, erit ejus numerus qui metiatur utrasque summas, atque eumdem [Col. 1096C] ipsum qui remanserit dicemus utrorumque communem esse mensuram. Age enim duos numeros propositos habeamus, quos jubeamur agnoscere an eos aliqua mensura communis metiatur. Atque hi sint 9 scilicet et 29, hoc igitur faciemus modo reciprocam diminutionem. Auferamus de majore minorem, hoc est de 29 novenarium, relinquentur 20. Ex his ergo 20 rursus minorem detrahamus, id est 9, et relinquentur 11. Ex his rursus detraho 9, relicti sunt 2. Quos si detraho novenario, et relicti sunt 7. Quod si duo rursus septenario dempserim, supersunt 5, atque ex his alios duos, tres rursum exuberant, quos alio binario diminutos, sola unitas superstes egreditur. Rursus si ex duobus unum auferam, in uno terminus detractionis haerebit, quem duorum illorum [Col. 1096D] numerorum, id est 9 et 29, solum neque alium constat esse mensuram. Hos ergo contra se primos vocabimus. Sed sint alii numeri nobis eadem conditione propositi, id est 21 et 9, ut quales hi sint investigentur cum sibimet fuerint invicem comparati. Rursus aufero de majore minoris numeri quantitatem, id est 9 de 21, relinquentur 12. Ex his rursus demo 9, supersunt 3. Qui si ex novenario retrahantur, senarius relinquetur. Quibus item si quis ternarium demat, 3 relinquentur, de quibus tres detrahi nequeunt, atque hic est sibi ipsi aequalis. Nam 3 qui detrahebantur, usque ad ternarium numerum pervenerunt, a quo, quoniam aequales sunt, detrahi minuique non poterunt. Hos igitur commensurabiles pronuntiabimus, et est eorum qui est reliquus ternarius mensura communis.



CAPUT XIX. Alia partitio paris secundum perfectos, imperfectos et ultra quam perfectos.
[Col. 1097A]

Ac de imparibus numeris, quantum introductionis permittebat brevitas, expeditum est. Rursus numerorum parium sic fit secunda divisio. Alii enim eorum sunt superflui, alii diminuti, secundum utrasque habitudines inaequalitatis. Omnis quippe inaequalitas, aut in majoribus, aut in minoribus consideratur. Illi enim immoderata quodammodo plenitudine, proprii corporis modum, partium suarum numerositate praecedunt. Illos autem veluti paupertate inopes oppressosque, quadam naturae suae inopia, minor quam ipsi sunt partium summa componit, atque illi quidem quorum partes ultra quam satis est sese porrexerunt, [Col. 1097B] superflui nominantur, ut sunt 12 vel 24. Hi enim suis partibus comparati, majorem partium summam toto corpore sortiuntur. Est enim duodenarii medietas 6, pars tertia 4, pars quarta 3, pars sexta 2, pars duodecima 1 est. Omnisque hic cumulus redundat in 16, et totius corporis sui multitudinem vincunt. Rursus 24 numeri medietas est 12, tertia 8, quarta 6, sexta 4, octava 3, duodecima 2, vicesima quarta 1, qui omnes triginta et sex rependunt. In qua re manifestum est quod summa partium major est, et supra proprium corpus exundat. Atque hic quidem quoniam compositae partes totius summam numeri vincunt, superfluus appellatur. Diminutus vero ille, cujus eodem modo compositae partes totius termini multitudine superantur, ut 8 vel 9: habet [Col. 1097C] enim octonarius partem mediam, id est 4; habet et quartam, id est duo; habet et octavam, id est unum, quae cunctae in unum redactae 7 colligunt, minorem scilicet summam toto corpore concludentes. Rursus 14 habent medietatem, id est septenarium; habent septimam, id est 2; habent quartam decimam, id est 1, quae in unum si collectae sint, denarii numeri summa concrescit, toto scilicet termino minor. Atque hi quidem hoc modo sunt, ut prior ille quem suae partes superant talis videatur, tanquam si quis multis super naturam manibus natus, ut centimanus Gigas, vel triplici conjunctus corpore, ut Geryon tergeminus, vel quidquid unquam monstruosum natura in partium multiplicatione surripuit. Ille vero ut si naturaliter quadam necessaria parte detracta, aut [Col. 1097D] minus oculo nasceretur, ut Cyclopeae frontis dedecus fuit, vel quo alio curtatus membro, naturale totius suae plenitudinis dispendium sortiretur. Inter hos autem, velut inter aequales intemperantias, medii temperamentum limitis sortitus est ille numerus qui perfectus dicitur, virtutis scilicet aemulator, qui nec supervacua progressione porrigitur, nec contracta rursus diminutione remittitur, sed medietatis obtinens terminum, suis aequus partibus, nec crassatur abundantia, nec eget inopia, ut sex vel 28. Namque senarius habet partem mediam, id est 3, et tertiam, id est 2, et sextam, id est 1, quae in unam summam si redactae sint, par totum numeri corpus suis partibus invenitur. 28 vero habet medietatem 14, et [Col. 1098A] septimam 4, nec caret quarta, id est 7, possidet quartam decimam 2, et reperies in eo vicesimam octavam 1, quae in unum redactae, totum partibus corpus aequabunt, 28 enim junctae partes efficient.



CAPUT XX. De generatione numeri perfecti.

Est autem in his quoque magna similitudo virtutis et vitii. Perfectos enim numeros raro invenies, eosque facile numerabiles, quippe qui pauci sunt, et nimis constanti ordine procreati; at vero superfluos ac diminutos longe multos infinitosque reperies, nec ullis ordinibus passim inordinateque dispositos, et a nullo certo fine generatos. Sunt autem perfecti numeri, intra denarium numerum 6, intra centenarium 28, intra millenarium numerum 496, intra decem [Col. 1098B] millia 8128. Et semper hi numeri duobus paribus terminantur 6 et 8, et semper alternatim in hos numeros, summarum fines perveniunt. Nam et primum sex, deinde 28. Post hos 496, idem senarius qui primus, post quem 8128, idem octonarius qui secundus. Generatio autem procreatioque eorum est fixa firmaque, nec quo alio modo fieri possint, nec ut si hoc modo fiant, aliud quiddam ullo modo valeat procreari. Dispositos enim ab uno omnes pariter pares numeros in ordinem quousque volueris, primo secundum aggregabis, et si primus numerus et incompositus ex illa coacervatione factus sit, totam summam in illum multiplicabis, quem posterius aggregaveras. Si vero coacervatione facta, primus et incompositus non inventus fuerit, sed compositus et secundus, hunc [Col. 1098C] transgredere, atque alium qui sequitur aggregabis. Si vero necdum fuerit primus et incompositus, alium rursus adjunge, et vide quid fiat. Quod si primum incompositumque reperies, tunc in ultimae multitudinem summae coacervationem multiplicabis. Disponantur enim omnes pariter pares numeri, hoc modo: 1, 2, 4, 8, 16, 32, 64, 128. Facies ergo ita: pones 1, eique aggregabis 2; tunc respicies ex hac aggregatione qui numerus factus sit: sunt 3, qui scilicet primus et incompositus est, et post unitatem ultimum binarium numerum aggregaveras. Si igitur ternarium, id est qui ex coacervatione collectus est, per binarium multiplices, qui est ultimus aggregatus, perfectus sine ulla dubitatione nascetur. Bis enim 3 faciunt 6, qui habent unam quidem a se denominatam [Col. 1098D] partem, id est sextam, tres vero medietatem secundum dualitatem, at vero duo secundum coacervationem, id est secundum ternarium, quoniam coacervati tres, multiplicati sunt. Viginti octo autem eodem modo nascuntur. Si enim super unum et duo, qui sunt tres, addas sequentem pariter parem, id est 4, septenariam summam facies; sed ultimum numerum quaternarium consequenter adjunxeras; per hunc igitur si illam coacervationem multiplicaveris, perfectus numerus procreatur. Septies enim 4, 28 sunt, qui est suis partibus par, habens unum a se denominatum, id est vigesimum octavum; medietatem vero secundum binarium 14, secundum quaternarium 7, septimam vero secundum septenarium 4, secundum [Col. 1099A] omnium collectionem, quartum decimum, duo, qui vocabulo medietatis opponitur. Ergo cum hi reperti sint, si alios invenire secteris, eadem oportet ratione ut vestiges. Ponas enim unum licebit, et post hunc 2 et 4, qui in septenarium cumulantur, sed de hoc dudum exstitit 28 perfectus numerus. Huic igitur qui sequitur pariter par, id est 8, continens jungatur accessio, qui prioribus superveniens, 15 restituit. Sed hic primus et incompositus non est. Habet enim generis alterius partem super illam, quae est a semetipsa denominata, quintam decimam, scilicet unitatem. Hunc igitur, quoniam secundus est compositus praeterito, et adjunge superioribus continentem pariter parem numerum, id est 16. Qui cum 15 junctus, unum ac 30 conficiet. Sed hic primus rursus et incompositus est. Hunc igitur cum extremi aggregati summa [Col. 1099B] multiplica, ut fiant sedecies 31, qui 496 explicant. Haec autem est intra millenarium numerum perfecta, et suis partibus aequa numerositas. Igitur prima unitas virtute atque potentia, non etiam actu vel re, et ipsa perfecta est. Nam si primam ipsam sumpsero de proposito ordine numerorum, video primam atque incompositam, quam si per seipsam multiplico, eadem mihi unitas procreatur. Semel enim unum solam efficit unitatem, quae partibus suis aequalis est potentia solum, caeteris etiam actu atque opere perfectis. Recte igitur unitas propria virtute perfecta est, quod et prima est et incomposita, et per seipsam multiplicata sese ipsa conservat. Sed quoniam de ea quantitate quae per se sit dictum est, operis sequentiam ad illam quae refertur ad aliquid transferamus.



CAPUT XXI. De relata ad aliquid quantitate.
[Col. 1099C]

Ad aliquid vero quantitatis, duplex est prima divisio. Omne enim, aut aequale est, aut inaequale, quidquid alterius comparatione metitur. Et aequale quidem est, quod ad aliquid comparatum, neque minore summa infra est, neque majore transgreditur, ut denarius denario, vel ternarius ternario, vel cubitum cubito, vel pes pedi, et his similia. Haec autem pars relatae ad aliquid quantitatis, id est, aequalitas, naturaliter indivisa est. Nullus enim dicere potest quod aequalitatis hoc quidem tale est, illud vero hujusmodi. Omnis enim aequalitas unam servat in propria moderatione [Col. 1099D] mensuram. Illud etiam quod quae ei quantitas comparatur, non alio vocabulo atque ipsa cui comparatur edicitur. Nam quemadmodum amicus amico amicus est, vicinusque vicino, ita dicitur aequalis aequali. Inaequalis vero quantitatis gemina divisio est. Secatur enim quod inaequale est in majus atque minus, quae contraria sibimet denominatione funguntur. Namque majus minore majus est, et minus majore minus est, et utraque non eisdem vocabulis, quemadmodum secundum aequalitatem dictum est, sed diversis distantibusque signata sunt, ad modum discentis scilicet, vel docentis, vel caedentis, vel vapulantis, vel quaecunque ad aliquid relata, aliter denominatis contrariis comparantur.



CAPUT XXII. De speciebus majoris inaequalitatis et minoris.
[Col. 1100A]

Majoris vero inaequalitatis quinque partes sunt. Est enim una quae vocatur multiplex, alia superparticularis, tertia superpartiens, quarta multiplex superparticularis, quinta multiplex superpartiens. His igitur quinque majoris partibus, oppositae sunt aliae quinque partes minoris, quemadmodum ipsum majus minori semper opponitur, quae minoris species, ita singillatim specibus quinque majoris his quae supradictae sunt opponuntur, ut eisdem nominibus nuncupentur, sola tantum sub praepositione distantes. Dicitur enim submultiplex, subsuperparticularis, subsuperpartiens, multiplex subsuperparticularis, et multiplex subsuperpartiens.



CAPUT XXIII. De multiplici ejusque speciebus, earumque generationibus.
[Col. 1100B]

Rursus multiplex est prima pars majoris inaequalitatis, cunctis aliis antiquior naturaque praestantior, ut paulo post demonstrabimus. Hic autem numerus hujusmodi est, ut comparatus cum altero, illum contra quem comparatus est, habeat plus quam semel. Quod primum in naturalis numeri dispositione conveniet, namque ad unum cuncti qui sequuntur, omnium ordine multiplicium sequentias varietatesque custodiunt. Ad primum enim, id est unitatem, 2 duplus, 3 triplus, 4 quadruplus, atque ita in ordinem progredientes, omnes texuntur multiplices quantitates. Quod autem dictum est, plus quam semel, id a binario [Col. 1100C] numero principium capit, et in infinitum per ternarium quaternariumque, et caeterorum ordinem sequentiamque progreditur. Contra hunc vero discriminatus est ille qui vocatur submultiplex, et haec quoque prima minoris quantitatis species est. Hic autem numerus hujusmodi est, qui in alterius comparatione productus, plus quam semel majoris numerat summam, sua scilicet quantitate cum eo aequaliter inchoans, aequaliterque determinans. Idem autem dico numerat quod metitur. Si igitur bis solum majorem numerum minor numerus metiatur, subduplus vocabitur, si vero ter subtriplus, si quater subquadruplus, et fit per haec in infinitum progressio, additaque eos semper sub propositione nominabis, ut unus [Col. 1100D] duorum subduplus, trium subtriplus, 4 subquadruplus appelletur, et consequenter. Cum autem naturaliter multiplicitas et submultiplicitas infinita sit, eorum quoque species per proprias generationes in infinita consideratione versantur. Si enim positis in naturali constitutione numeris, singulos per suas consequentias pares eligas, omnium ab uno parium atque imparium sese sequentium duplices erunt, et hujus speculationis terminus non deficit. Ponatur enim naturalis numerus hoc modo, 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20. Horum ergo si primum sumas parem, id est 2, primi duplus erit, id est unitatis. Si vero sequentem parem, id est 4, secundi duplus est, id est duorum. Si vero tertium [Col. 1101A] parem sumas, id est 6, tertii numeri in naturali constitutione duplus est, id est ternarii. Si vero quartum parem inspicias, id est 8, quarti numeri, id est quaternarii duplus est. Idemque in caeteris in infinitum sumentibus, sine aliquo impedimento procedit. Triplices autem nascuntur, si in eadem dispositione naturali duo semper intermittantur, et qui post duo sunt ad naturalem numerum comparentur, excepto ternario, qui ut unitatis triplus sit, solum binarium praetermittit. Post unum et duo, 3 sunt, qui triplus unius est. Rursus post 4 et 5, sunt 6, qui secundi numeri, id est duorum triplus est. Rursus post 6, sunt 7 et 8, et post hos 9, qui tertii numeri, id est ternarii triplus est. Atque hoc idem in infinitum si quis faciat, sine ulla offensione procedit. Quadruplorum [Col. 1101B] vero generatio incipit, si quis tres numeros intermittat. Post unum quippe et 2 et 3, sunt 4, qui primi, id est unius, quadruplus est. Rursus si intermisero quinarium, senarium, et septenarium, octonarius mihi quartus occurrit, tribus scilicet intermissis, qui binarii, id est secundi numeri, quadruplus est. At vero si post octo tres terminos intermisero, id est 9 et 10 et 11, duodenarius qui sequitur ternarii numeri quadruplus est. Atque hoc idem in infinitum progressis necesse est evenire, semperque una terminorum intermissione si crescat adjectio, ordinatas te multiplicis numeri vices invenire miraberis. Si enim 4 intermittas, quincuplus invenitur, si quinque sexcuplus, si sex septuplus, semperque ipsius multiplicitatis nomine uno minus intermissionis vocabulo [Col. 1101C] procreantur. Nam duplus unum intermittit, triplus 2, quadruplus 3, quincuplus 4. Et deinceps ad eumdem ordinem sequentia est. Et omnes quidem dupli secundum proprias sequentias parium numerorum pares sunt. Tripli vero, unus semper par terminus, impar alius invenitur. Quadrupli vero, rursus semper parem custodiunt quantitatem. Constituunturque a quarto numero, uno ex prioribus per ordinem positis paribus intermisso, primo pari binario, post hunc 8 intermisso senario, post hunc 12 transmisso denario. Atque hoc idem in caeteris. Quincupli vero propositio, secundum triplicis similitudinem, alternatim paribus atque imparibus positis, ordinatur.



CAPUT XXIV. De superparticulari, ejusque speciebus, earumque generationibus.
[Col. 1101D]

Superparticularis vero est numerus ad alterum comparatus, quotiens habet in se totum minorem et partem ejus aliquam. Qui si minoris habeat medietatem, vocatur sesquialter, si vero tertiam partem, vocatur sesquitertius, si vero quartam, vocatur sesquiquartus, et si quintam, vocatur sesquiquintus. Atque his nominibus in infinitum duciis, in infinitum quoque superparticularium forma progreditur. Et majores quidem numeri hoc modo vocantur, minores vero qui habentur toti et eorum aliqua pars, unus subsesquialter, alter subsesquitertius, alius subsesquiquartus, alius vero subsesquiquintus, atque idem secundum majorum normam multitudinemque protenditur. [Col. 1102A] Voco autem majores numeros duces, minores comites. Superparticularium quoque infinita est multitudo, ob eam rem quod ejusdem species interminabili progressione funguntur. Namque sesquialter habebit quidem duces omnes post ternarium numerum naturaliter triplices. Comites vero, omnes post binarium naturaliter pares, hoc modo, ut primus primo, secundus secundo, tertius tertio comparetur, et deinceps. Describantur enim longissimi versus triplicium naturalis numeri atque duplicium, et sit hoc modo: [Figure: [Figura] 7Kb] Primus igitur versus continet numerum naturalem, [Col. 1102B] secundus ejus triplicem, tertius vero duplicem, atque in eo si ternarius binario, vel si senarius quaternario, vel novenarius senario comparetur, vel omnes triplices superiores si duplicibus numeris consequentibus opponantur, hemiolia, id est sesquialtera proportio nascetur, tres enim habent intra se duo, et eorum mediam partem, id est 1, sex quoque continent intra se 4, et eorum medietatem, id est 2, et novem intra se senarium claudunt, et ejus mediam partem, id est 3, eodemque modo in caeteris. Dicendum vero si quis secundam speciem superparticularis numeri considerare desideret, id est sesquitertiam, quali ratione reperiat. Ac definitio quidem hujus comparationis talis est. Sesquitertius est, qui minori comparatus, habet eum semel et ejus tertiam [Col. 1102C] partem; sed hi inveniuntur si, omnibus a quaternario numero continuatim quadruplis constitutis, a ternario numero triplices comparentur, eruntque duces quadrupli, comites tripli. Sit enim in ordine hoc modo numerus naturalis, ut sub eo quadrupli, et sub eo tripli sint, supponatur sub primo quadruplo primus triplus, sub secundo secundus, sub tertio tertius, et eodem modo cuncti ejusdem primi versus tripli in ordinem dirigantur. [Figure: [Figura] 6Kb] Igitur primum primo si compares, sesquitertia ratio continebitur. Nam si 4 tribus compares, habebunt in se 4, totum ternarium et ejus tertiam partem, id est [Col. 1102D] 1, et si secundum secundo, id est octonarium senario compares, idem invenies: habebit enim octonarius senarium totum, et ejus tertiam partem, id est 2, et per eamdem sequentiam usque in infinitum progrediendum est. Notandum quoque est quod 3 comites sunt, duces 4. Rursus 6 comites, duces 8, et in eodem ordine caeteri simili modo vocantur duces sesquitertii, comites subsesquitertii, et in cunctis secundum hunc modum posita convenit servare vocabula.



CAPUT XXV. De quodam utili ad cognitionem superparticularibus accidente.

Hoc autem admirabile profundissimumque in istorum ordinibus invenitur, quod primus dux primusque [Col. 1103A] comes ad se invicem nulla numeri intermissione copulantur. Nam primi se nullo in medio posito transeunt, secundi interponunt 1, tertii duos, quarti 3, et deinceps una semper minore quam ipsi sunt intermissione succrescunt. Atque hoc vel in sesquialteris, vel in sesquitertiis, vel in aliis superparticularis partibus necesse est inveniri. Namque ut quaternarius contra ternarium comparetur, nullum intermisimus, post 3 enim mox 4 sunt. At vero 6 contra 8, in secundo scilicet sesquitertio, una facta est intermissio. Inter 6 enim et 8 solus est septenarius qui transmissus est numerus. Rursus ut 9 contra 12 comparemus, qui sunt in dispositione tertii, duorum mediorum est facta transmissio. Inter 9 enim et 12 sunt 10 et 11; secundum hunc modum quarta dispositio 3, quinta 4 intermittit.



CAPUT XXVI. Descriptio per quam docetur caeteris inaequalitatis speciebus antiquiorem esse multiplicem, et digestae formulae ratio et expositio.
[Col. 1103B]

[Col. 1104A] Quoniam autem naturaliter et secundum propriam ordinis consequentiam, multiplicem inaequalitatis speciem cunctis praeposuimus, primamque speciem esse monstravimus, licet hoc nobis posterioris operis ordine clarescat, hic quoque perstringentes id quod proposuimus planissime breviterque doceamus. Sit enim talis descriptio, in qua ponatur in ordinem, usque ad denarium numerum, continui numeri ordo naturalis, et secundo versu, duplus ordo texatur, tertio triplus, quarto quadruplus, et hoc usque ad decuplum. Sic enim cognoscemus quemadmodum superparticulari et superpartienti, et cunctis aliis princeps erit species multiplicis, et quaedam alia simul inspiciemus et ad subtilitatem tenuissima, et ad scientiam utilissima, et ad [Col. 1104B] exercitationem mentis jocundissima. [Figure: [Figura] 38Kb]



CAPUT XXVII. Ratio atque expositio digestae formulae.
[Col. 1103C]

Si igitur duo prima latera propositae formulae quae faciunt angulum, ab uno ad 10, et 10 procedentia respiciantur, et his subteriores ordines comparentur, qui scilicet a 4 angulum incipientes, in vigenos terminum ponunt, duplex, id est prima species multiplicitatis ostenditur, ita ut primus primum sola superet unitate, ut duo unum, secundus secundum binario supervadat, ut quaternarius binarium, tertius tertium tribus, ut senarius ternarium, quartus quartum, quaternarii numerositate transcendat, ut 8 quaternarium, et per eamdem cuncti sequentiam sese minoris pluralitate praetereant. Si vero tertius angulus aspiciatur, qui ab 9 inchoans, longitudinem latitudinemque tricenis altrinsecus numeris extendit, et [Col. 1104C] hic cum prima latitudine et longitudine comparetur, triplex species multiplicitatis occurrit, ita ut ista comparatio per X litteram fiat. Hique se numeri superabunt secundum paritatis factam naturaliter connexionem. Primus enim primum duobus superat, ut unum 3, secundus secundum quaternario, ut binarium senarius, tertius tertium sex, ut ternarium novenarius, et ad eumdem caeteri modum progressionis augescunt.

Quam rem nobis, scilicet, et ipsa naturalis objecit integritas, nihil nobis extra machinantibus, ut in ipso modulo descriptionis apparet. Si quis autem quarti anguli terminum qui sedecim numeri quantitate notatus est, et longitudinem latitudinemque in quadragenos determinat, velit superioribus comparare, per X litterae formam proportione collata, quadrupli multitudinem [Col. 1105A] pernotabit. Hisque est ordinabilis super se progressio, ut primus primum tribus superet, ut 4 unitatem. Secundus secundum senario vincat, ut octo binarium. Tertius tertium novenario transeat, ut duodenarius ternarium, et sequentes summulae trium se semper adjecta quantitate transiliant. Et si quis subteriores aspiciat angulos, idem per omnes multiplicitatis species, usque ad decuplum dispositissima ordinatione perveniet. Si quis vero in hac descriptione, superparticularis species requirat, tali modo reperiet. Si enim secundum angulum notet, cujus est initium quaternarius, eique superjacet binarius, atque hunc sequentem quis accommodet ordinem, sesquialtera proportio declarabitur. Nam tertius secundi versus, sesquialter est, ut tres ad duo, vel sex [Col. 1105B] ad quatuor, vel 9 ad 6, vel 12 ad 8. Itemque in caeteris qui sunt in eadem serie numeri, si talis conjugatio misceatur, nulla varietatis dissimilitudo surripiet. Eadem tamen summarum supergressio est in hoc quoque, quae in duplicibus fuit. Primus enim primum, id est ternarius binarium uno superat, secundus vero secundum, duobus tertius, tertium tribus, et deinceps. Si vero quartus ordo tertio comparetur, ut 4 ad 3, et eodem caeteros ordine consecteris, sesquitertia comparatio colligitur, ut 4 ad 3, vel 8 ad 6, et 12 ad 9, videsne ut in omnibus his sesquitertia comparatio conservetur? Praeterea eos qui sub ipsis sunt, si idem faciens sequentes versus alterutris comparaveris, omnes sine ullo impedimento species superparticularis agnosces. Hoc autem in hac est dispositione [Col. 1105C] divinum, quod omnes angulares numeri tetragoni sunt. Tetragonus autem dicitur, ut brevissime dicam, quod post latius explicabitur, quem duo aequales numeri multiplicant, ut in hac quoque descriptione est; unus enim semel, unus est, et est potestate tetragonus. Item bis duo 4 sunt. Ter 3 9, quos in semetipsas multiplicationes primi ordinis perfecere. Circum ipsos vero qui sunt, id est circum angulares, longilateri numeri sunt. Longilateros autem voco, quos uno se supergredientes numeri multiplicant. Circum 4 enim 2 sunt et 6, sed duo nascuntur ex uno et duobus, cum unum bis multiplicaveris, sed unitas a binario unitate praeceditur. Sex vero a duobus et tribus, bis enim tres senarium reddunt. Novenarium vero, sex et 12 claudunt, qui 12 ex tribus nascuntur et 4. Ter enim 4 fiunt 12. Senarius [Col. 1105D] vero, ex duobus et tribus, bis enim 3 faciunt 6. Qui omnes, uno majoribus lateribus procreati sunt. Nam cum 6 ex binario ternarioque nascuntur, tres binarium numerum uno superant. Cunctique alii ejusdem modi sunt, ut primo et secundo ordine ad alterutrum multiplicatis terminis procreentur, ita ut quod nascitur ex duobus longilateris altrinsecus positis, et bis medio tetragono, tetragonus sit. Et rursus quod ex duobus altrinsecus tetragonis, et uno medio longilatero bis facto nascitur, ipse quoque tetragonus sit. Et ut angulorum totius descriptionis ad angulares tetragonos positorum unius anguli sit prima unitas, alterius vero qui contra est tertia. Bini vero altrinsecus [Col. 1106A] anguli, secundas habeant unitates, et duo angularium tetragonorum anguli, aequum faciunt quod sub ipsis continetur, illi quod fit ab uno illorum qui est altrinsecus angulorum. Multa enim sunt alia quae in hac descriptione utilia possunt admirabiliaque perpendi, quae interim propter castigatam introducendi brevitatem ignota esse permittimus. Nunc vero ad sequentia propositum convertamus.



CAPUT XXVIII. De tertia inaequalitatis specie quae dicitur superpartiens, deque speciebus ejus, earumque generationibus.

Igitur post duas primas habitudines multiplices et superparticulares, et eas quae sub ipsis sunt submultiplices et subsuperparticulares, tertia inaequalitatis species invenitur, quae a nobis superius superpartiens dicta est. Haec est autem, quae fit cum numerus [Col. 1106B] ad alium comparatus, habet eum totum infra se, et ejus insuper aliquas partes, vel duas, vel 3, vel 4, vel quot ipsa tulerit comparatio. Quae habitudo incipit a duabus partibus tertiis. Nam si duas medietates habuerit, qui illum intra se totum coercet, duplus pro superpartiente componitur. Habebit autem vel duas tertias, vel duas quintas, vel duas septimas, vel duas nonas, et ita progredientibus si duas solas partes minoris numeri superhabuerit, per easdem partes imparibus numeris minorem major summa transcendit. Nam si eum habeat totum et duas ejus quartas, superparticularis necessario reperitur. Nam duae quartae medietas est, et fit sesquialtera comparatio. Si vero duas sextas, rursus est superparticularis. Duae enim sextae, pars tertia est. Quod si in [Col. 1106C] comparatione ponatur, sesquitertiae habitudinis efficiet formam. Post hos nascuntur comites, qui subsuperpartientes vocantur; hi autem sunt qui habentur ab alio numero, et eorum vel duae, vel 3, vel 4, vel quotlibet aliae partes. Si ergo numerus alium intra se numerum habens, ejus duas partes habuerit, superbipartiens nominatur; si vero tres, supertripartiens; quod si 4, superquadripartiens, atque ita progredientibus in infinitum fingere nomina licet. Ordo autem eorum naturalis est, quoties disponuntur a tribus omnes pares atque impares numeri naturaliter constituti, et sub his aptantur alii qui sunt a quinario numero incipientes omnes impares. His igitur ita dispositis, si primus primo, secundus secundo, tertius tertio, et caeteri caeteris comparentur, [Col. 1106D] superpartiens habitudo procreatur. Sit enim dispositio hoc modo: [Figure: [Figura] 5Kb] Si igitur quinarii numeri ad ternarium comparatio consideretur, erit superpartiens ille qui vocatur superbipartiens. Habet enim quinarius totos in se tres, et eorum duas partes, id est 2. Si vero ad secundum ordinem speculatio referatur, supertripartiens proportio cognoscetur, atque in sequentibus per omnes dispositos numeros, omnes in infinitum species hujus numeri convenientes ordinatasque respicies. At vero quemadmodum singuli procreentur, si in infinitum [Col. 1107A] quis curet agnoscere, hic modus est. Habitudo enim superbipartientis, si utrisque terminis duplicetur, semper superbipartiens proportio procreatur. Si enim quis duplicet 5, faciet 10; si tres, faciet 6: qui 10 contra senarium comparati, superbipartientem faciunt habitudinem, et hos ipsos rursus si duplicaveris, idem ordo proportionis accrescit. Idemque si in infinitum facies, statum prioris habitudinis non mutabit. Si vero supertripartientes invenire contendas, primos supertripartientes, id est 7 et 4 triplicabis, et hujusmodi nascentur. Si vero qui ex his nati fuerint, ternarii multiplicatione produxeris, idem rursus efficient. Quod si superquadripartientes quemadmodum in infinitum progrediantur optes addiscere, primas eorum radices in quadruplum [Col. 1107B] multiplices licet, id est 9 et 5, et eos qui illa multiplicatione proferentur, rursum in quadruplum, et eamdem fieri proportionem inoffensa nimirum ratione reperies. Et caeterae species una semper plus multiplicatione crescentibus radicibus oriuntur. Radices autem proportionum voco, numeros in superiore dispositione descriptos, quasi quibus omnis summa supradictae comparationis innititur. In hoc quoque videndum est quoniam, cum duae partes minore plus in majoribus sunt, tertii semper vocabulum subauditur. Ut superbipartiens qui dicitur, quoniam duas minoris numeri tertias partes habet, dicatur superbipartiens tertias. Et cum dico supertripartiens, subaudiri necesse sit supertripartiens quartas, quoniam tribus superquartis exuberat. Et [Col. 1107C] superquadripartienti, subauditur superquadripartiens quintas, et ad eumdem modum in caeteris, uno semper adjecto super habitas partes, subauditio facienda est, ut eorum germana convenientiaque his nomina haec sint, ut qui dicitur superbipartiens, idem dicatur superbitertius. Qui dicitur supertripartiens, is sit supertriquartus, et qui dicitur superquadripartiens, idem dicatur superquadriquintus, eademque similitudine usque in infinitum nomina producantur.



CAPUT XXIX. De multiplici superparticulari.

Igitur relatae ad aliquid quantitatis, simplices et primae species hae sunt. Duae vero aliae, ex his velut ex aliquibus principiis componuntur, ut multiplices [Col. 1107D] superparticulares, et multiplices superpartientes, horumque comites submultiplices superparticulares, et submultiplices superpartientes. Namque in his ut in praedictis proportionibus, minores numeri, et eorum quoque species omnes, addita sub praepositione, dicuntur. Quorum definitio talis reddi potest: multiplex superparticularis est, quotiens numerus ad numerum comparatus, habet eum plus quam semel et ejus unam partem, hoc est, habet eum aut duplum, aut triplum, aut quadruplum, aut quotienslibet, et ejus quamlibet aliquam partem, vel mediam, vel tertiam, vel quartam, vel quaecunque alia partium exuberatione contigerit. Hic ergo et multiplici et superparticulari consistit. Quod enim comparatum [Col. 1108A] numerum plus quam semel habet, multiplicis est. Hoc vero quod minorem in habenda parte transcendit, superparticularis. Ita ex utroque nomine facto vocabulo, est, speciesque illius ad illarum, scilicet, fiunt imaginem proportionum, ex quibus ipse numerus originem trahit. Nam prima pars hujus vocabuli quae multiplicis nomine possessa est, multiplicis numeri specierum vocabulo nominanda est. Quae vero superparticularis est, eodem vocabulo nuncupabitur, quo superparticularis numeri species vocabantur. Dicetur enim qui duplicem habuerit alium numerum, et ejus mediam partem, duplex sesquialter; qui vero tertiam, duplex sesquitertius; qui quartam, duplex sesquiquartus, et deinceps. Si vero ter eum totum contineat et ejus mediam partem, vel tertiam, vel [Col. 1108B] quartam, dicitur triplex sesquialter, triplex sesquitertius, triplex sesquiquartus, et eodem modo in caeteris. Diceturque quadruplus sesquialter, quadruplus sesquitertius, quadruplus sesquiquartus, et quotiens totum numerum in semetipso continuerit, per multiplicis numeri species appellatur, quam vero partem comparati numeri clauserit, secundum superparticularem comparationem habitudinemque vocabitur. Horum autem exempla hujusmodi sunt: duplex sesquialter est, ut quinque ad duo, habent enim 5, binarium numerum bis et ejus mediam, id est 1. Duplex vero sesquitertius est, septenarius ad ternarium comparatus. At vero novenarius ad quaternarium, duplex sesquiquartus. Si vero 11 ad 5, duplex sesquiquintus. Et hi semper nascentur, dispositis [Col. 1108C] in ordinem a binario numero omnibus naturaliter paribus imparibusque terminis, si contra eos omnes a quinario numero impares comparentur, ut primum primo, secundum secundo, tertium tertio, caute et diligenter apponas, ut sit dispositio talis: [Figure: [Figura] 5Kb] Si vero a duobus paribus omnibus dispositis terminis, illi qui a quinario numero inchoantes, quinario numero rursus sese transiliunt comparentur, omnes duplices sesquialteros creant, ut est subjecta descriptio. [Figure: [Figura] 5Kb] [Col. 1108D] Si vero a tribus inchoent dispositiones, et tribus sese transiliant, et ad eos aptentur qui a septenario inchoantes, septenario sese numero transgrediuntur, omnes duplices sesquitertii, habita diligenter comparatione, nascuntur, ut subjecta descriptio monet.
[Figure: [Figura] 5Kb]

Si vero omnes in ordinem quadrupli disponantur, hi qui naturalis numeri quadrupli sunt, ut unitatis quadruplus, et duorum, triumque et quatuor, atque quinarii, et caeterorum sese sequentium, ut ad eos aptentur a novenario numero inchoantes, semper sese novenario praecedentes, tunc duplicis sesquiquartae proportionis forma texetur.
[Col. 1109A] [Figure: [Figura] 5Kb]

Ea vero species hujus numeri, quae est triplex sesquialtera, hoc modo procreatur; si disponantur a binario numero omnes in ordinem pares, et ad eos septenario numero inchoantes, septenario sese supergredientes, solito ad alterutrum modo comparationis aptentur.
[Figure: [Figura] 4Kb]

Si autem a ternario numero ingressi, cunctos naturalis numeri triplices disponamus, et eis a denario numero denario sese supergredientes ordine comparemus, omnes triplices sesquitertii in ea terminorum [Col. 1109B] continuatione provenient. [Figure: [Figura] 4Kb]



CAPUT XXX. De eorum exemplis in superiore formula inveniendis.

Horum autem eorumque qui sequuntur exempla integre planeque possumus pernotare, si in priorem descriptionem, quam fecimus cum de superparticulari et multiplici loqueremur, ubi ab uno usque in denarium multiplicationum summa concrevit, diligens velimus acumen intendere. Ad primum enim versum omnes qui sequuntur collati, ordinatas convenientesque multiplicis species reddent. Si vero ad [Col. 1109C] secundum cunctos qui tertii sunt ordinis aptaveris, ordinatas species superparticularis agnosces. Quod si tertio ordini, quicunque sunt in quinto versu compares, superpartientis numeri species positas convenienter aspicies. Multiplex vero superparticularis ostenditur, cum ad secundum versum omnes qui sunt quinti versus serie comparantur, vel qui sunt in septimo, vel qui sunt in nono, atque ita si in infinitum sit ista descriptio, in infinitum hujus proportionis species procreabuntur. Manifestum autem etiam hoc est, quod horum comites semper cum sub praepositione dicentur, ut est subduplex sesquialter, subduplex sesquitertius, subduplex sesquiquartus, et caeteri quidem ad hunc modum.



CAPUT XXXI. De multiplici superpartiente.
[Col. 1109D]

Multiplex vero superpartiens est, quoties numerus ad numerum comparatus habet in se alium numerum totum plus quam semel, et ejus vel duas, vel 3, vel quotlibet plures particulas, secundum numeri superpartientis figuram. In hoc quoque propter causam superius dictam, non erunt duae medietates, neque duae quartae, neque duae sextae, sed duae tertiae, vel duae quintae, vel duae septimae, ad priorem similem consequentiam. Non est autem difficile secundum priorum exempla positorum, hos quoque et praeter nostra exempla numeros invenire. Vocabunturque hi, secundum proprias partes, duplex superbipartiens, vel duplex supertripartiens, vel duplex superquadripartiens. Et rursus triplex superbipartiens, [Col. 1110A] et triplex supertripartiens, et triplex superquadripartiens, et similiter. Ut 8 ad 3 comparati faciunt duplicem superbipartientem, et 16 ad 6, et omnes quicunque ab 8 incipientes, octonario sese numero transgrediuntur, comparati ad eos qui a tribus inchoantes, ternarii sese quantitate praetereunt. Nec erit difficile alias ejus partes secundum praedictum modum diligentibus reperire. Hic quoque illud meminisse debemus quod minores et comites non sine sub praepositione nominantur, ut sit subduplex superbipartiens, subduplex supertripartiens.



CAPUT XXXII. Demonstratio quemadmodum omnis inaequalitas ab aequalitate processerit.

Restat autem nobis profundissimam quamdam [Col. 1110B] tradere disciplinam, quae ad omnem naturae vim rerumque integritatem maxima ratione pertineat. Magnus quippe in hac scientia fructus est, si quis non nesciat quod bonitas definita est et sub scientiam cadens, animo que semper imitabilis et perceptibilis prima natura est, et suae substantiae decore perpetua. Infinitum vero malitiae dedecus est, nullis propriis principiis nixum, sed natura semper errans a boni definitione principii, tanquam aliquo signo optimae figurae impressa componitur, et ex illo erroris fluctu retinetur. Nam nimiam cupiditatem iraeque immodicam effrenationem, quasi quidam rector animus, pura intelligentia roboratus, astringit, et has quodammodo inaequalitatis formas, temperata bonitate [Col. 1110C] constituit. Hoc autem erit perspicuum, si intelligamus omnes inaequalitatis species, ab aequalitatis crevisse primordiis, ut ipsa quodammodo aequitas, matris et radicis obtinens vim, ipsa omnes inaequalitatis species ordinesque profundat. Sint enim nobis tres aequales termini, id est tres unitates, vel tres bini, vel tres terni, vel tres quaterni, vel quantos ultra libet ponere. Quod enim in unis tribus terminis evenit, idem contingit in caeteris. Ex his igitur, secundum praecepti nostri ordinem, videas primum nasci multiplices, et in his duplices prius dehinc triplos, deinde quadruplos, et ad eumdem ordinem consequentes. Rursus, multiplices si convertantur, ex his superparticulares orientur, et ex duplicibus quidem, sesquialteri, ex triplicibus sesquitertii, ex [Col. 1110D] quadruplis sesquiquarti, et caeteri in hunc modum. Ex superparticularibus vero conversis, superpartientes nasci necesse est, ita ut ex sesquialtero nascatur superbipartiens, supertripartientem sesquitertius gignat, et ex sesquiquarto superquadripartiens. Rectis autem positis, neque conversis prioribus superparticularibus, multiplices superparticulares oriuntur. Rectis vero superpartientibus, multiplices superpartientes efficientur. Praecepta autem tria haec sunt, ut primum numerum primo facias parem, secundum vero primo et secundo, tertium primo, duobus secundis et tertio. Hoc igitur cum in terminis aequalibus feceris, ex his qui nascentur duplices erunt. De quibus duplicibus si idem feceris, triplices procreantur, et de his quadruplices, atque in infinitum omnes [Col. 1111A] formas numeri multiplices explicabit. Jaceant igitur 3 termini aequales. [Figure: [Figura] 3Kb] Ponatur itaque primo primus aequalis, id est unus. Secundus vero, primo et secundo, id est 2; tertius vero primo, duobus secundis et tertio par sit, id est uni et duobus unis et uni, qui sunt 4, ut est descriptio: [Figure: [Figura] 4Kb] Videsne ut duplici proportione sequens ordo texatur. Fac rursus idem de duplicibus, ut sit primus primo aequalis, id est uni; secundus primo et secundo, [Col. 1111B] id est uni et duobus, qui sunt 3; tertius primo, id est uni, duobus secundis, id est 4, et tertio, id est quatuor, qui simul 9 fiunt, et venit haec forma: [Figure: [Figura] 4Kb] Rursus, si de triplicibus idem feceris, continuus quadruplus procreabitur. Sit enim primus primo aequus, id est unus; sit secundus primo et secundo aequalis, id est 4; sit tertius primo, duobus secundis et tertio aequalis, id est 16. [Col. 1111C] [Figure: [Figura] 5Kb] Et in caeteris quidem ad hanc formam, tribus his praeceptis utemur. Si vero qui ex aequalibus nati sunt multiplices, eos disponamus, et secundum haec praecepta vertamus, ita ut converso sint ordine, sesquialter ex duplici procreabitur, sesquitertius ex triplici, sesquiquartus ex quadruplo. Sint enim 3 duplices termini, qui ex aequalibus creati sunt, et qui ultimus est, primus ponatur hujusmodi: [Figure: [Figura] 3Kb] Et constituatur primo in hoc ordine, primus par, id est 4, secundus vero primo et secundo par, id est [Col. 1111D] 6, tertius vero primo, duobus secundis et tertio, id est 9. [Figure: [Figura] 4Kb] Ecce tibi illa sesquialtera quantitas ex termino duplicitatis exoritur. Videamus nunc ad eumdem modum ex triplici qui nascatur; disponantur enim triplices superiores, converso scilicet ordine sicut duplex, hic est quoque ordo dispositus: [Figure: [Figura] 3Kb] Ponatur ergo primus primo aequus, id est 9; secundus primo et secundo, id est 12; tertius primo, duobus secundis et tertio aequus, id est 16. [Figure: [Figura] 4Kb] [Col. 1112A] Rursus secunda species superparticularis numeri, id est sesquitertius procreatus est. Quod si idem de quadruplo quis facere velit, sesquiquartus continuo nascetur, ut monstrabit subjecta descriptio: [Figure: [Figura] 4Kb] Ac si quis idem de cunctis in infinitum partibus multiplicatis faciat, convenienter ordinem superparticularitatis inveniet. Quod si conversos superparticulares aliquis secundum haec praecepta convertat, continuo videat superpartientes accrescere, et ex sesquialtero quidem superbipartiens, ex sesquitertio supertripartiens procreatur, et caeteri secundum communes denominationis species, sine ulla ordinis interpolatione [Col. 1112B] nascentur. Disponantur igitur sic: [Figure: [Figura] 3Kb] Superioris igitur descriptionis, primo primus aequus numerus ascribatur, id est 9, secundus vero primo et secundo, id est 15, tertius vero primo, duobus secundis et tertio, id est 25. [Figure: [Figura] 4Kb] Si ergo sesquitertium eodem modo vertamus, ordo supertripartiens invenitur. Sit enim prima propositio sesquitertii. [Figure: [Figura] 3Kb] Ponatur secundum priorem modum, primo par primus, [Col. 1112C] id est 16; secundus primo et secundo, id est 28; tertius primo, duobus secundis et tertio, id est 49. Omnis ergo summa disposita supertripartientes efficiet. [Figure: [Figura] 4Kb] Rursus si sesquiquartum eodem modo verteris, superquadripartiens statim quantitas procreabitur, ut est ea forma quam suppositam vides. [Figure: [Figura] 4Kb] Restat quemadmodum ex superparticularibus et superpartientibus multiplices superparticulares et multiplices [Col. 1112D] superpartientes nascantur, ostendere. Quorum binas tantum faciam descriptiones, namque si rectum et non conversum sesquialterum ponimus, duplex superparticularis excrescit; fit enim hoc modo: [Figure: [Figura] 3Kb] Ponatur secundum superiorem modum primo, primus aequalis, id est 4; secundus primo et secundo, id est 10; tertius primo, duobus secundis et tertio aequalis, id est 25. [Figure: [Figura] 4Kb] Atque haec quidem duplex sesquialtera summa producta est. Si vero sesquitertium non conversum ponamus, duplus sesquitertius invenitur, ut subjecta descriptio docet. [Col. 1113A] [Figure: [Figura] 4Kb] At vero si ad superpartientes animum convertamus, eosque ordinatim secundum superiora praecepta disponamus, multiplices superpartientes ordinatim progenitos reperiemus. Disponatur enim superpartientis haec formula: [Figure: [Figura] 3Kb] Ascribatur ergo primus, primo aequus, id est 9; secundus primo et secundo, id est 24; tertius primo, duobus secundis et tertio, id est 64. [Figure: [Figura] 4Kb] [Col. 1114A] Videsne ut ex superbipartiente duplus superbipartiens exortus sit. At vero si supertripartientem ponam, duplex sine dubio tripartiens invenitur, ut in subjecta descriptione perspicuum est: [Figure: [Figura] 4Kb] Sic ergo de superparticularibus vel de superpartientibus multiplices superparticulares vel multiplices superpartientes oriuntur. Quare constat omnium inaequalitatum aequalitatem esse principium, ex eadem enim inaequalia cuncta nascuntur. Ac de his quidem hactenus disserendum esse credidimus, ne vel infinita sectemur, vel circa res obscurissimas ingredientium animos detinentes, ab utilioribus moraremur.



LIBER SECUNDUS.
[Col. 1113]


CAPUT PRIMUM. Quemadmodum ad aequalitatem omnis inaequalitas reducatur.
[Col. 1113B]

Superioris libri disputatione digestum est quemadmodum tota inaequalitatis substantia a principe sui generis aequalitate processerit. Sed quae rerum elementa sunt, ex eisdem principaliter omnia componuntur, et in eadem rursus resolutione facta resolvuntur. Ut quoniam articularis vocis elementa sunt litterae, ab eis est syllabarum progressa conjunctio, et in easdem rursus terminatur extremas, eamdemque vim obtinet sonus in musicis. Jam vero mundum 4 corpora non ignoramus efficere. Namque (ut ait) [Col. 1113C] ex imbri terraque omnia gignuntur et igni; sed in haec rursus ejus 4 elementa fit postrema resolutio. Ita igitur, quoniam ex aequalitatis margine cunctas inaequalitatis species proficisci videmus, omnis a nobis inaequalitas ad aequalitem rursus, velut ad quoddam elementum proprii generis resolvatur. Hoc autem trina rursus imperatione colligitur, eaque resolvendi ars. Datis quibuslibet tribus terminis, inaequalibus quidem, sed proportionaliter constitutis, id est, ut eamdem medius ad primum vim proportionis obtineat, quam qui est extremus ad medium in qualibet inaequalitatis ratione, vel in multiplicibus, vel in superparticularibus, vel in superpartientibus, vel in iis [Col. 1113D] quae ex his procreantur, hoc est multiplicibus superparticularibus, vel multiplicibus superpartientibus, eadem atque una ratione indubitata constabit. Propositis enim tribus (ut dictum est) terminis, aequis proportionibus ordinatis, ultimum semper medio detrahamus, et ipsum quidem ultimum, primum terminum collocemus, quod de medio relinquitur, secundum. De tertia vero propositorum terminorum summa auferemus unum primum, et duos secundos eos qui de medietate relicti sunt, et id quod ex tertia summa relinquitur, tertium terminum constituemus. Videbis igitur hoc facto, in minorem modum summas reverti, et ad principaliorem habitudinem comparationes [Col. 1114B] proportionesque reduci, ut si sit quadrupla proportio, primo ad triplam, inde ad duplam, inde ad aequalitatem usque remeare. Et si sit superparticularis sesquiquartus, primo ad sesquitertium, inde ad sesquialterum, postremo ad tres aequales terminos redire. Hoc autem nos exempli gratia in multiplici tantum proportione docebimus. Solertem vero, in aliis quoque inaequalitatis speciebus id experientem, eadem ratio praeceptorum juvabit. Constituantur enim tres ad se termini quadrupli. [Figure: [Figura] 3Kb] Aufer igitur ex medio minorem, id est ex triginta duobus, octonarium, relinquuntur 24, et primum [Col. 1114C] octonarium terminum pones, secundum vero, quod reliquum fuerit ex medio, id est 24, ut sint hi duo termini, 8 et 24. De tertio vero, id est 128, aufer unum primum, id est 8, et duos secundos qui sunt reliqui, id est bis 24, et relinquuntur 72. His dispositis terminis, ex quadruplis propinquior aequitati proportio, tripla redacta est. Sunt enim termini: [Figure: [Figura] 3Kb] Ex his autem ipsis idem si feceris, ad duplum rursus comparatio remeabit. Pone enim primum minori aequum, id est 8, et ex secundo aufer primum, 16 relinquentur. Sed ex tertio, id est ex 72, aufer primum, [Col. 1114D] id est 8, et duos secundos, id est bis 16, et erit reliqua pars 32. Quibus positis, ad duplas proportiones habitudo redigitur. [Figure: [Figura] 3Kb] Idem vero ex his si fiat, rem omnem ad aequalitatis summas eliquabimus. Pone enim primum minori aequum, id est 8, et aufer ex 16 octonarium, remanent 8, quibus dispositis, ex tertio, id est 32, sumptis primo, id est 8, et duobus secundis, id est duobus octonariis, supersunt 8. Quibus dispositis, prima nobis aequalitas cadit, ut subjectae summalae docent. [Figure: [Figura] 3Kb] [Col. 1115A] Hinc igitur si quis ad alias inaequalitatis species animum tendat, eamdem convenientiam intitubanter inveniet. Quare pronuntiandum est, nec ulla trepidatione dubitandum, quod quemadmodum per se constantis quantitatis unitas principium et elementum est, ita et ad aliquid relatae quantitatis aequalitas mater est. Demonstravimus enim quod hinc et ejus procreatio prima foret, et in eam rursus postrema solutio est.



CAPUT II. De inveniendo in unoquoque numero quot numeros ejusdem proportionis possit praecedere, eorumque descriptio, descriptionisque expositio.

Est autem quaedam in hac re profunda et miranda speculatio, et (ut ait Nicomachus) [Col. 1115B] perficiens, et ad Platonicam in Timaeo animae generationem, et ad intervalla harmonicae disciplinae. Ibi enim jubemur perducere atque extendere tres vel quatuor sesquialteros, vel quotlibet sesquitertias proportiones, et sesquiquartas comparationes, eas quae secundum propositum ordinem, saepe continuas jubemur extendere. Ne autem hoc, labore quodam semper quidem maximo, frequentius inferaci fiat, hac nobis ratione, in quot numeris quanti possint esse superparticulares, investigandum est. Omnes enim multiplices, tantarum similium sibimet proportionum principes erunt, quoto ipsi loco ab unitate discesserunt. Quod autem dico, sibimet similium tale est, ut dupli semper multiplicitas (ut superius dictum est) sesquialteros creet, et triplex sit dux sesquitertiorum, [Col. 1115C] quadruplus sesquiquartis. Primus ergo duplex unum solum habebit sesquialterum, secundus duos, tertius tres, quartus quatuor, et secundum hunc ordinem eadem fit in infinitum progressio. Neque unquam fieri potest ut vel superet proportionum numerum, vel ab eo sit diminutior aequabilis ab unitate locatio. Primus ergo duplex est binarius numerus, qui unum solum sesquialterum recipit, id est ternarium. Binarius enim contra ternarium comparatus sesquialteram efficit proportionem. Ternarius vero, quoniam medietatem non recipit, non est alter numerus ad quem in ratione sesquialtera comparetur. Quaternarius vero numerus, secundus duplex est, hic ergo duos sesquialteros praecedit. Est enim ad ipsum quidem comparatus senarius numerus, ad [Col. 1115D] senarium vero, quoniam medietatem habet novenarius, et sunt duo sesquialteri, ad 4 scilicet 6, ad sex vero 9. Novenarius vero, quoniam medietate caret, ab hac comparatione seclusus est. Tertius vero duplex est 8, hic ergo 3 sesquialteros antecedit. Comparatur enim ad ipsum duodenarius numerus, ad duodenarium 18, ad 18 rursus 27. At vero 27 medio carent. Idem quoque in sequentibus evenire necesse est quod nos cum propria ordinatione subdidimus. Semper enim hoc, divina quadam nec humana constitutione, speculationibus occurrit, ut quotienscunque ultimus numerus invenitur, qui loco duplicis ab unitate sit par, talis sit ut in medietates dividi secarique non possit. [Col. 1116A] [Figure: [Figura] 8Kb] Idem contingit etiam in triplicibus, ex illis enim sesquitertii procreantur. Nam quoniam primus triplex est ternarius numerus, habet unum sesquitertium, id est 4. Cujus quaternarii tertia pars non potest inveniri, atque ideo hic epitrito caret. Secundus vero, qui est novem, habet ad se duodenarium numerum sesquitertium. Duodenarius autem, quoniam habet tertiam partem, in sesquitertia proportione comparatur [Col. 1116B] ad eum numerus sedecim, qui tertiae partis sectione solutus est. Viginti septem autem, quoniam tertius est triplex, habet ad se sesquitertium triginta sex, et hic rursus ad quadraginta octo eadem proportione comparatur. Cui si sexaginta quatuor appositi fuerint, eamdem rursus vim proportionis explebunt. Quos sexaginta quatuor ad nullum sesquitertium rursus aptabis, quoniam parte tertia non tenentur. Atque hoc in cunctis triplicibus invenitur, ut extremus ejusdem proportionis numerus, tantos ante se praecedentes habeat, quanto primus eorum ab unitate discesserit. Et qui tot super se ejusdem proportionis habuerit numeros, quotus ab unitate primus eorum jacet, ejus pars qua illi comparatus numerus, possit eamdem facere proportionem, inveniri nequeat. Et [Col. 1116C] triplicis quidem haec est descriptio: [Figure: [Figura] 9Kb] At quadrupli secundum hanc formam descriptio est, ad quam scilicet, qui a prioribus instructus accesserit, nulla ratione trepidabit, et de caeteris quidem multiplicibus, eamdem convenientiam pernotabit. [Col. 1116D] [Figure: [Figura] 9Kb] Hinc quoque perspicuum est, superparticularium (quemadmodum prius ostensum est) primos esse multiplices. Siquidem duplices sesquialteros, triplices sesquitertios, et cuncti multiplices cunctos in ordinem superparticulares creant. Est etiam in his hoc quoque mirabile. Namque ubi prima latitudo fuerit duplex, et sub eisdem qui sunt versus continui alternatim positi, secundum seriem latitudinis duplices erunt. Si vero fuerint triplices et inferiores ordines, [Col. 1117A] tripla se in suis terminis multiplicatione superabunt. At in quadrupla, quadrupli, atque hoc infinita ductum speculatione non fallit. Angulares autem omnium multiplices evenire necesse est. Erunt autem duplicium quidem triplices, triplicium quadruplices, quadruplorum vero quincupli, et secundum eamdem ordinis incommutabilem rationem, sibimet cuncta consentient, quibus expositis, ad sequentem operis seriem competens disputatio convertatur.



CAPUT III. Quod multiplex intervallum ex quibus superparticularibus medietate posita, intervallis fiat, ejusque inveniendi regula.

Si igitur duae primae superparticulares species conjungantur, [Col. 1117B] prima species multiplicitatis exoritur. Omnis autem duplex ex sesquialtero sesquitertioque componitur, et omnis sesquialter et sesquitertius duplicem jungunt. Nam ternarius, sesquialter est duorum, quatuor vero, sesquitertius ternarii, sed 4 duplus duorum. [Figure: [Figura] 5Kb] [Col. 1117C] Sic igitur sesquialter et sesquitertius unum duplicem componunt. At vero si fuerint medietas et duplus, inter duplicem et medium potest una medietas talis inveniri, quae ad alteram extremitatem sesquialtera sit, ad alteram sesquitertia. Altrinsecus enim positis senario et ternario, id est duplici et medietate, si quaternarius in medio collocetur, ad ternarium numerum sesquitertiam continet rationem, ad senarium vero sesquialteram. [Col. 1117D] [Figure: [Figura] 6Kb] Recte igitur dictum est, et duplicem a sesquialtero sesquitertioque conjungi, et has duas superparticularis species duplicem procreare, id est primam speciem multiplicis quantitatis. Rursus ex prima multiplicis specie, id est ex duplici, et prima superparticulari, id est sesquialtera, continens multiplicis species, id est tripla conjungitur. Namque 12 senarii numeri duplus est, decem vero et octo, ad duodenarium sesquialter, qui ad senarium numerum triplus est. [Col. 1118A] [Figure: [Figura] 5Kb] Et positis eisdem, 6 et 18, novenarius in medietate ponatur, erit ad senarium sesquialter, qui ad 18. Subduplus est, et ad senarium 18 triplus est. [Col. 1118B] [Figure: [Figura] 6Kb] Ex duplici igitur et sesquialtero, triplex ratio proportionis exoritur, et in eas rursus resolutione facta revocatur. Si autem hic, id est triplus numerus, qui est species secunda multiplicis, secundae speciei superparticularis aptetur, quadrupli continuo forma [Col. 1118C] contexitur, et in easdem rursus partes naturali partitione solvetur, secundum modum quem superius demonstravimus. [Figure: [Figura] 6Kb] Si vero quadruplus sese ac sesquiquar us agglomerent, [Col. 1118D] quincuplus continuo fiet: [Figure: [Figura] 6Kb] Et si quincuplus cum sesquiquinto, mox sescupla proportio conjugabitur. [Col. 1119A] [Figure: [Figura] 6Kb] Atque ita secundum hanc progressionem cunctae multiplicitatis species sine ulla rati ordinis permutatione nascentur. Ita vero ut duplus cum sesquialtero triplicem creet, et triplus cum sesquitertio, quadruplum, quadruplus cum sesquiquarto, quincuplum, [Col. 1119B] et caeteri eodem modo, ut nullus hanc continuationem finis impediat.



CAPUT IV. De per se constante quantitate, quae in figuris geometricis consideratur; communis ratio omnium magnitudinum.

Haec quidem de quantitate quam secundum ad aliquid speculamur, ad praesens dicta sufficiant. Nunc autem in hac sequentia, quaedam de ea quantitate quae per seipsam constat, neque ad aliquid refertur, expediam, quae nobis ad ea prodesse possunt, quae post haec rursus de relata ad aliquid quantitate tractabimus. Amat enim quodammodo matheseos speculatio alterna probationum ratione constitui. Nunc autem nobis de his numeris sermo futurus [Col. 1119C] est, qui circa figuras geometricas et earum spatia dimensionesque versantur, id est de linearibus numeris, et de triangularibus vel quadratis, caeterisque quos sola pandit plana dimensio, nec non de inaequali laterum compositione conjunctis. De solidis etiam, id est cubis et sphaericis vel pyramidis, laterculis etiam vel tignulis et cuneis, quae omnia quidem geometricae propriae considerationis sunt. Sed sicut ipsa geometricae scientia ab arithmetica velut quadam radice ac matre producta est, ita etiam ejus figurarum semina in primis numeris invenimus. Planum siquidem fecimus quod omnes disciplinas haec interempta consumeret, quas minime constituta infirmaret. Hoc autem cognoscendum est quod haec signa numerorum posita quae nunc quoque homines [Col. 1119D] in summarum designatione describunt, non naturali institutione formata sunt; ut enim quinarii subjectam notulam signant de V, vel denarii, quam descripsimus de X, et alias hujusmodi, non natura posuit, sed usus affinxit. Quinque enim vel decem, vel quotlibet alios illis notulis pro compendio notare voluerunt, ne quotiens unitates quis monstrare vellet, totiens ei virgulae ducerentur. Nos autem quotienscunque aliquid monstrare volumus, in his praesertim formulis, ordinatarum virgularum multitudinem non gravamur apponere. Cum enim quinque volumus demonstrare, facimus quinque virgulas, ducimusque eas hoc modo, 1 1 1 1 1, et cum 7 totidem, et cum 10 nihilominus, quia naturalius est quemlibet numerum quantas in [Col. 1120A] se retinet, tot unitatibus designare quam notulis. Est igitur unitas vicem obtinens puncti, intervalli, longitudinisque principium, ipsa vero nec intervalli, nec longitudinis capax, quemadmodum punctum principium quidem lineae est atque intervalli, ipsum vero nec intervallum nec linea. Neque enim punctum puncto superpositum ullum efficit intervallum, velut si nihil nulli jungas. Nihil enim est quod ex nullorum procreatione nascatur. Eadem quippe etiam circa aequalitates proportio manet. Nam si quotlibet fuerint termini pares, tantum quidem est a primo ad secundum, quantum a secundo ad tertium. Sed inter primum et secundum, vel secundum et tertium, nulla est intervalli longitudo vel spatium. Si enim tres senarios ponas hoc modo 6, 6, 6, quemadmodum [Col. 1120B] primus est ad secundum, sic est secundus ad tertium. Sed inter primum et secundum nihil interest, 6 enim et 6 nulla spatii intervalla disjungunt. Ita etiam unitas in seipsa multiplicata nihil procreat. Semel enim in unum nihil aliud ex se gignit quam ipsa est. Nam quod intervallo caret, etiam vim gignendi intervalla non recipit, quod in aliis numeris non videtur evenire. Omnis enim numerus in seipsum multiplicatus alium quemdam efficit majorem quam ipse est, idcirco quoniam intervalla multiplicata majore sese spatii prolixitate distendunt. Id vero quod sine intervallo est, plus quam ipsa est, pariendi non habet potestatem. Ex hoc igitur principio, id est ex unitate prima omnium longitudo succrescit, quae a binarii numeri principio in cunctos sese numeros [Col. 1120C] explicat, quoniam primum intervallum linea est, duo vero intervalla sunt longitudo et latitudo, id est linea et superficies. Tria ergo intervalla sunt, longitudo, latitudo, altitudo, id est linea, superficies atque soliditas. Praeter haec autem alia intervalla inveniri non possunt. Aut enim unum intervallum erit quod longitudo est, aut aliquid quod duobus intervallis expositum est, ut si qua res longitudinem habeat et latitudinem, vel trina intervalli dimensione porrigitur, si longitudine, altitudine, latitudineque censetur, supraque adeo nihil inveniri potest, ut ipsorum sex motuum formae ad intervallorum naturas et numerum componantur. Unum enim intervallum duos in se continet motus, ut in tribus intervallis sex sese motuum summa conficiat [Col. 1120D] hoc modo. Est enim in longitudine ante et retro, in latitudine sinistra et dextra, in altitudine sursum ac deorsum. Necesse est autem ut quidquid fuerit solidum corpus, hoc habeat longitudinem, latitudinemque et altitudinem, et quidquid haec tria in se continet, illud suo nomine solidum vocetur. Haec enim tria circa omne corpus inseparabili conjunctione versantur, et in natura corporum constituta sunt. Quare quidquid uno intervallo caret, illud corpus solidum non est. Nam quod duo sola intervalla retinet, illud superficies appellatur. Omnis enim superficies sola longitudine et latitudine continetur, et hic eadem illa conversio remanet. Omne enim quod superficies est, longitudinem et latitudinem retinet, [Col. 1121A] et quod haec retinet, illud est superficies. Haec autem superficies uno tantum intervallo solidi corporis dimensione superatur, quae uno rursus intervallo lineam vincit, quae longitudinis naturam retinens, latitudinis expers est. Quae linea eo quod unius est intervalli sortita naturam, a superficie uno intervallo, a soliditate duobus spatiis vincitur. Punctum igitur alio rursus intervallo a linea vincitur, ipsa scilicet quae reliqua est longitudine. Quare si punctum uno quidem intervallo a linea supergreditur, idem a superficie vincitur duobus, tribus vero intervalli dimensionibus a soliditate relinquitur, constat punctum ipsum sine ulla corporis magnitudine vel intervalli dimensione, cum et longitudinis et latitudinis et profunditatis expers sit, omnium intervallorum esse [Col. 1121B] principium, et natura insecabile, quod Graeci atomon vocant, id est ita diminutum atque parvissimum, ut ejus pars inveniri non possit. Est igitur punctum primi intervalli principium, non tamen intervallum, et lineae caput, sed nondum linea. Sicut linea quoque superficiei principium est, sed ipsa superficies non est, et secundi intervalli caput est, secundum tamen intervallum ipsa non retinet. Idem quoque et in superficiei rationem cadit, quae et ipsa solidi corporis et triplicis intervalli naturale sortitur initium, ipsa vero nec trina intervalli dimensione distenditur, nec ulla crassitudine solidatur.



CAPUT V. De numero lineari.

Sic etiam in numero unitas quidem cum ipsa linearis [Col. 1121C] numerus non sit, in longitudinem tamen distenti numeri principium est. Et linearis numerus cum ipse totius latitudinis expers sit, in aliud tamen spatium latitudinis extenti numeri sortitur initium. Superficies quoque numerorum cum ipsa solidum corpus non sit, addita tamen altitudini solidi corporis caput est. Hoc autem planius his exemplis liquebit. Linearis numerus est a duobus inchoans, adjecta semper unitate in unum eumdemque ductum quantitatis explicata congeries, ut est id quod subjecimus. [Figure: [Figura] 3Kb]



CAPUT VI. De planis rectilineis figuris, quodque earum principium sit triangulus.

Plana vero superficies in numeris invenitur, quotiens [Col. 1121D] a tribus inchoatione facta addita descriptionis latitudine, in sequentium se naturalium numerorum multitudine anguli dilatantur, ut sit primus triangulus numerus, secundus quadratus, tertius qui sub quinque angulis continetur, quem pentagonum Graeci nominant; quartus hexagonus, id est qui sex angulis includitur; quintus heptagonus, sextus ogdogonus, id est qui 7 vel 8 angulorum terminis dilatantur, et caeteri eodem modo singillatim per naturalem numerum angulos augeant, in plana scilicet descriptione figurarum. Hi vero idcirco a ternario numero inchoant, quod latitudinis et superficiei solus ternarius principium est. In geometrica quoque idem planius invenitur. Duae enim lineae rectae spatium non [Col. 1122A] continent, et omnis triangularis figura, vel tetragoni, vel pentagoni, vel hexagoni, vel cujuslibet qui pluribus angulis continetur, si a medietate per singulos angulos lineae producantur, tot eum dividunt trianguli, quot ipsam figuram angulos habere contigerit. Quadratum enim ita ductae lineae in 4, pentagonum in 5, hexagonum in 6, heptagonum in 7, et caeteros in suorum angulorum modo mensuraque per triangulos partiuntur, ut est subjecta descriptio. [Figure: [Figura] 6Kb] [Col. 1122B] At vero triangula figura cum eam quis ita diviserit, in alias figuras non resolvitur nisi in seipsam, in tria enim triangula dissipatur. [Figure: [Figura] 4Kb] Adeo haec figura princeps est latitudinis, ut caeterae omnes superficies in hanc resolvantur, ipsa vero [Col. 1122C] quoniam nullis est principiis obnoxia, neque ab alia latitudine sumpsit initium, in sese ipsa resolvatur. Idem autem et in numeris fieri sequens operis ordo monstrabit.



CAPUT VII. Dispositio triangulorum numerorum.

Est igitur primus triangulus numerus qui solis tribus unitatibus dissipatur, secundum superficiei positionem, triangula scilicet descriptione, et post hunc quicunque aequalitatem laterum, in trina laterum spatia segregant. [Figure: [Figura] 11Kb]



CAPUT VIII. De lateribus triangulorum numerorum.
[Col. 1123A]

Ad hunc modum infinita progressio est, omnesque ordine trianguli aequilateri procreabuntur, et primum omnium ponent, id quod ex unitate nascitur, ut haec vi sua triangulus sit, non inde etiam opere atque actu. Nam si cunctorum est mater numerorum, quidquid in iis qui ab ea nascuntur numeris invenitur, necesse est ut ipsa naturali quadam potestate contineat, et hujus trianguli latus est unitas. Ternarius vero qui primus est opere et actu ipso triangulus, crescente unitate binarium numerum latus habebit. Vi enim et potestate primi anguli, id est unitatis, unitas latus est, actu vero et opere trianguli primi, id est ternarii dualitas, quam Graeci [Col. 1123B] dyada vocant. Secundi vero trianguli qui opere atque actu secundus est, id est senarii, crescente naturali numero in lateribus ternarius invenitur. Tertius vero, id est denarii, quaternarius latus continet, et quanti vero, id est 15, quinarius latus tenet, et quinti senarius. Idemque usque in infinitum.



CAPUT IX. De generatione triangulorum numerorum.

Nascuntur autem trianguli disposita naturali quantitate numerorum, si prioribus semper multitudo sequentium congregetur. Disponatur enim naturalis numerus hoc modo: [Figure: [Figura] 3Kb] Ex his igitur si primum numerum sumam, id est [Col. 1123C] unitatem, habeo primum triangulum, qui est vi et potestate, nondum etiam actu nec opere. Huic si secundum aggregavero, qui in naturali numerorum dispositione descriptus est, id est binarium, primus mihi triangulus opere et actu nascitur, id est ternarius. Si vero huic tertium ex naturali numero adjecero, secundus mihi opere et actu triangulus procreatur. Super unum enim et duo si tertium, id est ternarium, aggregavero, senarius extenditur, secundus scilicet triangulus. Huic vero si consequentem quaternarium superposuero, denarius explicatur, qui est tertius actu triangulus, quos per latera disponens, ad superioris descriptionis exemplar, cunctos triangulos numeros sine ullius dubitationis erroribus [Col. 1123D] pernotabis, et quantas ultimus numerus in se unitates habet, quem superioribus aggregabis, tot ipse qui fit triangulus unitates habebit in latere. Nam ternarium, qui est primus actu triangulus, adjecto binario unitati feceramus; at hic duos habet in latere, et senarium his adjecta ternarii quantitate produximus, cujus latus soli tres continent, et idem in aliis cunctis quot unitates habentem numerum superioribus aggregabis, tot unitatibus ejus latera continebuntur.



CAPUT X. De quadratis numeris.

Quadratus vero numerus est qui etiam ipse quidem latitudinem pandit, sed non in tribus angulis ut [Col. 1124A] superior forma, sed quatuor. Ipse quoque aequali laterum dimensione porrigitur. Sunt autem hujusmodi: [Figure: [Figura] 6Kb]



CAPUT XI. De eorum lateribus.

Sed in his quoque secundum naturalem numerum, laterum augmenta succrescunt. Primus enim vi et potentia quadratus, id est unitas, unum habet in latere. Secundus vero, qui actu primus, id est 4, duobus [Col. 1124B] per latera positis continetur. Tertius vero, id est novem, qui secundus est opere, tribus in latere positis aggregatur. Et ad eamdem sequentiam cuncti procedunt.



CAPUT XII. De quadratorum generatione, rursusque eorum lateribus.

Nascuntur autem tales numeri ex naturalis numeri dispositione, non quemadmodum superiores trianguli, ut ordinatis ad se invicem numeris congregentur, sed uno semper intermisso, qui sequitur, si cum superiori vel superioribus colligatur, ordinatos ex se quadratos efficiet. Disponatur enim naturalis numerus hoc modo: [Col. 1124C] [Figure: [Figura] 4Kb] Ex his igitur si unum respiciam, primus mihi natus est potestate quadratus. Quod si uno relicto priori tertium junxero, secundus mihi quadratus efficitur. Nam si uni relicto binario quinarium apposuero, quaternarius mihi quadratus exoritur. Quod si rursus, relicto medio quaternario, quinarium similiter aggregavero, quadratus mihi tertius, id est novenarius procreatur. Unus enim et 3 et 5 novem colligunt. At vero si his, intermisso senario, septenarium jungam, tota in 16 ejus summa concrescit, id est quarti quadrati numerositas. Et ut breviter hujus forma procreationis appareat, si cuncti impares sibimet apponantur, collocato scilicet naturali numero, quadratorum [Col. 1124D] ordo texetur. Est etiam in his haec naturae subtilitas et immobilis ordinatio, quod tot unitates unusquisque quadratorum retinebit in latere, quanti fuerint numeri ad conjunctionem propriam congregati. Nam in primo quadrato, quoniam ex uno fit, unus est in latere. In secundo, id est quaternario, quoniam ex uno et tribus procreatur, qui duo sunt termini, binario latus texitur, et in novenario, quoniam tribus numeris procreatur, latus ternario continetur. Atque idem in aliis videri licet.



CAPUT XIII. De pentagonis eorumque lateribus.

Pentagonus vero numerus est qui ipse quidem in [Col. 1125A] latitudinem secundum unitatem descriptis quinque angulis continetur, cunctis scilicet lateribus aequali dimensione dispositis. Sunt autem hi: [Figure: [Figura] 3Kb] Eodem quoque modo eorum latera succrescunt. Nam primi potestate pentagoni, id est unius, idem unus spatium lateris tenet. Secundi vero quinarii, qui est actu ipso atque opere primus pentagonus, bini per latera fixi sunt. Tertius vero, id est 12, tribus in latus auctus est. Quartus 22, 4 numerorum in latere quantitate distenditur. Atque idem in caeteris secundum unitatis progressionem, in naturali scilicet numero, secundum superiorem figurarum incrementa renduntur. [Col. 1125B] [Figure: [Figura] 9Kb]



CAPUT XIV. De generatione pentagonorum.
[Col. 1125C]

Nascuntur autem hi numeri qui extensi in latitudinem, quinque angulos pandunt, ab eadem naturalis numeri quantitate in sese coacervata, ita ut duobus semper interjectis numeris superiori vel superioribus, vincens ternario eum cui jungendus est aggregetur. Namque unitati, intermissis duobus et tribus, si quatuor jungas, qui tribus ipsam superent unitatem, quinarius pentagonus procreabitur. Post 4 vero si, intermisso quinario et senario, 7 aggreges, duodenarium pentagonum procreabis. Namque 1 et 4 et 7 numeri 12 explebunt. Hoc etiam in aliis fiet. Nam si 10, vel 13, vel 16, vel 19, vel 22, vel 25 superioribus cunctis adjunxeris, eodem quo superius modo pentagoni fient, secundum superiorem descriptionem. [Col. 1125D] [Figure: [Figura] 3Kb]



CAPUT XV. De hexagonis eorumque generationibus.

Hexagoni autem, qui sex angulis, et heptagoni, qui 7 rursus lateribus continentur, secundum hunc modum eorum laterum augmenta succrescunt. Namque in trianguli numeri natura procreationeque ipsos numeros jungebamus, qui sese in naturali dispositione sequerentur, et se tantum unitate transirent; quadra i vero numeri, id est tetragoni procreatio, fiebat ex numeris qui uno intermisso copulabantur, [Col. 1126A] cum se binario superarent; pentagoni vero natura fuit ex duobus interpositis relictisque qui se ternario vincerent. Secundum quoque talia augmenta hexagonorum, vel octogonorum, vel 9 laterum figura, vel 10, vel quotlibet aliorum, competenti progressione conficitur. Ut enim in pentagono, duobus intermissis eos jungebamus qui se ternario superarent, ita nunc in hexagono, tribus intermissis eos jungemus qui se quaternario transeant, et erunt quidem eorum radices et fundamenta, ex quibus junctis omnes hexagoni nascuntur. [Figure: [Figura] 3Kb] Et ad eumdem ordinem consequentes, atque ab his sexangulorum formae nascuntur. [Col. 1126B] [Figure: [Figura] 3Kb] Quos ad superiorem modum, scilicet descriptos, in propriis ordinibus pernotabis.



CAPUT XVI. De heptagonis eorumque generationibus, et communis omnium figurarum inveniendae generationis regula, descriptionisque.

Septem vero angulorum figura est, cum ad eumdem ordinem progressionis uno plus quam in sexangulorum figura numero intermisso superiori conjunxeris. Nam si quatuor interpositis, qui sese quinario vincant, aggregaveris, heptagoni continuo figura nascetur, ut hi numeri sint eorum radices, et (ut superius dictum est) fundamenta. [Col. 1126C] [Figure: [Figura] 3Kb] Qui vero ex his constant hi sunt. [Figure: [Figura] 3Kb] Novem vero angulorum secundum eumdem ordinem forma procreatur, ita ut secundum aequalem progressionem primi quoque eorum numeri distent. Nam in triangulo qui sunt numeri, quae prima superficiei figura est, uno sese tantum numeri praecedunt, qui scilicet eorum naturam descriptionemque perficiunt. In tetragono vero qui secundus est, duobus sese juncti numeri vincunt, et in pentagono 3, et in hexagono 4, et in heptagono 5, hujusque rei nullus est modus. Hoc autem nos subjectarum formarum [Col. 1126D] descriptiones docebunt. [Figure: [Figura] 12Kb] [Col. 1127A] [Figure: [Figura] 16Kb]



CAPUT XVII. Descriptio figuratorum numerorum in ordine.

Similiter autem licebit et aliarum formarum, quae pluribus angulis continentur, quantitates ascribere. Sed quoniam facilius oculis subjecta retinentur, supradictarum formarum numerositas in subteriore [Col. 1127D] descriptione ponatur. [Figure: [Figura] 10Kb]



CAPUT XVIII. Qui figurati numeri ex quibus figuratis numeris fiant, atque quod triangulus numerus omnium reliquorum principium sit.

His igitur ita sese habentibus, quid in hac re sit consequens investigemus. Omnes enim tetragoni qui [Col. 1128A] sub triangulis sunt naturali ordinatione dispositi, ex superioribus triangulis procreantur, illorumque collectione quadrati figura componitur. Quatuor enim tetragonus fit ex uno et tribus, id est ex duobus superioribus triangulis. Novem vero, ex tribus et 6, sed utrique sunt trianguli. At 16 ex 6 et 10, et 25 ex 10 et 15. Idemque in sequenti ordine quadratorum constans atque immutabile reperitur. Pentagonorum vero summae conficiuntur ex uno super se tetragono, et altrinsecus triangulo constituto. Namque 5 pentagonus, ex quatuor super se posito tetragono, et ex uno qui in triangulorum ordine ponitur, aggregatur. Duodecim vero pentagonus, ex novenario super se quadrato, et tribus secundo triangulo nascitur. Viginti duo vero ex 16 et 6, quadrato scilicet atque triangulo, [Col. 1128B] et 35 ex 25 et 10, et in ordinem ad eumdem modum intuentem nulla cunctatio contrarietatis impediet. At vero si hexagonos librata examinatione perspicias, ex eisdem triangulis et super se positis pentagonis procreantur. Namque sex hexagonus ex quinario pentagono et uno qui est in triangulorum ordine dispositus nascitur. Nec alia est origo 15 hexagoni, nisi ex duodenario pentagono et ternario triangulo. Quod si 28 rursum hexagonum ex quibus superioribus nascatur addiscas, nullos invenies nisi 22 pentagonum senariumque triangulum. Atque hoc in caeteris. Nec hunc geniturae ordinem heptagonorum procreatio refutabit. Namque ex super se hexagonis, et ex eminus positis triangulis procreantur. Septem enim heptagonus nascitur ex senario hexagono, [Col. 1128C] et uno potestate triangulo, 18 vero heptagonus ex 15 hexagono et ternario triangulo conjungatur, et 34 ex 28, scilicet hexagono et senario triangulo, atque hoc in cunctis inoffensum reperire licet. Videsne igitur ut primus omnium triangulus cunctorum summas efficiat, et omnium procreationibus misceatur!



CAPUT XIX. Pertinens ad figuratorum numerorum descriptionem speculatio.

Hi vero omnes si ad latitudinem fuerint comparati, id est trianguli tetragonis, vel tetragoni pentagonis, vel pentagoni hexagonis, vel hi rursus heptagonis, sine aliqua dubitatione triangulis, sese superabunt. Namque si ternarium triangulum quaternario, [Col. 1128D] vel quaternarium tetragonum quinario, vel quinarium pentagonum senario hexagono, vel senarium septenario heptagono compares, primo se triangulo, id est sola transeunt unitate. At vero si senarius contra novenarium, vel hic contra 12, vel hic contra 15, vel 15 contra 18 pro inveniendis differentiis comparentur, secundo se triangulo, id est ternario, superabunt. Decem vero ad 16, et 16 ad 22, et 22 ad 28, et 28 ad 34 si componas, tertio se triangulo vincent, id est senario. Atque hoc rite notabitur in aliis cunctis sequentibus esse perspectum, omnesque se triangulis antecedent. Quare perfecte, ut arbitror, demonstratum est omnium formarum principium elementumque esse triangulum



CAPUT XX. De numeris solidis.
[Col. 1129A]

Hinc vero ad figuras solidas facilior via est. Praecognito enim quid in planis numerorum figuris vis ipsa quantitatis naturaliter operetur, ad solidos numeros non erit ulla cunctatio. Sicut enim longitudini numerorum aliud intervallum, id est superficiem, ut latitudo ostenderetur, adjecimus, ita nunc latitudini si quis addat eam quae alias altitudo, alias crassitudo, alias profunditas appellatur, solidum numeri corpus explebit.



CAPUT XXI. De pyramide, quod ea sit solidarum figurarum principium, sicut triangulus planarum, et de speciebus.

[Col. 1129B] Videtur autem quemadmodum in planis figuris triangulus numerus primus est, sic in solidis qui vocatur pyramis profunditatis esse principium. Omnium quippe ratarum in numeris figurarum necesse est invenire primordia. Est autem pyramis alias a triangula basi in altitudinem sese erigens, alias a tetragona, alias a pentagona, et secundum sequentium multitudines angulorum ad unum cacuminis verticem sublevata. Posito enim triangulo atque disposito, si per tres angulos singulae rectae lineae stantes ponantur, haeque tres inclinentur ut ad unum medium punctum vertices jungant, fit pyramis. Quae cum a triangula basi profecta sit, tribus triangulis per latera concluditur hoc modo: Sit a, b, c, triangulum, [Col. 1129C] si huic igitur triangulo per tres angulos erigantur lineae, et ad unum punctum convertantur, quod est d, ita ut d punctum non sit in plano sed pendens, illae scilicet lineae ad ipsum erectae verticem, et quodammodo cacumen d facient, et erit basis a, b, c, unum triangulum, per latera vero, tria triangula, id est unum triangulum a, d, b, aliud vero b, d, c, tertium vero c, d, a. [Figure: [Figura] 4Kb]



CAPUT XXII. De his pyramidis quae a quadratis vel a caeteris multiangulis figuris proficiscuntur.
[Col. 1129D]

Item si a tetragona basi proficiscatur, et ad unum verticem ejus lineae dirigantur, erit pyramis quatuor triangulorum per latera, uno tantum tetragono in basi posito, super quam figura ipsa fundata est, et si a pentagono surgant quinque lineae, quinque rursus [Col. 1130A] pyramis triangulis continebitur, et si ab hexagono, sex triangulis nihilominus, et quantoscunque angulos habuerit figura super quam pyramis residet, tot ipsa per latera triangulis continetur, ut in subjectis descriptionibus palam est. [Figure: [Figura] 19Kb]



CAPUT XXIII. Solidorum generatio numerorum.
[Col. 1130C]

Dicuntur autem hujusmodi pyramides hoc modo: Prima pyramis de triangulo, secunda pyramis de tetragono, tertia pyramis de pentagono, quarta pyramis de hexagono, quinta pyramis de heptagono. Idem in caeteris constat numeris. Nam quoniam lineares numeros esse diximus qui ab uno profecti in infinitum currerent, ut sunt: [Figure: [Figura] 4Kb] His autem ordinatim compositis, et in se invicem cum distantia junctis, superficies nascebantur, ut si unum et duo jungeres, primus triangulus nasceretur, [Col. 1130D] id est 3, et cum his adjungeremus tertium, id est ternarium, senarius triangulus rursus occurreret, et post hos, tetragoni, uno intermisso, pentagoni vero duobus, hexagoni tribus, heptagoni, relictis quatuor. nascebantur. Nunc vero ad solidorum corporum procreationem, ipsae nobis superficies naturaliter figuratae provenient, et ad faciendas quidem pyramidas a triangulo ipsi nobis trianguli componendi sunt. Ad procreandas vero pyramidas a tetragono, tetragoni, ad eas vero quae sunt a pentagono, pentagoni copulandi sunt, et illae quae sunt ab hexagono vel heptagono, non nisi hexagonorum vel heptagonorum copulatione nascentur. Primus ergo potestate triangulus, unitas est, eamdemque etiam ponemus virtute pyramidem; [Col. 1131A] secundus vero triangulus est ternarius, quem si cum primo conjunxero, id est cum unitate, quaternaria mihi profunditas pyramidis excrescit. At vero si iis tertium senarium junxero, denaria pyramidis procreabitur altitudo. His si denarium junxero, 20 numerorum pyramis veniet, atque ita in cunctis aliis eadem ratio copulationis est. [Figure: [Figura] 7Kb] In hac igitur conjunctione necesse est ut semper qui ultimus sit conjugatorum numerorum, is quasi quodammodo basis sit. Cunctis enim latior invenitur; et [Col. 1131B] qui ante ipsum numeri conjunguntur, minores esse necesse est, usque dum ad unitatem detractio rata perveniat, quae puncti quodammodo et verticis obtineat locum. Namque in 10 pyramide super sex additi sunt 3 atque unus, qui senarius superat ternariam quantitatem, ipsi vero tres unum pluralitate transcendunt, qui unus extremum terminum progressionis offendit. Similis quoque ratio in caeteris prospici potest, si eorum procreationes diligentius volueris perscrutari. Illae vero quae sunt a tetragono pyramides, eadem tetragonorum super se compositione nascuntur. Descriptis enim cunctis tetragonis, id est: [Figure: [Figura] 4Kb] si unitatem primam ex hac dispositione praesumam, erit mihi potestate et vi pyramis ipsa unitas, [Col. 1131C] nondum etiam opere atque actu. At si huic tetragonum superponam, id est 4, nascetur pyramis quinque numerorum, quae duobus tantum numeris per latera positis continetur. Sin vero his sequentes 9 adjecero, fiet mihi 14 numerorum forma pyramidis, quae per latera tribus unitatibus concludatur. Atque huic si sequentem tetragonum 16 superponam, tricenaria mihi pyramidis forma producitur. In his quoque omnibus pyramidibus tot erunt unitates per latera quantae in se fuerint numerorum aggregatae quantitates. Nam unitas, quae prima pyramis est, unum solum, id est seipsam, gerit in latere. Quinque vero, quae constant ex 1 et 4, duobus per latera designatur, et 14, quae ex tribus numeris compositis fit, ternario numero in latere posito constituitur. Hanc autem [Col. 1131D] pyramidum generationem monstrat subjecta descriptio: [Figure: [Figura] 4Kb] Et ad eumdem modum cunctae a caeteris multiangulis profectae formae, in altioris summae spatia producuntur. Omnis enim multorum angulorum forma, ex sui generis figura unitati superposita, ab uno ingredientibus ad pyramidum constituendas figuras usque in infinita progreditur. Et ex hoc equidem apparere necesse est triangulas formas caeterarum figurarum [Col. 1132A] esse principium, quod omnis pyramis a quacunque basi profecta, vel a quadrato, vel a pentagono, vel ab hexagono, vel ab heptagono, vel a quocunque similium, solis triangulis usque ad verticem continetur.



CAPUT XXIV. De curtis pyramidis.

Scire autem oportet quae sunt curtae pyramides, vel quae bis curtae, vel quae ter curtae, vel quater, et deinceps secundum numerorum adjectionem. Perfecta enim pyramis est quae, a qualibet basi profecta, usque ad primam vi et potestate pyramidum pervenit unitatem. Sin vero, a qualibet basi profecta, usque ad unitatem altitudo illa non venerit, curta vocabitur. Recteque hujusmodi pyramis tali nuncupatione [Col. 1132B] signatur, si usque ad extremitatem punctumque non venerit. Haec autem est, ut si quis 16 tetragono adjiciat 9, atque huic 4, et ab ulterioris sese adjectione unitatis suspendat, pyramis quidem figura est, sed quoniam usque ad cacumen verticis non excrevit, curta vocabitur, et habebit summitatem non jam punctum quod unitas est, sed superficiem, quod est quilibet numerus secundum basis illius angulos porrectus, atque ultimus aggregatus. Nam si tetragona fuerit basis, quadrata diminutione semper ascendit, et si pentagona basis, similiter et si hexagona, illa quoque ultima superficies erit hexagona. Ergo in curta pyramide, tot erit angulorum superficies quot fuerit basis. Si vero illa pyramis non solum ad unitatem extremitatemque non pervenit, sed nec ad [Col. 1132C] primum quoque opere et actu multiangulum ejus generis cujus fuerit basis, bis curta vocabitur, ut si, a 16 tetragono proficiscens, usque in 9 terminum ponat, neque excrescat ad 4, et quotcunque tetragoni defuerint, totiens eam curtam esse dicemus. Ut si unitas defuerit primus quadratus, curtam, quam Graeci koluron vocant. Si vero duobus tetragonis, deficit, id est unitate et eo qui sequitur, vocatur bis curta, quam Graeci dikoluron appellant. Quod si tribus tetragonis, ter curta dicitur quam Graeci tricoluron nominant, et quotcunque tetragoni fuerint minus, totiens illam pyramidem curtam esse proponimus. Hoc autem non solum a tetragono pyramidis, sed in omnibus ab omni multiangulo progredientibus speculari licet.



CAPUT XXV. De cubis, vel asseribus, vel laterculis, vel cuneis, vel sphaericis, et parallelipipedis numeris.
[Col. 1132D]

Ac de solidis quidem quae pyramidis formam obtinent aequaliter crescentibus, et a propria velut radice multianguli figura progredientibus, dictum est. Est alia rursus quaedam corporum solidorum ordinabilis compositio, eorum qui dicuntur cubi vel asseres, vel laterculi, vel cunei, vel sphaerae, vel parallelipipedi, quae sunt quotiens superficies contra se sunt, et ductae in infinitum nunquam concurrent. Dispositis enim in ordinem tetragonis, [Figure: [Figura] 3Kb] [Col. 1133A] quoniam hi solam longitudinem latitudinemque sortiti sunt, et altitudine carent, si per latera solam unam multiplicationem recipiant, aequalem provehunt profunditatem. Nam quatuor tetragonus, duos habet in latere, et natus est ex bis duobus. Bis enim duo quatuor faciunt. Hos ergo duos ex ipsius latere si multiplices aequaliter, cubi forma nascetur. Nam si bis binos bis facies, octonaria quantitas crescit, et est primus hic cubus. Novem vero tetragonus, quoniam 3 habet in latere, et factus est ex tribus in se multiplicatis, si enim unam lateris multiplicationem adjunxeris, rursus alius cubus aequali laterum formatione crescit. Ter enim tres si tertio duxeris, 27 cubi figura producitur. Et 16, qui est ex 4, si quater augescat, sexaginta quatuor cubus pari laterum dimensione [Col. 1133B] crassabitur, et sequentes quidem tetragoni, secundum eumdem modum, multiplicatione facta, provehuntur. Tot autem necesse est unitates cubus habeat in latere, quot habuit primus ille tetragonus ex quo ipse productus est. Nam quoniam 4 tetragonus duos tantum numeros habet in latere, duos quoque habet octonarius cubus, et quoniam novem tetragonus tribus per latus unitatibus figurabatur, solo ternario 27 cubi latus urgetur. Et quoniam 16 tetragonus quatuor unitatum latus habebat, totidem 64 cubus in latere gestabit unitates. Quare etiam vi et potestate cubi, quod est unitas, unus erit in latere. Omnis enim tetragonus una quidem superficies est quatuor angulorum, totidemque laterum. Omnis autem cubus qui ex tetragonorum superficie in profunditatem [Col. 1133C] corporis crevit, per tetragoni scilicet latus multiplicatus, habebit quidem superficies 6, quarum singula planitudo tetragono illi priori aequalis est. Latera vero 12, quorum unumquodque singulis his quae superioris fuere tetragoni aequum est, et, ut superius demonstravimus, tot unitatum est. Angulos vero 8, quorum singulus sub tribus hujusmodi continetur, quales priores fuere tetragoni unde cubus ipse productus est. Ergo ex naturaliter profuso numero, qui in subjecta forma descripti sunt, subjecti tetragoni nascuntur, et ex his tetragonis qui subnotati sunt cubi provehuntur. [Figure: [Figura] 7Kb] Et quoniam omnis cubus ab aequilateris quadratis profectus, aequus ipse omnibus partibus est, nam et latitudini longitudo, et his duobus compar est altitudo, et secundum sex partes, id est sursum, deorsum, dextera, sinistra, ante, post, sibi aequalem esse necesse est: huic oppositum contrariumque esse oportebit, qui neque longitudinem latitudini, neque haec duo profunditati gerat aequalia, sed cunctis inaequalibus, quamvis solida figura sit, ab aequalitate cubi longissime distare videatur. Hi autem sunt, ut si quis faciat [Col. 1134A] bis tres quater, vel ter quater quinquies, et alia hujusmodi, quae per inaequales spatiorum gradus inaequaliter provehuntur. Haec autem forma Graeco nomine scalenos vocatur, nos vero gradatam possumus dicere, quod a minore modo velut gradibus crescat ad majus. Vocant autem eamdem figuram Graeci quidam sperniscon, nos autem cuneum possumus dicere. Etenim quos ad quamlibet illam rem constringendam cuneos formant, neque latitudinis, neque longitudinis, neque altitudinis, habita ratione, quantum commodum fuerit, tantum vel altitudini minuitur, vel crassitudini profunditatis augetur. Atque ideo hos plerumque necesse est omnibus partibus inaequalibus inveniri. Quidam vero hos bomiscos vocant, id est quasdam arulas quae in Ionica Graeciae [Col. 1134B] regione (ut ait Nicomachus) hoc modo formatae fuerunt, ut neque altitudo latitudini, neque haec longitudini convenirent. Vocatur autem aliis quibusdam nominibus, quae nunc prosequi supervacuum judicamus. Igitur cubi aequalibus spatiis se porrigentibus et hujus formae, quam diximus, gradata distributione disposita, medietates sunt, quae neque cunctis partibus aequales sunt, neque omnibus inaequales, quos Graeci parallelepipedos vocant. Latini nomen hoc ita uniformiter compositum habere non possunt. Ut tamen idem pluribus dictum sit, ea namque hoc nomine vocatur figura, quae alternatim positis latitudinibus continetur.



CAPUT XXVI. De parte altera longioribus numeris, antelongioribus, eorumque generationibus.
[Col. 1134C]

Hujusmodi vero formas quales sunt quae vocantur a Graecis heteromikeis, nos dicere possumus parte altera longiores, quarum figurarum numerus quoque hoc modo diffiniendus est. Parte altera longior est numerus, quem si in latitudinem describas, et ipse quidem 4 provenit laterum et 4 angulorum, sed non cunctis aequalibus, sed semper minus uno. Namque nec latera lateribus, cuncta cunctis aequa sunt, nec longitudini latitudo, sed (ut dictum est) cum hinc altera pars major fuerit, uno tantum minorem praecedit ac superat. Si enim numerum naturalem disponas in ordinem, et secundum per primum multiplices, talis nascetur numerus; vel si secundum per [Col. 1134D] tertium, vel si tertium per quartum, vel si quartum per quintum, omnesque bi unitate tantum addita multiplicentur, nascentur parte altera longiores. Disponatur enim numerus naturalis. [Figure: [Figura] 3Kb] Et tunc quidem hactenus. Si quis igitur faciat unum bis, faciet duo. Et rursus bis tres faciet 6, ter quater faciet 12, quater 5 faciet 20, et hoc modo ad eumdem ordinem. Quicunque igitur ita facti sunt, procreabuntur parte altera longiores, ut subjecta descriptio docet. In qua, ex quibus numeris multiplicati nascuntur parte altera longiores, supra ascripti sunt. Qui vero nascantur, subterius subnotati. [Col. 1135A] [Figure: [Figura] 9Kb]



CAPUT XXVII. De antelongioribus numeris, et de vocabulo numeri parte, altera longioris.

Ergo si ab unitate tantum discrepent qui multiplicantur, descripti superius numeri protendentur. Si vero aliquo numero, ut ter septem, vel ter quinque, vel aliquo modo alio, et non eorum latera sola discrepent [Col. 1135B] unitate, non vocabitur hic numerus parte altera longior, sed antelongior. Alterum enim apud Pythagoram vel sapientiae ejus haeredes, nulli alii nisi tantum binario ascribebatur. Hunc alteritatis principium esse dicebant. Eamdem autem naturam, et semper sibi similem consentientemque, nullam aliam nisi primaevam ingeneratamque unitatem. Binarius autem numerus, primus est unitati dissimilis, idcirco quod primus ab unitate disjungitur, atque ideo alteritatis cujusdam principium fuit, quod ab illa prima et semper eadem substantia, sola tantum est unitate dissimilis. Merito ergo dicentur hi numeri parte altera longiores, quod eorum latera unius tantum sese adjecta numerositate praecedunt. Argumentum est autem alteritatem in binario numero juste [Col. 1135C] constitui, quod non dicitur alterum nisi e duobus ab his in quos bene loquendi ratio non negligitur. Amplius quod impar numerus, sola unitate perfici monstratus est, par vero sola dualitate, id est solo binario numero. Nam cujuscunque medietas est unus, ille impar est, cujus vero 2, hic paritate recepta, in gemina aequa disjungitur. Quare dicendum est imparem numerum, ejusdem atque in sua se natura tenentis, immutabilisque substantiae esse participem, idcirco quod ab unitate formetur, parem vero, alterius plenum esse naturae, idcirco quod a dualitate completur



CAPUT XXVIII. Quod ex imparibus quadrati, ex paribus parte altera longiores fiant.

At vero positis in ordinem ab unitate imparibus, [Col. 1135D] et sub his a dualitate paribus descriptis, coacervatio imparium tetragonos facit, coacervatio parium superiores efficit parte altera longiores. Quare, quoniam tetragonorum haec natura est, ut et ab imparibus procreentur, qui sunt unitatis participes, id est ejusdem immutabilisque substantiae, cunctisque partibus suis aequales sint, quod et anguli angulis, et latera lateribus, et longitudini compar est latitudo, dicendum est hujusmodi numeros ejusdem naturae atque immutabilis substantiae participes. Illos vero numeros, quos parte altera longiores paritas creat, alterius dicemus esse substantiae. Nam quemadmodum unus a duobus uno tantum alter est, sic horum latera a se tantum uno sunt altera, et una tantum differunt [Col. 1136A] unitate. Quare disponantur in ordinem omnes ab uno impares, et sub his omnes a binario numero pares. [Figure: [Figura] 4Kb] Est ergo princeps imparis ordinis, unitas, quae ipsa quidem effectrix et quodammodo forma quaedam est imparitatis. Quae intantum ejusdem nec mutabilis substantiae est, ut cum vel seipsam multiplicaverit, vel in planitudine, vel in profunditate, vel si alium quemlibet numerum per seipsam multiplicet, a prioris quantitatis forma non discrepet. Namque si unum semel facies, vel si semel unum semel, vel si duo semel, vel si tres semel, vel si quatuor semel, vel si quemlibet alium numerum multiplicet, a quantitate [Col. 1136B] sua is quem multiplicat numerus non recedit, quod circa alium numerum non potest inveniri. Paris vero ordinis, binarius numerus princeps est, quae dualitas cum in eodem ordine paritatis sit, tum principium totius est alteritatis. Namque si sese ipsam multiplicet, vel per latitudinem, vel etiam profunditatem, vel si quem numerum in suam conglobet quantitatem, continuo alter exoritur. Nam bis duo, vel bis duo bis, si facias, vel bis 3, vel bis 4, vel bis 5, vel quemlibet alium multiplicet, quisquis hinc nascitur, alius quam primo fuerat, invenitur. Nascuntur autem ex superiore descriptione, et ex primo ordine omnes tetragoni hoc modo: Unum enim si respexeris, primus potestate tetragonus est. Sin vero unum tribus coacervaveris, 4 tetragonus exoritur. Huic si quinarium [Col. 1136C] jungam, novenarius rursus occurrit. Huic si copules 7, 16 quadrati forma se suggerit. Idemque si in caeteris facias, omnes competenter quadratos videas procreari. At vero ex secundo paritatis ordine, iidem cuncti parte altera longiores fiunt. Namque si duos primos respexero, hujusmodi mihi numerus occurrit qui fit ex bis uno. Cum vero duobus sequentes 4 junxero, parte altera longior rursus erit senarius, scilicet qui fit ex bis tribus. Cui si sequentem aggregavero, nascetur mihi duodenaria forma, quae fit ex quater tribus. Quod si continuatim quis faciat, cunctos hujusmodi numeros in competenti ordine procreatos videbit. Quam descriptionem scilicet inferior forma demonstrat: [Col. 1136D] [Figure: [Figura] 10Kb]



CAPUT XXIX. De generatione laterculorum, eorumque diffinitione.

Quos autem superius laterculos diximus, quae sunt et ipsae quidem solidae figurae, hoc modo fiunt. Quotiens aequalibus spatiis in longitudinem latitudinemque porrectis, minor his additur altitudo. Ut sunt [Col. 1137A] hujusmodi 3 ter bis, qui sunt 18, vel 4 quater bis, vel alio quolibet modo, ut his in longitudinem, latitudinemque aequis, minor altitudo ducatur. Hi definiuntur hoc modo: Laterculi sunt, qui fiunt ex aequalibus aequaliter in minus. Asseres vero et ipsae quidem figurae sunt solidae, sed hoc modo ut ex aequalibus aequaliter ducantur in majus. Nam si aequa fuerit latitudo longitudini, et major sit altitudo, illae figurae a nobis asseres, a Graecis clocides nominantur, ut si quis hoc modo faciat 4 quater novies, qui inde procreantur, asseres nominati sunt. Sphenisci vero, quos cuneolos superius appellavimus, hi sunt qui, ex inaequalibus inaequaliter ducti, per inaequalia crevere; cubi vero, qui ex aequalibus aequaliter per aequalia producti sunt.



CAPUT XXX. De circularibus vel sphaericis numeris
[Col. 1137B]

Ipsorum vero cuborum quanticunque fuerint ita ducti, ut a quo numero cubicae quantitatis latus coeperit, in eumdem altitudinis extremitas terminetur, numerus ille cyclicus vel sphaericus appellatur, ut sunt multiplicationes quae a quinario vel senario proficiscuntur. Nam quinquies quinque, qui fit 25, ab 5 progressus, in eosdem 5 desinit. Et si hos rursum quinquies ducas, in eosdem 5 eorum terminus veniet. Quinquies enim 25 fiunt 125, et si hos rursus quinquies ducas, in quinarium numerum extremitas terminabitur. Atque hoc usque in infinitum idem semper evenit. Quod in senario quoque convenit considerari. Hi autem numeri idcirco cyclici vel sphaerici [Col. 1137C] vocantur, quod sicut sphaera vel circulus, in proprii semper principii reversione formantur. Est enim circulus posito quodam puncto et alio eminus defixo, illius puncti qui eminus fixus est aequaliter distans a primo puncto circumductio, et ad eumdem locum reversio unde moveri coeperat. Sphaera vero est semicirculi, manente diametro, circumductio et ad eumdem locum reversio unde prius coeperat ferri. Unitas quoque, virtute et potestate, ipsa quoque circulus vel sphaera est, quoties enim punctum in se multiplicaveris, in seipsum unde coeperat terminatur. Si enim faciat semel unum, unus redit, et si hoc rursus semel, idem est. Igitur si una fuerit multiplicatio, solam planitudinem reddit, et fit circulus. Si secunda, mox sphaera conficitur. Et enim secunda multiplicatio, [Col. 1137D] effectrix semper est profunditatis. Ex 5 igitur et 6, paucas hujusmodi formas subscripsimus: [Figure: [Figura] 6Kb]



CAPUT XXXI. De natura rerum quae dicitur ejusdem naturae, et de ea quae dicitur alterius naturae, et qui numeri cui naturae conjuncti sunt.

Ac de solidis quidem figuris, haec ad praesens dicta sufficiant. Qui autem de natura rerum propinquis [Col. 1138A] investigantes rationibus, quique in matheseos disputatione versati, quid in quaque re esset proprium, subtilissime peritissimeque ediderunt, hi rerum omnium naturas in gemina dividentes, hac speculatione distribuunt. Dicunt enim omnes omnium rerum substantias constare ex ea quae propriae suaeque semper habitudinis est, nec ullo modo permutatur, et ea scilicet natura quae variabilis motus est sortita substantiam. Et illam primo immutabilem naturam, unius ejusdemque substantiae vocant, hanc vero alterius, scilicet quod a prima illa immobili discedens prima sit altera. Quod nimirum ad unitatem pertinet, et ad dualitatem, qui numerus primus ab uno discedens, alter factus est. Et quoniam cuncti secundum unitatis speciem naturamque impares numeri formati sunt, [Col. 1138B] quoque ex his coacervatis tetragoni fiunt, duplici modo ejusdem substantiae participes esse dicuntur, quod vel ab aequalitate formantur tetragoni, vel coacervatis in unum numeris imparibus procreantur. Illi vero qui sunt pares, quoniam binarii numeri formae sunt, quique ex his coacervati collectique in unam congeriem, parte altera longiores numeri nascuntur, hi secundum ipsius binarii numeri naturam, ab ejusdem substantiae natura discessisse dicuntur, putanturque alterius naturae esse participes, idcirco quoniam cum latera tetragonorum ab aequalitate progressa, in aequalitatem propriae latitudinis ambitum tendant, hi adjecto uno ab aequalitate laterum discesserunt, atque ideo dissimilibus lateribus et quodammodo alteris a se conjunguntur. Quare nobis notum [Col. 1138C] est, quod ex his ea quae sunt in hoc mundo, conjuncta sunt. Aut enim propriae, immutabilis, ejusdemque substantiae est, quod Deus, vel anima, vel mens est, vel quodcunque propriae naturae incorporalitate beatur, aut mutabilis, variabilisque naturae, quod corporibus indubitanter videmus accidere. Unde nunc nobis monstrandum est, hac gemina numerorum natura, quadratorum scilicet et parte altera longiorum, cunctas numeri species cunctasque habitudines, vel relatae ad aliquid quantitatis, ut multiplicium vel superparticularium et caeterorum, vel ad seipsam consideratae, ut formarum quas dudum in superiore disputatione descripsimus informari, ut quemadmodum mundus ex immutabili, mutabilique substantia, sic omnis numerus ex tetragonis, qui immutabilitate [Col. 1138D] perficiuntur, et ex parte altera longioribus, qui mutabilitate participant, probetur esse conjunctus. Et primo quidem distribuendum est, qui sunt hi quos promecas vocant, id est anteriore parte longiores, vel qui quos heteromikeis, id est parte altera longiores. Est enim parte altera longior numerus quicunque unitate tantum lateri crescit adjecta, ut sunt 6 scilicet bis 3, vel 12 tres quater, et consimiles. Anteriore vero parte longior est qui sub duobus numeris hujusmodi continetur, quorum latera non possidet unitatis differentia, sed aliorum quorumcunque numerorum, ut ter 5, vel ter 6, vel quater 7. Quodammodo enim longitudine in prolixiorem modum porrecta, merito anteriore parte longior dicitur. Cur autem parte altera longiores numeri [Col. 1139A] dicantur, supra jam dictum est. Quadrati vero, quoniam aequam latitudinem longitudini gerunt, propriae longitudinis vel ejusdem latitudinis aptissime vocabuntur, ut bis 2, ter 3, quater 4, et caeteri. Parte altera vero longiores, quod non eadem longitudine tendantur, alterius quodammodo longitudinis, et parte altera longiores vocantur



CAPUT XXXII. Quod omnia ex ejusdem natura et alterius natura consistunt, idque in numeris primum videri.

Omne autem quidquid in propria natura substantiaque est immobile, terminatum definitumque est, quippe quod nulla variatione mutetur, nunquam esse desinat, nunquam possit esse quod non fuit. At haec, unitas sola est, et quae unitate formatur, comprehensibilis [Col. 1139B] et determinatae et ejusdem substantiae esse dicuntur. Ea vero sunt, quae vel ab aequalibus crescunt velut quadrati, vel quos ipsa unitas format, id est, impares. At vero binarius et cuncti parte altera longiores, qui a finita substantia discesserunt, variabilis infinitaeque substantiae nominantur. Constat ergo numerus omnis ex his quae longe disjuncta sunt atque contraria, ex imparibus scilicet et paribus. Hic enim stabilitas, illic instabilis variatio; hic immobilis substantiae robur, illic mobilis permutatio; hic definita soliditas, hic infinita congeries multitudinis. Quae, scilicet, cum sint contraria, in unam tamen quodammodo amicitiam cognationemque miscentur, et illius unitatis informatione atque regimento, unum numeri corpus efficiunt. Non ergo inutiliter [Col. 1139C] neque improvide, qui de hoc mundo, deque hac communi rerum natura ratiocinabantur, hanc primam totius modi substantiae divisionem fecerunt. Et Plato quidem in Timaeo ejusdem naturae, et alterius nominat, quidquid in mundo est, atque aliud in sua natura permanere putat individuum inconjunctumque et rerum omnium primum, alterum divisibile et nunquam in proprii statu ordinis permanens. Phyloaus vero: Necesse est, inquit, omnia quae sunt vel infinita vel finita esse. Demonstrare scilicet volens omnia quaecunque sunt ex his duobus consistere, aut ex infinita, scilicet esse, aut ex finita, ad numeri sine dubio similitudinem. Hic enim ex uno et duobus, et impari atque pari conjungitur. Quae manifesta sunt, aequalitatis atque inaequalitatis, ejusdem [Col. 1139D] atque alterius, definitae atque indefinitae esse substantiae. Quod videlicet non sine causa dictum est, omnia quae ex contrariis consisterent, harmonia quadam conjungi atque componi. Est enim harmonia, plurimorum adunatio, et dissentientium consensio.



CAPUT XXXIII. Ex ejusdem atque alterius numeri natura, qui sunt quadratus et parte altera longior, omnes proportionum habitudines constare.

Disponantur ergo in ordinem non jam pares atque impares, ex quibus quadrati vel parte altera longiores fiunt, sed hi ipsi qui illis coacervatis in unumque redactis, et quadrati et parte altera longiores prodeunt. Ita enim videbimus istorum quemdam consensum, [Col. 1140A] et ad caeteras numeri partes procreandas amicitiam, ut non sine causa hoc in omnibus rebus ab numeri specie natura rerum sumpsisse videatur. Sint igitur duo versus tetragonorum ab unitate omnium, et a binario numero parte altera longiorum. [Figure: [Figura] 5Kb] Horum igitur si primum compares primo, dupli quantitas invenitur, quae est prima multiplicitatis species. Si vero secundum secundo, hemioliae quantitatis habitudo producitur. Si tertium tertio, sesquitertia proportio procreantur. Si quartum quarto, sesquiquarta, et si quintum quinto, sesquiquinta. Et hinc superparticularium normam in quodvis longissimum spatium progrediens integram inoffensamque reperies. [Col. 1140B] Ita ut in prima dupli proportione unitatis solius sit differentia. Duo namque ab uno sola semper discrepant unitate. In sesquialtera vero duorum est differentia, in sesquitertia trium, in sesquiquarta 4, et deinceps, secundum superparticulares formas numerorum, quod ad differentias attinet, uno tantum crescit adjecto numerum explicans naturalem. [Figure: [Figura] 11Kb] [Col. 1140C] Sin vero secundum tetragonum, primo parte altera longiori compares, et tertium secundo, et quartum tertio, et quintum quarto, easdem rursus proportiones effici pernotabis quas in superiore forma descripsimus. Sed hic differentiae ab unitate non inchoant, sed a binario numero in infinitum per eosdem calculos progrediuntur. Eritque secundus primi duplus, tertius secundi sesquialter, quartus tertii sesquitertius, secundum eamdem convenientiam quae superius demonstrata est. [Col. 1140D] [Figure: [Figura] 11Kb] Rursus quadrati invicem imparibus differunt, parte altera longiores, paribus. [Figure: [Figura] 5Kb] [Col. 1141A] [Figure: [Figura] 4Kb] At vero si inter primum et secundum tetragonum, primum parte altera longiorem ponimus, ad utrosque eos una proportione conjungitur. In utrisque enim proportionibus dupli multiplicitas invenitur. Sin vero inter secundum tertiumque tetragonum, secundum parte altera longiorem ponas, sesquialterae comparationis ad utrosque forma componitur. Et si inter tertium et quartum tetragonum, tertium parte altera longiorem constituas, sesquitertia species nascetur, et idem si in cunctis feceris, cunctas super particulares [Col. 1141B] species invenire miraberis. [Figure: [Figura] 12Kb] Et ad eumdem modum in caeteris convenit intueri. Rursus si ponantur duo tetragoni ex superius descriptis, id est primus et secundus, et in unum colligantur, et medius eorum parte altera longior bis [Col. 1141C] multiplicetur, tetragonus fit. Namque unus et 4, si jungantur, 5 faciunt, eorum binarius parte altera longior si bis ducatur, quatuor faciunt, qui juncti, 9 sine ulla dubitatione conficient, qui est numerus quadratus. Et ad eumdem modum in aliis hoc modo dispositis numeris, quos supra descripsimus, idem constat intelligi. Si vero convertas, et inter duos primum et secundum parte altera longiores secundum tetragonum ponas, qui in ordine quidem secundus est, sed actu et opere primus, ex duobus parte altera longioribus congregatis, et bis multiplicato medio tetragono, rursus tetragonus conficitur. Namque inter 6 et binarium numerum, qui sunt primus et secundus parte altera longiores, si ponatur quaternarius ordine secundus, primus actu tetragonus, [Col. 1141D] et conjungantur duo et sex, faciunt 8. Tum si bis ducantur medii, quatuor faciunt rursus octonarium, qui cum superioribus juncti, sedecim tetragonum pandunt. [Figure: [Figura] 8Kb] [Col. 1142A] [Figure: [Figura] 9Kb] Illud quoque non oportet minore admiratione suscipere, quod secundum proprias naturas, ubi altrinsecus duo tetragoni stant, et unus parte altera longior in medio ponitur, tetragonus qui nascitur, ille semper ab impari procreatur. Nam ex superioribus, uno et 4 et bis multiplicato binario, factus est novenarius tetragonus, qui scilicet a tribus procreatur. Ter enim [Col. 1142B] tres 9 faciunt, qui ternarius impar est numerus. Et sequens qui ex quatuor et 9, et bis multiplicato senario conjunctus, est 25 tetragonus, et ipse ex impari quinario nascitur continenti post ternarium. Quinquies enim quinque 25 procedunt, et quinarius post ternarium, impar est numerus. Et in sequenti quoquo eadem ratio est. Nam qui ex 9 et 16 et bis ducto 12 quadratus 49 producitur, ille a septenario impari fit post quinarium continenti. Septies enim septem 49 creant. At vero ubi duo altrinsecus parte altera longiores unum medium tetragonum claudunt, omnes ex his qui fiunt tetragoni, a paribus producuntur. Nam qui ex duobus et 6 parte altera longioribus et quaternario bis multiplicato, 16 tetragonus factus est, ille a quaternario numero, id est [Col. 1142C] pari, producitur. Quater enim quatuor 16 sunt. Et in sequenti quoque ordine ubi ex senario et duodecim, et bis in suam summam ducto novenario, 36 fiunt, ex continenti pari senario copulantur. Sex enim sexies 36 restituunt. Nec minus in eamdem rationem cadet, ex 12 et 20 et bis 16 factus 64 tetragonus. Hic enim ex octonario continenti post senarium nascitur. Octies enim octo 64 tetragonum jungunt. Et in aliis quoque secundum eumdem modum si idem facias, rationis ordo non discrepat.



CAPUT XXXIV. Quod ex quadratis ex parte altera longioribus, omnis formarum ratio consistat.

Illud vero, quod ex his duobus tota omnium formarum videtur orta prolatio non minore consideratione [Col. 1142D] notandum est. Namque trianguli qui cunctas alias formas, sicut superius docuimus, collecti producunt, his junctis velut ex quibusdam elementis oriuntur. Namque ex uno primo tetragono, et binario primo parte altera longiore, ternarius triangulus copulatur. Et ex binario vel quaternario, id est ex secundo tetragono senarius triangulus procreatur. Ex quaternario quoque et senario, denarius triangulus nascitur. Et ad eumdem ordinem, cuncta triangulorum ratio constabit. Disponantur enim alternatim inter se tetragoni et parte altera longiores, qui ut melius pernotarentur, prius in duobus eos versibus disposuimus, post autem eosdem permiscuimus, et qui exinde trianguli nascerentur ascripsimus.
[Col. 1143A] [Figure: [Figura] 11Kb]


CAPUT XXXV. Quemadmodum quadrati ex parte altera longioribus, vel parte altera longiores ex quadratis fiant.

Omnis vero tetragonus si ei proprium latus addatur, vel eodem rursus dematur, parte altera longior fit. Namque 4 tetragono si quis duo jungat, vel duo [Col. 1143B] detrahat, 6 addendo perficiet et duo detrahendo, at uterque figuram continet parte altera longiorem, quae, scilicet magna, est alteritatis vis. Omnis enim infinita et indeterminata potentia, ab aequalitatis natura, et a suis se finibus continenti substantia discedens, aut in majus exuberat, aut in minora decrescit



CAPUT XXXVI. Quod principaliter ejusdem quidem sit substantiae unitas, secundo vero loco impares numeri, tertio quadrati, et quod principaliter dualitas alterius sit substantiae, secundo vero loco pares numeri, tertio parte altera longiores.

Constat igitur primo quidem loco, unitatem propriae immutabilisque substantiae ejusdemque naturae, dualitatem vero primam, alteritatis mutationisque esse principium. Secundo vero loco, omnes impares [Col. 1143C] numeros propter unitatis cognationem, ejusdem atque. immutabilis substantiae esse participes, pares vero ob binarii numeri consortium, alteritatibus esse permixtos. Tetragonos quoque ad eumdem modum considerari manifestum est. Nam quod eorum compositio et conjunctio ex imparibus fit, immutabili eos naturae pronuntiabo conjunctos. Quod vero parte altera longiores ex copulatione parium, procreantur, nunquam ab alteritatis varietate separantur.



CAPUT XXXVII. Alternatim positis quadratis, et parte altera longioribus, qui sit eorum consensus, in differentia et in proportione.

Illud igitur perspiciendum est, quod si idem tetragoni et parte altera longiores disponantur, ita ut [Col. 1143D] alternatim sibi permixti sint, tanta in his est conjunctio, ut alias sibi in eisdem proportionibus communicent, discrepent autem differentiis. Alias vero differentiis, pares sint, proportionibus distent. Disponantur enim in ordinem iidem illi superiores tetragoni, et parte altera longiores ab uno. [Figure: [Figura] 4Kb] Ergo in superiore formula hoc maxime intuendum est. Namque inter unum, qui est tetragonus, et 2, dupla proportio est, inter 2 et 4 dupla. Hic ergo tetragonus, cum parte altera longiore, atque hic cum sequente tetragono, eadem proportione junguntur, differentiis vero non iisdem. Namque duorum atque unius sola unitas differentia est, sed iidem duo a [Col. 1144A] quaternario solo binario relinquuntur. Rursus, si 2 ad 4 speculeris, dupla est proportio: si quatuor ad sex, habitudinem sesquialteram recognosces. Hic ergo in proportionibus discrepant, in differentiis pares sunt. Namque et quatuor a duobus, et 6 a quatuor, eodem binario distant. In sequentibus etiam eodem modo sicut in primis fuit, ratio constat. Nam eadem proportio est differentiis non eisdem. Nam 4 ad 6 et 6 ad 9, sesquialtera proportione junguntur, 6 autem quaternarium duobus, 9 vero senarium tribus praetereunt. In sequentibus etiam eadem ratio speculabitur, et semper alternatim, nunc quidem eaedem proportiones, aliae differentiae sunt, nunc autem, ordine permutato, iisdem differentiis aliae proportiones. Semperque in quibus differunt, secundum naturalis [Col. 1144B] numeri ordines tetragoni et parte altera longiores sese superabunt, tantum quod geminatis summulis naturalis numeri fit progressio. Quod mirum videri non debet, nos enim ipsas summas tetragonorum et parte altera longiorum geminamus ad primas secundasque proportiones. [Col. 1144C] [Figure: [Figura] 9Kb] Eaedem quoque differentiae, mirabilem in modum a toto per sequentes partes, et per easdem unitates quibus superius creverunt, progrediuntur. Namque inter unum et duo tantum unitas intercedit, quae unitati cui aequalis est totum est, binarii vero, medietas. Eodem modo inter 2 et 4 tantum duo sunt, qui binarii totum sunt, quaternarii medietas. Inter quaternarium vero et senarium iidem duo sunt, ad quaternarium medietas, ad senarium pars tertia. Tres vero qui sequuntur, qui inter 6 et 9 constituti sunt medii, sunt quidem senarii dimidium, pars vero tertia nove narii. Et rursus ternarius, qui novenarii tertia pars est, [Col. 1144D] duodenarii quarta est, et ad eumdem modum usque in finem descriptionis, geminatis hujusmodi partibus, sicut ipsa quoque summarum comparatio geminata est, aequas partium progressiones aspicie



CAPUT XXXVIII. Probatio, quadratos ejusdem esse naturae.

Illud autem apertissimum signum est, omnes tetragonos imparibus esse cognatos, quod in omni dispositione ab uno, vel in duplicibus, vel in triplicibus talis naturae ordo conseritur, ut nunquam nisi secundum imparem locum tetragonus inveniatur. Disponamus enim in ordinem numeros, primo quidem duplos, deinde triplos. [Col. 1145A] [Figure: [Figura] 5Kb] Si igitur in utrisque versibus primos aspicias, singulos quos invenis, quoniam tetragoni sunt, in impare loco sunt constituti, quoniam primi sunt. Si vero tertium locum repexeris, 4 et 9 notabis, quorum hic a duobus proficiscitur, illum ternarius creat, qui sunt loco impari constituti. Quintum deinde si videas locum, 16 et 81 respicies, sed unus a quaternario nascitur, alterum novenarius creat. Et si nonum locum rursus aspicias, tetragonos pernotabis 256, 6561, quorum superior fit a 16, inferior vero ab 81. Idem, si in infinitum facere libeat, indiscrepanter incurrit.



CAPUT XXXIX. Cubos ejusdem participare substantiae quod ab imparibus nascantur.
[Col. 1145B]

Ipsi vero cubi, qui quanquam tribus intervallis sublati sunt, tamen propter aequalem multiplicationem participant immutabilis substantiae, ejusdemque naturae sunt socii, non aliorum quam imparium coacervatione produntur, nunquam vero parium. Nam si omnes ab unitate impares disponantur, juncti figuras cubicas explicabunt. [Figure: [Figura] 4Kb] In his igitur qui primus est potestate et virtute primum cubum faciet. Juncti vero duo qui sequuntur, ternarius scilicet et quinarius, secundum efficiunt cubum, qui est octonarius. Juncti autem 3 qui sequuntur, septenarius novenariusque et 11 cubum faciunt, [Col. 1145C] qui 27 numero continetur, qui est tertius. Et sequentes quatuor, quartum, et qui sequuntur 5, quintum, et ad eumdem modum quotus quisque cubus efficitur, tot conjunctione impares apponuntur. Hoc autem diligentius subjecta descriptio docet: [Figure: [Figura] 9Kb]



CAPUT XL. De proportionalitatibus.

Et de his quidem sufficienter dictum est. Nunc res [Col. 1145D] admonet, quaedam de proportionibus disputantes, quae nobis vel ad musicas speculationes, vel ad astronomicas subtilitates, vel ad geometricae considerationis vim, vel etiam ad veterum lectionum intelligentiam prodesse possint, arithmetica introductione commodissime terminare. Est igitur proportionalitas, duarum vel trium vel quotlibet proportionum, assumptio ad unum atque collectio. Ut autem communiter definiamus: Proportionalitas est duarum vel plurium proportionum similis habitudo, etiamsi non eisdem quantitatibus et differentiis constitutae sint. Differentia vero est, inter numeros quantitas. Proportio est duorum terminorum ad se invicem quaedam habitudo, et quasi quodammodo continentia. Quorum compositio [Col. 1146A] quod efficit, proportionale est. Ex junctis enim proportionibus proportionalitas fit. In tribus autem terminis minima proportionalitas invenitur. Fit etiam in pluribus, sed longior, ut binarius ad unum, quoniam duo sunt termini, duplam obtinet proportionem, sin vero quatuor contra 2 compares, et hic quoque dupla proportio est, quos tres terminos si continue consideres, ex duabus proportionibus fit proportionalitas. Et est proportionalitas, unum ad duo, et duo ad quatuor. Est enim proportionalitas, ut dictum est, collectio proportionum in unumque redactio. Fit etiam et in longioribus. Nam si quatuor illis octo velis adjungere, et his 16, et his 32, et deinceps duplos qui sequuntur, fit in omnibus dupla proportionalitas ex proportionibus duplis. Igitur quoties unus [Col. 1146B] atque idem terminus, ita duobus circum se terminis communicat, ut ad unum dux sit, ad alium comes, haec proportionalitas continua vocatur, ut unus, duo, quatuor. Est enim aequalitas in his proportionis, et quemadmodum sunt 4 ad 2, sic sunt duo ad unum. Et rursus, quemadmodum unus ad duo, sic duo ad quatuor. Et secundum quantitatem quoque numeri, eodem modo est. Quantum enim tres superant binarium, tantum binarius unitatem, et quantum unus a duobus minor est, tantum binarius a ternario superatur. Sin vero alius ad unum refertur terminus, alius vero ad alium, necesse est habitudinem disjunctam vocari. Ut ad aequalitatem quidem proportionis sunt, 1, 2, 4, 8; sic enim sunt quemadmodum duo ad unum, si octo ad quatuor, et conversim, [Col. 1146C] quemadmodum unus ad duo, sic quatuor ad octo. Et permutatim, quemadmodum quatuor ad unum, sic octo ad binarium. Secundum quantitatem vero numeri, ut sunt 1, 2, 3, 4, quantum enim unus a duobus vincitur, tantum ternarius a quaternario superatur. Et quantum duo unum vincunt, tanto ternarium quaternarius transit. Permixtim etiam, quanto unus tribus minor est, tanto binarius quaternario, vel quanto ternarius unitatem superat tanto binarium transgreditur quaternarius.



CAPUT XLI. Quae apud antiquos proportionalitas fuerit et quas posteri addiderint.

Confessae quidem et apud antiquiores notae, quaeque ad Pythagorae vel Platonis vel Aristotelis scientiam [Col. 1146D] pervenerunt, hae tres medietates sunt arithmetica, geometrica, harmonica. Post quas proportionum habitudines, tres aliae sunt quae sine nomine quidem feruntur. Vocantur autem quarta, quinta, vel sexta, quae superius dictis oppositae sunt. At vero posteri propter denarii numeri perfectionem, quod erat Pythagorae complacitus, medietates alias quatuor addiderunt, ut in his proportionalitatibus, denariae quantitatis corpus efficerent. Secundum quem numerum et priores quinque habitudines comparationesque descriptae sunt, ubi quinque majoribus proportionibus, quos vocavimus duces minores aptavimus alios terminos quos comites diximus. Inde etiam in Aristotelica atque Archytae prius 10, praedicamentorum [Col. 1147A] descriptione, Pythagoricum denarium manifestum est inveniri. Quandoquidem et Plato studiosissimus Pythagorae secundum eam disputationem dividit, et Archytas Pythagoricus ante Aristotelem (licet quibusdam sit ambiguum) decem haec praedicamenta constituit. Inde etiam 10 membrorum particulae, inde alia permulta quae omnia persequi non est necesse.



CAPUT XLII. Quod primum de ea quae vocatur arithmetica proportionalitate dicendum est.

Nunc vero de proportionalitatibus, deque medietatibus dicendum est. Et primum quidem de ea medietate tractabimus, quae secundum quantitatis aequalitatem, neglecta proportionis parilitate, constitutorum terminorum habitudines servat. In his autem [Col. 1147B] quantitatibus medietas ista versatur, inque his speculanda est, in quibus a seipsis termini differunt. Quid autem esset differentia terminorum superius diffinitum est. Hanc autem esse arithmeticam medietatem, numerorum ipsa ratio declarabit, quoniam ejus proportio in numeri quantitate consistit. Quae igitur causa est, hujusmodi terminorum habitudinem, id est arithmeticam, cunctis aliis proportionalitatibus anteponere? Primum quod hanc nobis in principio ipsa numerorum natura, et vis naturalis quantitatis opponit. Hujusmodi enim proportiones quaeque ad terminorum differentias pertinent, ut paulo post demonstrabitur, in naturalis primum numeri dispositione cognoscimus. Deinde, quod superiore libro disputantibus nobis apparuit, arithmeticam vim geometrica [Col. 1147C] atque musica esse antiquiorem, et quod illata, has simul inferret, sublata vero perimeret. Quare ordine disputatio progreditur, si ab ea prius inchoandum sit medietate, quae in numeri differentia, non in proportionis speculatione versatur.



CAPUT XLIII. De arithmetica medietate ejusque proprietatibus.

Arithmeticam medietatem vocamus, quoties vel tribus vel quotlibet terminis positi, aequalis atque eadem differentia inter omnes dispositos terminos invenitur. In qua, neglecta proportionis aequalitate, terminorum tantum differentiarumque speculatio custoditur, ut 1, 2, 3, 4, 5, 6, 7, 8, 9, 10. In hac enim naturalis numeri dispositione, si quis continuatim differentias terminorum curet aspicere, secundum [Col. 1147D] arithmeticam medietatem, aequa terminorum inter se discrepantia est. Aequales enim sunt differentiae, sed eadem proportio atque habitudo non est. Si igitur in tribus terminis consideratio sit, continua proportionalitas dicitur. Sin vero hic alius dux et alius comes, illic vero utrique sint alii, vocabitur disjuncta medietas. Si igitur in tribus tantum terminis secundum continuam medietatem conspexeris, vel in quatuor, vel in quolibet aliis secundum disjunctam, easdem semper differentias terminorum videbis, tantum solis proportionibus permutatis. Id si in uno quis noverit, reliqua eum ratio non latebit. Sit continua medietas 1, 2, 3. Hic unus a duobus, et duo a tribus, solis tantum singulis distant, et sunt eaedem differentiae, [Col. 1148A] proportiones vero aliae. Namque duo ad unum duplus est, tres ad duo, sesquialter, et in caeteris idem videbis. Sin autem permiscens et aliquos praeteriens eligas, et in his aliquam speculationem ponas, idem poterit evenire. Nam si aequales terminos intermittas, et sese in priore dispositione praetereant, si singulos intermittas, solius binarii notabitur differentia, sin vero duo praetereas, ternarii, si tres, quaternarii, et ad eumdem modum uno plus quam intermiseris, erit illa quam quaerimus differentia terminorum. Namque si in tribus terminis singuli relinquantur, binarius semper intererit. [Col. 1148B] [Figure: [Figura] 6Kb] Videsne ut cum superius in naturalis numeri dispositione se termini singulis praeterirent, praetermissis duobus et 4, unus ad tres, et 3 ad quinarium comparati, binarium solum in differentia retinuerint. Nec non etiam in disjuncta eadem versabitur observatio. [Col. 1148C] [Figure: [Figura] 6Kb] Talibus igitur vestigiis insistentem, nullus ab eadem similitudine error abducet. Namque si duos intermittas, ternarius differentiam continebit, si tres, quaternarius, si quatuor, quinarius, aeque in continuis proportionibus atque disjunctis. Qualitas autem proportionis eadem non erit, quamvis sint aequis termini differentiis distributi. Quod si conversim ponantur, [Col. 1148D] ut non eisdem differentiis eadem qualitas proportionis eveniat, geometrica talis proportionalitas, non arithmetica nominatur. Est autem proprium hujus medietatis, quod si in tribus terminis speculatio sit, compositis extremitatibus, illa summa quae inter extremitates est, non loco tantum, verum etiam fit quantitate medietas. Ut si ponantur 1, 2, 3, unus et tres quatuor reddunt. Duo vero qui medius inter utrosque est, quaternarii medietas invenitur. Quod si bis medietatem ducas, aequus erit extremitatibus. Bis enim duo, quatuor creant. Sin vero disjuncta sit, quod fit ex utrisque extremitatibus compositis, hoc ex duabus medietatibus redditur. Si enim sunt 1, 2, 3, 4, unus et quatuor quinarium [Col. 1149A] creant, duo et tres medii in eumdem rursus quinarium surgunt. [Figure: [Figura] 9Kb] Est illi hoc quoque solida proprietate conjunctum, quod quemadmodum sunt omnis termini hujusmodi dispositionis ad seipsos, ita sunt differentiae ad differentias constitutae. Namque omnis terminus sibi ipsi aequalis est, et differentiae differentiis sunt aequales. Illud quoque subtilius, quod multi hujus disciplinae periti, nisi Nicomachus nunquam antea perspexerunt, quod in omni dispositione, vel continua, [Col. 1149C] vel disjuncta, quod continetur sub duabus extremitatibus, minus est eo numero qui ex medietate conficitur, tantum quantum possunt duae sub se differentiae continere, quae inter ipsos sunt terminos constitutae. Ponamus enim tres terminos hujusmodi 3, 5, 7. Si igitur tres septies augeantur, in 21 numerum cadunt. Quod si medium terminum, id est 5, in semetipsum multiplicaveris, quinquies quinque faciunt 25. Et hic numerus ab eo quem extremitates colligunt, quaternario major est, quem scilicet differentiae conficiunt. Inter 3 enim et 5 et 7 bini intersunt quos si in sese multiplices 4 reddunt, bis enim duo, quatuor fiunt. Recte igitur dictum est, in hac hujusmodi dispositione quod continetur sub extremitatibus, [Col. 1149D] minus esse illo numero qui fit ex medietate, tantum quantum differentiae in se multiplicatae restituunt. [Figure: [Figura] 6Kb] Quartum vero proprium hujusmodi dispositionis notatur, quod antiquiores quoque habuere notissimum, quod in hac proportionalitate vel medietate, in minoribus terminis majores proportiones, in majoribus [Col. 1150A] minores comparationes necesse est inveniri. Namque in dispositione hac 1, 2, 3, minores sunt termini 1 et 2, majores 2 et 3, et 2 ad unum duplus est, 3 vero ad 2 sesquialter, sed major est proportio dupli quam sesquialtera. In harmonica autem medietate, econtrario evenire contingit. In minoribus enim terminis minores proportiones, in majoribus major proportionis quantitas custoditur. Harum vero medietatum, id est arithmeticae atque harmonicae, geometrica proportionalitas media esse notata est, quae vel in majoribus vel in minoribus terminis, aequas numerorum qualitates in proportionalitate custodit. Inter majus vero et minus, aequalitas loco ponitur medietatis. Et de arithmetica quidem medietate satis dictum est.



CAPUT XLIV De geometrica medietate ejusque proprietatibus.
[Col. 1150B]

Nunc vero quae hanc sequitur geometrica medietas expediatur, quae sola vel maxime proportionalitas appellari potest, propterea quod in ea eisdem proportionibus terminorum, vel in majoribus vel in minoribus speculatio ponitur. Hic enim aequa semper proportio custoditur, numeri quantitas multitudoque negligitur contrarie quam in arithmetica medietate, ut sunt 1, 2, 4, 8, 16, 32, 64. Vel in tripla proportione 1, 3, 9, 27, 81. Vel si quadrupla, vel si quincupla, vel si in quamlibet multiplicitatem numerorum sit constituta distensio. In his enim quotlibet terminos sumpseris, explebunt geometricam medietatem, quemadmodum ante prior ad sequentem, ita sequens ad alium. Et rursus, si permixte facias, idem erit. [Col. 1150C] Si enim ponantur tres termini 2, 4 et 8, quemadmodum sunt 8 ad 4, ita 4 ad 2. Atque hoc si convertas, quemadmodum sunt 2 ad 4, ita erunt 4 ad 8. [Figure: [Figura] 4Kb] Vel si in quatuor terminis, ut sunt 2 et 4, 8 et 16, quemadmodum est primus ad tertium, id est 2 ad 8 sic erit secundus ad quartum, id est 4 ad 16. Utraque enim proportio quadrupla est. Et conversim, quemadmodum quartus est ad secundum, ita tertius notatur ad primum. Hoc vero etiam disjuncte licet. Nam [Col. 1150D] quemadmodum est primus ad secundum, id est 2 ad 4, sic tertius ad quartum, id est 8 ad 16; et conversim, quemadmodum secundus ad primum, id est 4 ad 2, ita quartus ad tertium, id est 16 ad 8, idque in omnibus rata consideratione perspicies. [Figure: [Figura] 6Kb] [Col. 1151A] Habet autem proprium hujusmodi medietas, quod in omni dispositione secundum hanc proportionalitatem terminorum differentiae in eadem proportione contra se sunt, qua fuerint ipsi termini quorum sunt ipsae differentiae. Sive enim dupli contra se sint termini, duplae erunt etiam differentiae sive tripli triplae, sive secundum quamlibet multiplicitatem, eadem in differentiis multiplicitas erit, quam prima consideratio invenit in terminis, ut subjecta descriptio monet. [Figure: [Figura] 6Kb] Nulli igitur dubium esse potest, quod cum omnes termini dupli sint, ita differentiae quoque eorum terminorum [Col. 1151B] duplae esse videantur, ut uno minus termino in differentiis, omnes pene dispositos subter terminos quorum sunt ipsae differentiae, superior ordo reddiderit. Est etiam aliud proprium, quod omnis ad minorem major terminus comparatus ipsum minorem retinet differentiam. Namque binarius ad unitatem ipsa unitate differt, et quaternarius binario ipso binario, et octonarius quaternario ipso quaternario, et deinceps majores alii ipsis minoribus ab eisdem ipsis differunt quos numerositate praetereunt. Et hoc quidem in duplici proportione cadit. Sin vero sint triplices proportiones, major terminus a minore termino, duplicato minore termino differt. Ut si sint 1, 3, 9, tres ab uno, binario differunt, in quem unitas, id est minor terminus duplicatus exundat, et 9 a tribus [Col. 1151C] senario differunt, quem ternarius duplicatus educit. Et in aliis cunctis ejusmodi ratio reperietur. Sin vero quadruplices sint, triplicato minore termino, major terminus a minore distabit. Et si quincupli, quadruplicato, et si sexcupli, quincuplicato, et una minus multiplicatione quam est ipsa minorum ad majores comparatio terminorum, minorem numerus major exsuperat. [Figure: [Figura] 16Kb] Haec autem proportionalitas et in aliis omnibus, vel superparticularibus, vel superpartientibus, invenitur, hujusmodi proprietate in omnibus conservata, ut in continua proportione, quod fit sub extremitatibus si tres fuerint termini, hoc a medietate multiplicata consurgat. Si enim sint 2, 4, 8, quod fit ex bis 8, idem fit ex quater 4. Vel si sit in quatuor terminis disjuncta proportio, quod fit sub utrisque extremitatibus, id duarum medietatum multiplicatione concrescat. [Col. 1152A] Ut si sint 2, 4, 8, 16, quod fit ex bis 16, id ex quater 8 reddatur. Exemplar autem nobis maximum certissimumque sit illud ubi ex aequalitate diximus omnes inaequalitatis species fundi. Illic enim, in omnibus vel multiplicibus, vel superpartientibus, vel superparticularibus, vel in caeteris conjunctis, geometrica proportionalitas custoditur, has omnes proprietates quas supradiximus continens. Quarta vero est proprietas hujusce medietatis, quod vel in majoribus vel minoribus terminis aequales semper proportiones sunt. Namque si ponantur 2, 4, 8, 16, 32, 64, inter hos omnes dupla proportio est. Apparet etiam haec proportionalitas in binis proportionibus, ab unitate alternatim parte altera longioribus quadratisque dispositis, a prima multiplicitatis habitudine, [Col. 1152B] id est a duplici per cunctas superparticulares habitudines proportionesque discurrens, quod subjecta descriptione signatum est. [Col. 1152C] [Figure: [Figura] 19Kb]



CAPUT XLV. Quae medietates, quibus rerum publicarum statibus comparentur.

Atque ideo arithmetica quidem ei reipublicae comparatur quae paucis regitur, idcirco quod in minoribus ejus terminis major proportio sit. Musicam vero medietatem optimatum dicunt esse rempublicam, ideo quod in majoribus terminis major proportionalitas invenitur. Geometrica medietas, popularis quodammodo et ex aequalitate civitatis est. Namque vel in majoribus, vel in minoribus, aequali omnium proportionalitate componitur, et est inter omnes paritas quaedam medietatis aequum jus in proportionibus [Col. 1152D] conservantis.



CAPUT XLVI. Quod superficies una tantum in proportionalitatibus medietate jungantur, solidi vero numeri duabus me dietatibus in medio collocantur

Post haec igitur tempus est ut expediamus nunc quiddam nimis utile in Platonica quadam disputatione, quae in Timaei cosmopeia haud facili cuiquam vel penetrabili ratione versatur. Omnes enim planae figurae quae nulla altitudine crescunt, una tantum medietate geometrica continuantur, alia quae jungat non potest inveniri; unde duo tantum in his intervalla sunt constituta, a primo scilicet ad medium, et a medio ad tertium. Si vero fuerint cubi, duas tantum habebunt medietates, ubi tertia inveniri non poterit, [Col. 1153A] secundum geometricam scilicet proportionem. Unde formae solidae tria intervalla dicuntur habere. Est enim unum intervallum a primo ad secundum, et a secundo ad tertium, et a tertio ad quartum, quae est scilicet postrema distantia. Rectae igitur et planae figurae duobus intervallis et solidae tribus contineri dicuntur. Sint enim duo tetragoni, 4 scilicet et 9, horum igitur unus tantum medius in eadem proportione constitui potest. Namque senarius ad 4 sesquialter est, et 9 ad senarium eodem modo sesquialter. Hoc autem idcirco evenit, quod singula latera, singulorum tetragonorum efficiunt senariam medietatem. Namque quaternarii tetragoni latus binarius est, novenarii ternarius; hi ergo multiplicati senarium perfecerunt. Bis enim tres senarius est. Et quotienscunque, [Col. 1153B] datis duobus tetragonis, eorum medietatem volumus invenire, latera eorum multiplicanda sunt, et qui ex his procreabuntur, medietas est. Si autem cubi sint, ut 8 et 27, duae tantum inter hos eadem proportione medietates constitui queunt, 12 scilicet et 18, namque 12 ad 8, et 18 ad 27, sesquialtera tantum proportione junguntur. In his quoque eadem laterum ratio est. Namque ex uno cubo qui propinquior est, una medietas duo latera colligit; ex alternatim vero posito, unum. In alia quoque medietate idem est. Ponantur enim duo cubi, et in medio eorum duae medietates quas superius diximus, 8, 12, 18, 27, octonarii igitur latus est binarius, bis enim bini bis octonarium fecerunt. Ternarius vero 27 cubi latus est. Ter enim tres ter 27 restituunt. Medietas [Col. 1153C] igitur quae juxta octonarium est, id est 12, mutatur duo latera ex propinquo sibi octonario, et aliud unum latus ex altrinsecus posito 27 cubo. Bis enim bini ter 12 pandunt. Et 18 eadem ratione duo latera a propinquo sibi 27 cubo colligit, et unum ab altrinsecus posito octonario. Tres enim ter bis 18 concludunt. Hoc autem universaliter speculandum est, si tetragonus tetragonum multiplicet, sine dubio tetragonus provenit. Sin vero parte altera longior tetragonum multiplicet, vel tetragonus parte altera longiorem nunquam tetragonus, sed semper antelongior crescit. Rursus si cubus cubum multiplicaverit, cubi forma conficitur. Si vero parte altera longior cubum, vel cubus parte altera longiorem, nunquam cubus procreabitur, hoc scilicet secundum similitudinem [Col. 1153D] paris atque imparis. Par enim parem si multiplicet, semper par nascitur, et impar imparem si multiplicet, impar continuo procreatur. Si vero impar parem, vel si par imparem multiplicet, par semper exoritur. Hoc autem facilius cognoscitur ex lectione Platonis in libris de Republica, eo loco qui nuptialis dicitur, quem ex persona Musarum philosophus introducit. Sed nunc ad tertiam medietatem redeundum est.



CAPUT XLVII. De harmonica medietate ejusque proprietatibus.

Harmonica autem medietas est quae neque eisdem differentiis, nec aequis proportionibus constituitur, sed ila in qua quemadmodum maximus terminus ad parvissimum terminum ponitur; sic differentia maximi [Col. 1154A] et medii contra differentiam medii atque parvissimi comparatur. Ut si sint 3, 4, 6, vel si 2, 3, 6. Senarius enim quaternarium sua tertia parte superat, id est duobus; quaternarius vero ternarium sua quarta parte supervenit, id est uno; et senarius ternarium sua medietate, id est tribus, ternarius vero binarium sua parte tertia, id est unitate transcendit. Quare in his neque eadem proportio terminorum est, neque sunt eaedem differentiae. Est autem quemadmodum maximus terminus ad parvissimum terminum, sic differentia maximi et medii ad differentiam medii atque postremi. Namque in hac proportione, quae est, 3, 4, 6, major terminus, id est senarius ad parvissimum terminum ternarium duplus est, et differentia maximi et medii, id est senarii et quaternarii, duo scilicet [Col. 1154B] ad differentiam medii et ultimi, id est quaternarii atque ternarii, quae est unitas, dupla perspicitur. Sed hoc quoque subjecta descriptione monstratur: [Figure: [Figura] 8Kb] Habet autem proprietatem, quemadmodum dictum est, contrariam arithmeticae medietati. In illa enim, [Col. 1154C] in minoribus terminis major erat proportio, in majoribus minor; in hac vero, in majoribus quidem terminis major est proportio, in minoribus vero minor. Namque in hac dispositione 3, 4, 6, tres ad quatuor comparati sesquitertiam habitudinem, sex vero ad quatuor sesquialteram reddunt; sed major est proportio sesquialtera a sesquitertia, tantum quantum pars tertia medietate transcenditur. Juste igitur medietas quaedam geometrica proprieque esse proportionalitas judicatur, scilicet inter eam ubi in majoribus terminis minor est proportio, et minoribus major, et inter eam ubi in majoribus major est, in minoribus minor. Illa est enim vere proportionalitas quae, medietatis quodammodo locum obtinens, et in majoribus et in minoribus, aequalibus proportionum [Col. 1154D] comparationibus continetur. Hoc quoque signum est, duarum extremitatum mediam esse quodammodo geometricam proportionem. Namque in arithmetica proportione, medius terminus eadem sua parte, et minorem praecedit et a majore praeceditur, sed alia parte minoris, alia vero parte majoris. Sit enim arithmetica dispositio 2, 3, 4. Ternarius igitur numerus binarium tertia sua parte praecedit, id est uno, et a quaternario tertia sua parte praeceditur, id est uno. At vero ternarius non eadem parte minoris minorem vincit, vel majoris a majore superatur. Namque minorem, id est binarium, uno superat, id est ipsius medietate binarii, a quaternario vero uno relinquitur, quae pars quaternarii quarta est. Recte [Col. 1155A] igitur dictum est medium terminum in hujusmodi medietate eadem sui parte et minorem vincere et a majore superari, sed non eisdem partibus, vel minoris minorem transgredi, vel majoris a majore transcendi. Contrarie harmonica medietas proportiones habet. Namque non eadem parte sua, medius terminus in hac proportione vel minorem vincit, vel a majore superatur, sed eadem parte minoris minorem superat, qua parte majoris a majore superatur. In hac enim dispositione harmonica, quae est 2, 3, 6, ternarius binarium tertia sui parte vincit, idem ternarius a senario tota sui quantitate superatur, id est tribus. Idemque ipse ternarius, medietate minoris vincit minorem, id est uno, et medietate majoris a majore termino vincitur, id est tribus. Senarii enim [Col. 1155B] medietas ternarius est. In geometrica vero medietate, neque eisdem suis partibus medius vel vincit minorem, vel a majore vincitur, neque eadem parte vel minoris minorem superat, vel majoris a majore relinquitur, sed qua parte sua medius terminus minorem superat, eadem parte sua major terminus medium vincit. Quod est ut medietas atque extremitas, aequalibus medietatem et extremitatem reliquam suis partibus supervadant. In hac enim dispositione, quae est 4, 6, 9, te tia sui parte medius senarius quaternarium superat, id est duobus, et tertia sui parte rursus novenarius senarium vincit, id est tribus. Habet autem aliam proprietatem harmonica medietas, ut cum duas extremitates in unum redactas, medietas multiplicaverit, dupla quantitas colligitur, quam si [Col. 1155C] se multiplicent duae extremitates. Sint enim hi termini 3, 4, 6. Si igitur ternarium et senarium jungas, novenarium facies, qui per quaternarium ductus 36 efficit. Quod si se ipsae extremitates multiplicent, et fiant tres sexies, 18 conficiunt, quod est prioris summae dimidium. [Figure: [Figura] 6Kb]



CAPUT XLVIII. Quare dicta sit harmonica medietas ea quae digesta est.

Considerandum forsitan videatur cur hanc harmonicam medietatem vocemus. Cujus haec ratio est, quoniam arithmetica dispositio aequas tantum per differentias dividit quantitates, geometrica vero terminos aequa proportione conjungit. At vero harmonica ad aliquid quodammodo relata consideratione, [Col. 1156A] neque solum in terminis speculationem proportionis habet, neque solum in differentiis, sed in utrisque communiter. Quaerit enim ut quemadmodum sunt ad se extremi termini, sic majoris ad medium differentia, contra differentiam medietatis ad ultimum. Ad aliquid autem, considerationem harmoniae proprie esse, in primi libri rerum omnium divisione monstravimus. Ipsarum quoque musicarum consonantiarum quas symphonicas nominant proportiones, in hac pene sola medietate frequenter invenias. Namque symphonia diatessaron, quae princeps est et quodammodo vim obtinens elementi, constituta scilicet in epitrita proportione, ut est quaternarius ad ternarium, in ejusmodi harmonicis medietatibus invenitur. Sint enim ejusmodi harmonicae medietatis [Col. 1156B] termini quorum extimi dupli sint, et rursus alia hujusmodi dispositio quorum extimi tripli. [Figure: [Figura] 3Kb] Senarius igitur ad ternarium duplus est. Idem autem in alia dispositione, senarius ad binarium triplus. Horum igitur si differentias colligamus et ad se invicem comparemus, epitrita proportio colligitur, unde diatessaron symphonia resonabit. Inter 3 enim et 6 ternarius est, et inter binarium et senarium quaternarius, qui, sibimet comparati, sesquitertiam efficient proportionem. [Col. 1156C] [Figure: [Figura] 8Kb] In eadem quoque medietate et diapente symphonia componitur, quam sesquialtera habitudo restituit. Nam in utrisque dispositionibus his quae subjectae sunt, in duplici senarius ad quaternarium sesquialter est, in triplici ternarius ad binarium, ex quibus utrisque, diapente symphonia conjungitur. [Col. 1156D] [Figure: [Figura] 6Kb] Post hanc autem diapason consonantia, quae fit ex duplici, ut est in subjecta formula. [Col. 1157A] [Figure: [Figura] 5Kb] In triplici quoque dispositione, simul diapente et diapason symphonia componitur, servans sesquialteram et duplicem rationem, quod subjecta descriptio docet. [Col. 1157B] [Figure: [Figura] 6Kb] Et quoniam triplus duas continet consonantias, diapente, scilicet, et diapason, in hujus triplicis positione in differentiis eumdem rursus triplum reperiemus, secundum subter descriptum modum. [Col. 1157C] [Figure: [Figura] 7Kb] In dupla vero dispositione, major terminus ad medii termini contra se differentiam, triplus est, et rursus minor terminus ad medii contra minorem terminum comparati differentiam, triplus est. [Col. 1157D] [Figure: [Figura] 6Kb] Illa autem maxima symphonia quae vocatur bis diapason, velut bis duplum, quoniam diapason symphonia ex duplici proportione colligitur, huic se juncturae harmonicae medietatis interserit. Nam in duplici proportione, medius terminus ad minoris suique differentiam quadruplus invenitur. [Col. 1158A] [Figure: [Figura] 5Kb] In triplicibus quoque extremitatibus, major differentia ad minorem differentiam quadrupla est, et bis [Col. 1158B] diapason symphoniam emittit. Namque in dispositione 2, 3, 6, extremorum differentia est, id est senarii et binarii, 4; minor vero differentia, id est, ternarii et binarii, unus; 4 autem uno quadruplo major est relatione, quae comparatio bis diapason consonantiam tenet. [Figure: [Figura] 4Kb]



CAPUT XLIX. De geometrica harmonia.
[Col. 1158C]

Vocant autem quidam harmonicam hujusmodi me dietatem, idcirco quod semper haec proportionalita, geometricae harmoniae cognata est, harmoniam autem geometricam, cubum dicunt. Ita enim ex longitudine in latitudinem distentus est, et in altitudinis cumulum crevit, ut ex aequalibus proficiscens, ad aequalia perveniens, aequaliter totus sibi conveniens creverit. Haec autem medietas, in omnibus cubis quae est geometrica harmonia perspicitur. Omnis enim cubus habet latera 12, angulos 8, superficies 6. Hic autem ordo et dispositio harmonica est. Disponantur enim 6, 8, 12; hic ergo quemadmodum est major terminus ad parvissimum, ita differentia majoris [Col. 1158D] et medii ad parvissimam comparatur. [Figure: [Figura] 6Kb] Perpensi namque 12 ad sex dupli sunt, differentia vera 12 et octonarii quaternarius est, octonarii vero et [Col. 1159A] senarii duo, dupla autem ratione distabunt duobus quatuor comparati. Rursus octonarius, qui medietas est, alia sua parte minorem praecedit, et alia sua parte a majore praeceditur, eadem autem parte minoris minorem superat qua parte majoris a majore superatur. Rursus si extremitates in unum redigantur et a medietate octonario multiplicentur, duplus erit ab eo numero quem solae extremitates multiplicatae perfecerint. Omnes autem in hac dispositione symphonias musicas invenimus. Diatessaron quidem est octo ad sex, quoniam proportio sesquitertia est. At diapente, 12 ad 8, quoniam ea quae sesquialtera comparatio dicitur, in ea diapente consonantia reperitur. Diapason vero, quae ex duplici nascitur, ex 12 ad sex compositione producitur. Diapason vero et [Col. 1159B] diapente, quae triplicis obtinet rationem, fit ab extremitatum differentia, ad differentiam minorem. Namque duodenarii et senarii sex differentia est; minor vero est differentia octonarii et senarii, id est 2. Qui senarius ad binarium triplus est, et diapason simul et diapente consonantia sonant. Illa vero major consonantia quae est bis diapason, quae ex quadruplo fit in medii termini, id est octonarii, et ejus differentiae comparatione perspicitur, quae inter octonarium senariumque reperitur. Quare proprie atque convenienter hujusmodi proportionalitas harmonica medietas appellatur.



CAPUT L. Quemadmodum constitutis altrinsecus duobus terminis, arithmetica, geometrica, et harmonica inter eos medietas alternetur, atque de eorum generationibus.
[Col. 1159C]

Nos autem praestare debemus, quatenus quemadmodum dato calamo, extremis foraminibus manentibus musicis mos est, ut medium foramen permutantes, atque aliud aperientes, aliud digitis occludentes, diversos emittant sonos, vel cum duabus altrinsecus protensis chordis, medii nervi sonum musicus vel astringendo tenuat, vel remittendo gravat, ita quoque datis duobus numeris, nunc quidem arithmeticam, nunc vero geometricam, nunc autem harmonicam medietatem experiamur inserere, ut rectum propriumque medietatis nomen sit, quod manentibus [Col. 1159D] extremitatibus huc atque illuc ferri permutatique videatur. Poterimus autem hanc in duobus altrinsecus positis terminis, vel paribus vel imparibus permutare, ita ut cum arithmeticam ponimus medietatem differentiarum tantum ratio aequalitasque servetur. Cum vero geometricam, rata se proportionum junctura custodiat. Sin autem harmoni a fiat differentiarum comparatio, ab terminorum proportione non discrepet. Et sint quidem primo pares positae quaedam extremitates, inter quas has omnes medietates oporteat internectere, 10 et 40. Prius igitur arithmetica medietas aptetur. Inter hos ergo si 25 posuero, erit mihi arithmetica proportio differentiarum quantitate immutabiliter custodita, in hujusmodi, scilicet [Col. 1160A] dispositione 10, 25, 40. Vides enim ut quindenae sese summulae quantitate transcendant. [Figure: [Figura] 6Kb] Omnesque proprietates, quas supra diximus in medietate arithmetica convenire ab hac hujusmodi dispositione non reperies alienas. Namque quemadmodum unusquisque eorum terminus ad seipsum est, quoniam sibi aequalis est, ita sunt ad se invicem differentiae quoniam sibi sunt aequales, et quanto major terminus medium transit, tanto medius vincit minorem. Et extremitatum aggregatio duplex est medietate, et minorum terminorum proportio major est [Col. 1160B] illa comparatione, quae inter majores terminos continetur. Et tanto minor est numerus qui fit ex multiplicatis extremitatibus, ab eo qui fit ex multiplicata medietate, quantum eorum differentiae multiplicatae restituunt. Illud quoque quod medietas eadem sui parte et a majore vincitur, et minorem ipsa supervenit, non eadem autem parte minoris minorem transit, vel majoris a majore relinquitur, quae omnes scilicet proprietates non alterius nisi arithmeticae medietatis sunt. Quod si superius dicta meminerit lector, ita esse indubitanter intelliget. Rursus si inter eosdem 10 et 40 viginti constituam, statim geometrica medietas cum suis proprietatibus cunctis exoritur, arithmetica medietate pereunte. In hac enim dispositione 10, 20, 40, quemadmodum est major ad medium, [Col. 1160C] sic medius ad extremum. Et quod continetur ab extremitatibus, aequum est ei quod a multiplici medietate completur. Differentiae quoque eorum in eadem sunt proportione qua termini. Crementum vero et imminutio proportionum secundum terminos nulla est, sed majorum terminorum proportio a minorum terminorum proportione non discrepat. Si vero harmonicam medietatem conjungere velim, 16 mihi numerus inter extremitates utrasque ponendus est, ut sit hoc modo 10, 16, 40. Nunc igitur licet in hujusmodi dispositione omnes harmonicas proprietates agnoscere, qua enim maximus ad parvissimum terminus proportione jungitur, eadem proportione differentiae ad se invicem comparantur. Et quibus partibus majoris a majore medius vincitur, eisdem [Col. 1160D] partibus minoris praeterit minorem. Suis vero non eisdem vel a majore vincitur, vel transit minorem. Et in majoribus terminis major est proportio, in minoribus minor. Et si in unum extremitates redigantur, et medietatis quantitate concrescant, duplus inde conficitur numerus ab eo qui ex solis multiplicatis extremitatibus procreatur. Atque hoc quidem in terminis paribus constitutum est. At vero si impares proponantur, ut sunt 5 et 45, aptatus medius 25, arithmeticam proportionem medietatemque constituit. Nam si sint 5, 25, 45, eadem sese numerorum quantitate termini transgredientur, et omnis superius dicta proprietas arithmeticae medietatis in his terminis custoditur. Sed si 15 numerum medium ponam, ut [Col. 1161A] sint 5, 15, 45, in geometricam medietatem termini relabuntur, aequalibus terminorum ad se invicem proportionibus custoditis. Novem vero si inter utrosque terminos ponam, ut sint 5, 9, 4, 5, fit harmonica medietas, ut qua summa maximus numerus parvissimum praecedit, eadem major differentia minorem differentiam vincat. Qua vero disciplina hujusmodi medietates reperiri possimus, expediendum est. Datis duobus terminis, si arithmeticam medietatem constituere oportebit, utraque est extremitas conjungenda, quodque ex ea copulatione colligitur dividendum, isque numerus qui ex divisione redactus est, arithmeticam medietatem inter extremitates locatus efficiet: ut 10 et 40 si junxero efficiunt 50, quos si dividam, 25 redduntur. Hic erit medius terminus secundum [Col. 1161B] arithmeticam proportionem. Vel si illum numerum quo major minorem superat dividas, eumque minori superponas, quodque inde concrescit medium ponas, arithmetica medietas informatur. Nam 40 denarium tricenario superat; quem si dividas 15 fiunt; hunc si minori, id est denario, superposueris, 20 et 5 nascentur; quem si medium constituas, arithmeticae medietatis ordo formatur. Geometricam vero si rationem vestiges, ejus numeri qui sub utrisque extremitatibus continetur, tetragonicum latus inquire, et hunc medium pone. Nam sub 40 et denario numero 400 continentur. Si enim denarium in 40 multiplices, hic numerus crescit. Horum igitur quadringentorum require tetragonicum latus, hi sunt 20. Vicies enim 20, 400 efficiuntur. Repertum ergo [Col. 1161C] latus quadratum, medium constitues. Vel si eam proportionem quam inter se dati termini custodiunt dividas, et id quod relinquetur medium terminum ponas. Namque 40 ad denarium quadruplus est. Igitur quadruplum si dividas, duplum facies, qui est scilicet 20. Nam 20 ad denarium duplus est. Hunc si medium constituas, medietatem geometricam perferet. Harmonicam vero medietatem, tali modo reperies: differentiam terminorum in minorem terminum multiplica, et post junge terminos, et juxta eum qui inde confectus est, committe illum numerum qui ex differentiis et termino minore productus est. Cujus cum latitudinem inveneris, addas eam minori termino, et quod inde colligitur medium terminum pones, 10 enim et 40, 30 sunt; quem si multiplicas in denarium, [Col. 1161D] id est in minorem, decies 30, oportet 300 efficias. Quos 300 juxta eum committe qui ex junctis utrisque confectus est, id est juxta 50, facient enim quinquagies senos, et invenitur latitudo senarius. Hunc igitur si minori termino addas, facient 16, et hic numerus medius constitutus inter 10 et 40, harmonicam proportionem medietatemque servabit.



CAPUT LI. De tribus medietatibus quae harmonicae et geometricae contrariae sunt.

Hae quidem sunt apud antiquiores inventae probataeque medietates, quas idcirco longius enodatiusque tractavimus, quod hae maxime in antiquorum lectionibus inveniuntur, et ad omnem pene vim cognitionis [Col. 1162A] eorum versatur utilitas. Caeteras autem praetereundo transcurrimus, idcirco quod non multum nobis in lectionibus prosunt, sed tantum ad implendam denarii numeri quantitatem. Quae, ne lateant neve sint aliquibus ignoratae, depromimus. Videntur enim hae supradictis medietatibus esse contrariae, ex quibus originem trahunt. Ex his enim etiam istae sunt constitutae. Est autem quarta medietas quae opposita videtur harmonicae, in qua tribus terminis positis, quemadmodum est maximus terminus ad parvissimum, sic differentia minorum ad differentiam maximorum. Ut sunt 3, 5, 6, sex ad ternarium duplus. Et sunt minores 5 et 3, maximi vero hujus dispositionis 6 et 5. Differentia vero minorum, quinarii scilicet et ternarii 2 sunt, majorum, quinarii et senarii, [Col. 1162B] 1, qui 2 ad unum comparati duplum faciunt. Ergo quemadmodum est maximus terminus ad parvissimum, sic minorum terminorum differentia est ad differentiam maximorum. [Figure: [Figura] 5Kb] Liquet autem oppositam et quodammodo contrariam esse hanc medietatem harmonicae medietati, idcirco quod in illa quemadmodum est maximus terminus ad parvissimum, sic majorum terminorum differentia [Col. 1162C] ad differentiam minorum. Hic autem econtrario. Est autem proprium hujus medietatis, quoniam quod continetur sub maximo termino et medio duplum est eo quod continetur sub medio atque parvissimo; sexies enim quinque 30 sunt, quinquies vero tres 15. Duae vero aliae medietates, quinta scilicet et sexta, geometricae medietati contrariae sunt, et eidem videntur oppositae. Est autem quinta medietas, quotiens in tribus terminis, quemadmodum est medius terminus ad minorem terminum, ita eorum differentia ad differentiam medii atque majoris. Nam in hac dispositione 2, 4, 5, quaternarius ad binarium duplus est; sed inter quaternarium et binarium duo sunt, inter quaternarium vero et majorem terminum, id est quinque, 1, et duo ad unum dupli sunt. [Col. 1162D] [Figure: [Figura] 4Kb] Contrarium autem geometricae medietati in hac proportione est, quod in illa quemadmodum major terminus ad minorem esset, sic majorum differentia ad differentiam minorum. Hic vero contrarie, quemadmodum minores ad se termini sunt, sic minorum differentia terminorum ad majorum differentiam comparatur. Est autem proprium in hac quoque dispositione, [Col. 1163A] quod illud quod continetur sub majore termino et medietate duplum est, eo quod sub utrisque extremitatibus continetur. Nam quinquies quatuor sunt 20, quinquies vero 2 sunt 10, et 20 denarii duplus est. Sexta vero medietas est quando tribus terminis constitutis, quemadmodum est major terminus ad medium, sic minorum terminorum differentia ad differentiam maximorum. In dispositione enim quae est 1, 4, 6, maximus terminus ad medium sesquialter est, differentia vero minorum, id est unius et 4, ternarius est, majorum vero, id est quaternarii et senarii, binarius. [Col. 1163B] [Figure: [Figura] 4Kb] Ternarius autem binario comparatus, sesquialteram habitudinem proportionis efficiet. Eodem autem modo haec quoque medietas geometricae contraria est, quemadmodum et quinta propter proportionem differentiarum a minoribus ad majores terminos conversam.



CAPUT LII. De quatuor medietatibus quas posteri ad implenaum denarium limitem adjecerunt.

Et hae quidem sunt sex medietates, quarum tres a Pythagora usque ad Platonem Aristotelemque manserunt. [Col. 1163C] Post vero qui insecuti sunt, has tres alias, de quibus supra disseruimus, suis commentariis addidere. Sequens autem aetas, quemadmodum diximus, ad implendam denariam quantitatem, alias quatuor medietates apposuit, quas non adeo quis in veterum libris inveniat. Has igitur nos quam possumus brevissime disponamus. Prima enim quae est earum, in ordine vero septima medietas, hoc modo conjungitur, cum in tribus terminis, quemadmodum est maximus terminus ad ultimum, sic maximi et parvissimi termini differentia, ad minorum differentiam terminorum, ut in hac dispositione 6, 8, 9. Novenarius igitur ad senarium sesquialter est, quorum est differentia ternarius. Minorum vero terminorum, id est octonarii [Col. 1163D] et senarii, binarius differentia est, qui ad superiorem ternarium comparatus, facit sesquialteram proportionem. [Figure: [Figura] 5Kb] Secunda vero inter quatuor, sed octava in ordine proportionalitas est, quotiens in tribus terminis, quemadmodum sunt extremitates ad se invicem comparatae, sic eorum differentia ad majorum terminorum [Col. 1164A] differentiam, ut sunt 6, 7, 9. Novem igitur ad 6 sesquialter est, et eorum differentia ternarius est, qui comparatus contra majorum differentiam, id est septenarii et novenarii, qui binarius est, reddit sesquialteram proportionem. [Figure: [Figura] 3Kb] Tertia vero inter has sequentes quatuor, nona autem in ordine proportio est, quando tribus terminis positis, quam proportionem medius terminus ad parvissimum custodit, eam retinet extremorum differentia [Col. 1164B] ad minorum differentiam comparata, ut 4, 6, 7. Etenim 6 ad 4 sesquialter est, quorum est differentia binarius; septenarii vero et quaternarii, ternarius differentia est, quem si ad superiorem binarium comparemus, sesquialtera proportione conjungitur. [Figure: [Figura] 7Kb] Quarta vero, quae in ordine decima est, consideratur in tribus terminis, cum tali proportione medius terminus [Col. 1164C] ad parvissimum comparatur, quali extremorum differentia contra majorum terminorum differentiam proportione conjungitur, ut sunt tres, quinque, octo. Quinarius enim medius terminus, ad ternarium superbipartiens est. Extremorum vero differentia, octonarii scilicet et ternarii, quinarius, qui comparatus contra majorum terminorum differentiam, scilicet quinarii et octonarii, qui est ternarius, et ipse quoque superbipartiens invenitur.



CAPUT LIII. Dispositio decem medietatum.

Disponamus igitur cunctas medietates in ordinem, ut cujusmodi omnes sint, facillime possint intelligi. [Col. 1164D] [Figure: [Figura] 16Kb]



CAPUT LIV. De maxima et perfecta symphonia, quae tribus distenditur intervallis.

Restat ergo de maxima perfectaque harmonia disserere, [Col. 1165A] quae tribus intervallis constituta, magnam vim obtinet in musici modulaminis temperamentis et in speculatione naturalium quaestionum. Etenim perfectius hujusmodi medietate nihil poterit inveniri, quae tribus intervallis producta, perfectissimi corporis naturam substantiamque sortita est. Hoc enim modo, cubum quoque trina dimensione crassatum, plenam harmoniam esse monstravimus. Haec autem hujusmodi invenietur, si duobus terminis constitutis, qui ipsi tribus creverint intervallis, longitudine, latitudine et profunditate, duo hujusmodi termini medii fuerint constituti, et ipsi tribus intervallis notati, qui vel ab aequalibus per aequales aequaliter sint producti, vel ab inaequalibus ad inaequalia aequaliter, vel ab inaequalibus ad aequalia aequaliter, vel quolibet [Col. 1165B] alio modo, atque ita cum harmonicam proportionem custodiant, alio tamen modo comparati, faciunt arithmeticam medietatem, hisque geometrica medietas, quae inter utrasque versatur, deesse non possit. In quatuor enim terminis si fuerit, quemadmodum primus ad secundum, sic tertius ad quartum, proportionum ratione scilicet custodita, geometrica medietas explicatur. Et quod continetur sub extremitatibus aequum erit ei quod sub utraque medietate ad se invicem multiplicata conficitur. Rursus, si maximus quatuor terminorum numerus ad eum qui sibi propinquus est talem habeat differentiam, qualem idem esse maximo propinquus ad parvissimum, hujusmodi proportio in arithmetica consideratione proponitur. Et extremorum conjunctio duplex erit propria [Col. 1165C] medietate. Si vero inter quatuor qui est tertius terminus, a qua parte quarti, quartum terminum superet, et aequa primi a primo superetur, harmonica hujusmodi proportio medietasque perspicitur: et quod continetur sub extremorum aggregatione et multiplicatione medietatis, duplex est eo quod sub utraque extremitate conficitur. Sit autem quoddam hujus dispositionis exemplar hoc modo, 6, 8, 9, 12. Has igitur omnes solidas quantitates esse non dubium est. Sex enim nascuntur ex uno bis ter, 12 autem ex bis duo ter. Horum autem medietates, octonarius fit semel duo quater. Novenarius vero semel tres ter. Omnes igitur termini cognati sibi, et tribus intervallorum dimensionibus notati sunt. In his igitur geometrica proportionalitas invenitur, si 12 ad 8 [Col. 1165D] vel 9 ad 6 comparemus. Utraque enim comparatio sesquialtera proportio est, et quod continetur sub extremitatibus idem est ei quod fit ex mediis. Namque quod fit ex duodecies 6, aequum est ei quod fit ex octies 9: geometrica ergo proportio hujusmodi est; arithmetica autem est, si duodenarius ad novenarium, et novenarius ad senarium comparetur. In utrisque enim ternarius differentia est, et junctae extremitates medietate duplae sunt. Si enim junxeris senarium et duodecim facies 18, qui est novenario medio termino duplus. In his ergo geometricam arithmeticamque medietatem perspeximus. Hic quoque harmonica medietas invenitur, si 12 ad 8 et rursus 8 ad 6 comparemus. Qua enim parte senarii [Col. 1166A] octonarius senarium superat, id est parte tertia, eadem duodenarii parte, octonarius superatur. Quatuor enim quibus octonarius a duodenario vincitur, duodenarii tertia pars est. Et si extremitates jungas 6 scilicet et 12, easque per octonarium medium multiplices, 144 sunt. Quod si se extremitates multiplicent, sex scilicet et 12, facient 72, quo numero 144 duplus est. Inveniemus hic quoque omnes musicas consonantias. Namque 8 ad 6 et 9 ad 12 comparati sesquitertiam proportionem reddunt, et simul diatessaron consonantiam. Sex vero ad 9 vel 8 ad 12 comparati, reddunt sesquialteram proportionem, sed diapente symphoniam. Duodecim vero ad senarium considerati duplicem proportionem, sed diapason symphoniam canunt. Octo vero et 9 ipsi contra se [Col. 1166B] medii considerati, epogdoum jungunt, qui in musico modulamine tonus vocatur, quae omnium musicorum sonorum mensura communis est. Omnium enim est sonus iste parvissimus. Unde notum est quod diatessaron et diapente consonantiarum, tonus differentia est, sicut inter sesquitertiam et sesquialteram proportionem sola est epogdous differentia. Ejus autem descriptionis, subter exemplar adjecimus [Col. 1166C] [Figure: [Figura] 17Kb] [Col. 1167A] [Figure: [Figura] 19Kb]




[Col. 1167]
AN. MANL. SEV. BOETII DE MUSICA LIBRI QUINQUE. (C)


Quae in margine Glareani editionis e regione textus notata sunt, nos ad columnarum nostrarum calcem exscripsimus.



LIBER PRIMUS.
[Col. 1167]


CAPUT PRIMUM. Musicam naturaliter nobis esse conjunctam, et mores vel honestare vel evertere.
[Col. 1167C]

Omnium quidem perceptio sensuum, ita sponte ac naturaliter quibusdam viventibus adest, ut sine his animal non possit intelligi. Sed non aeque eorumdem cognitio ac firma perceptio animi investigatione colligitur. Illaboratum est enim quod sensum percipiendis sensibilibus rebus adhibemus. Quae vero sit ipsorum sensuum secundum quos agimus natura, et quae rerum sensibilium proprietas, id non obvium neque cuilibet explicabile esse potest, nisi quem conveniens investigatio veritatis contemplatione direxerit. Adest enim cunctis mortalibus visus, qui utrum venientibus ad visum figuris, an ad sensibilia radiis emissis efficiatur, [Col. 1167D] inter doctos quidem dubitabile est, vulgus quoque ipsa dubitatio praeterit. Rursus cum quis triangulum respicit, vel quadratum, facile id quod oculis invenitur agnoscit. Sed quaenam trianguli vel quadrati sit natura, a mathematico necesse est petat. [a 1Kb] Idemque de caeteris [b 1Kb] sensibus dici potest, maximeque de arbitrio aurium, quarum vis ita sonos captat, ut non modo de his judicium capiat, differentiasque cognoscat, verum etiam delectetur saepius, si dulces coaptatique modi sint, angatur vero, si dissipati atque incohaerentes [c 1Kb] feriant sensum. Unde fit, ut [Col. 1168C] cum sint quatuor matheseos disciplinae, caeterae quidem ad investigationem veritatis laborent; musica vero non modo speculationi, verum etiam moralitati conjuncta sit. Nihil [d 1Kb] est enim tam proprium [e 1Kb] humanitati, quam remitti dulcibus modis astringique contrariis. Idque non modo sese in singulis vel studiis vel aetatibus tenet, verum per cuncta diffunditur studia, et infantes ac juvenes, necnon etiam senes, ita naturaliter affectu quodam spontaneo modis musicis adjunguntur, ut nulla omnino sit aetas quae a cantilenae dulcis delectatione sejuncta sit. Hinc etiam internosci potest, quod non frustra a Platone dictum [f 1Kb] est, mundi animam, musica convenientia fuisse conjunctam. Cum enim [g 1Kb] ex eo quod in nobis est junctum convenienterque coaptatum, illud excipimus, [Col. 1168D] quod in sonis apte convenienterque conjunctum est, eoque delectamur, nos quoque ipsos eadem similitudine [h 1Kb] compactos esse cognoscimus. Amica est enim similitudo. Dissimilitudo [i 1Kb] vero odiosa atque contraria. Hinc etiam morum quoque maxime permutationes fiunt. Lascivus quippe animus, vel ipse lascivioribus delectatur modis, vel saepe eosdem audiens cito emollitur, at frangitur. Rursus asperior mens vel incitatioribus gaudet, vel incitatioribus asperatur. Hinc est etiam quod modi musici gentium vocabulo designati sunt, ut Lydius modus, et Phrygius. Quo enim [Col. 1169A] quasi unaquaeque gens gaudet, eodem modus ipse vocabulo nuncupatur. Gaudet [a 1Kb] enim gens modis morum similitudine. Neque enim fieri potest ut mollia duris, dura mollioribus adnectantur aut gaudeant. Sed amorem delectationemque (ut dictum est) similitudo conciliat. Unde Plato etiam maxime cavendum existimat, ne de bene morata musica aliquid permutetur. Negat enim esse ullam tantam morum in republica labem, quam paulatim de pudenti ac modesta musica invertere. Statim enim idem quoque audientium animos pati, paulatimque discedere, nullumque honesti ac recti retinere vestigium, si vel per lasciviores modos inverecundum aliquid, vel per asperiores ferox atque immane mentibus illabatur. Nulla enim magis ad animum disciplinis via, quam auribus [Col. 1169B] patet. Cum ergo per eas rhythmi modique ad animum usque descenderint, dubitari non potest quin aequo modo mentem atque ipsa sunt [b 1Kb] efficiant atque conforment. Id vero etiam intelligi in gentibus potest. Nam quae asperiores sunt Getarum, durioribus delectantur modis. Quae vero mansuete, mediocribus, quanquam id hoc tempore pene nullum est. Quod vero lascivum ac molle est genus humanum, id totum scenicis ac theatralibus modis tenetur. Fuit vero pudens ac modesta musica, dum simplicioribus organis ageretur. Ubi vero varie permixteque tractata est, amisit gravitatis atque virtutis modum, et pene in turpitudinem prolapsa, minimum antiquam speciem [Col. 1169C] servat. Unde Plato praecipit minime oportere pueros ad omnes modos erudiri, sed potius ad valentes ac simplices. Atque hic maxime illud est retinendum, quod si quoquo modo per parvissimas mutationes hinc aliquid permutaretur, recens quidem minime sentiri, post vero magnam facere differentiam, et per aures ad animum usque delabi. Idcirco magnam esse custodiam reipub. Plato arbitratur, musicam optime moratam pudenterque conjunctam, ita ut sit modesta ac simplex, et mascula, nec effeminata, nec fera, nec varia. Quod Lacedaemonii maxima ope servavere, dum apud eos Taletas Cretensis [c 1Kb] Gortinus magno pretio accitus, pueros disciplina musicae artis imbueret. Fuit enim id antiquis in [d 1Kb] morem, diuque [Col. 1169D] permansit. Quoniam vero eis Timotheus Milesius super eas quas ante repererat unum addidit nervum, ac multipliciorem musicam fecit, exegere de laconica. Consultumque de eo factum est. Quod quoniam insigne est Spartiatarum lingua S litteram in R vertentium, ipsum de eo consultum eisdem verbis Graecis apposui.

, , , , , , , , [Col. 1170A] , . . . . .

Quod consultum id scilicet continet, idcirco Timotheo Milesio Spartiatas succensuisse, quod multiplicem musicam reddens puerorum animis quos acceperat erudiendos, officeret, et a virtutis modestia praepediret, et quod harmoniam, quam modestam susceperat, in genus chromaticum, quod est mollius, invertisset. Tanta igitur fuit apud eos musicae diligentia, ut eam animos quoque obtinere arbitrarentur. Vulgatum quippe est, quam saepe iracundias cantilena [Col. 1170B] represserit, quam multa vel in corporum, vel in animorum affectionibus miranda perfecerit. Cui enim est illud ignotum, quod Pythagoras ebrium adolescentem Taurominitanum sub Phrygii modi sono incitatum, spondeo succinente reddiderit mitiorem et sui compotem. Nam cum scortum in rivalis domo esset clausum, atque ille furens domum vellet amburere, cumque Pythagoras stellarum cursus (ut ei mos nocturnus erat) inspiceret, ubi intellexit sono Phrygii modi incitatum, multis amicorum [e 1Kb] admonitionibus a facinore noluisse desistere, mutari modum praecepit atque ita furentis animum adolescentis ad statum mentis pacatissimae temperavit. Quod scilicet [Col. 1170C] Marcus Tullius commemorat in eo libro quem de consiliis suis composuit, aliter quidem, sed hoc modo. Sed ut aliqua similitudine adductus, maximis minima conferam, ut cum vinolenti adolescentes tibiarum etiam cantu (ut fit) instincti, mulieris pudicae fores frangerent, admonuisse tibicinam ut spondeum caneret Pythagoras dicitur; quod cum illa fecisset, tarditate modorum et gravitate canentis, illorum furentem petulantiam consedasse. Sed ut similia breviter exempla conquiram. Terpander atque Arion Methimneus Lesbios atque Iones, gravissimis morbis, cantus eripuere praesidio. Hismenias vero Thebanus Boetiorum pluribus, quos schiatici doloris tormenta vexabat, modis fertur cunctas abstersisse molestias. [Col. 1170D] Sed et Empedocles cum ejus hospitem quidam gladio furibundus invaderet, quod ejus patrem ille accusatione damnasset, inflexisse dicitur modum canendi, itaque adolescentis iracundiam temperasse. In tantum vero priscae philosophiae [f 1Kb] studiis vis musicae artis innotuit, ut Pythagorici, cum diurnas in somno resolverent curas, quibusdam cantilenis uterentur, ut eis lenis et quietus sopor irreperet. Itaque experrecti, aliis quibusdam modis stuporem somni confusionemque purgabant. Id nimirum scientes, quod tota nostrae animae corporisque compago musica coaptatione conjuncta sit. Nam ut sese corporis habet affectus, ita etiam pulsus cordis motibus incitantur. Quod scilicet Democritus Hippocrati medico tradidisse fertur, cum eum quasi insanum cunctis Democriti [Col. 1171A] civibus id opinantibus, in custodia medendi causa viseret. Sed quorsum ista haec? Quia non potest dubitari quin nostrae animae et corporis status, eisdem quodammodo proportionibus videatur esse compositus, quibus harmonicas modulationes posterior disputatio conjungi copularique monstrabit. Inde est enim quod infantes quoque cantilena dulcis oblectat. Aliquid vero asperum atque immite, ab audiendi voluptate suspendit. Nimirum id etiam omnis aetas patitur, omnisque sexus. Quae licet suis actibus distributa sint, una tamen musicae delectatione conjuncta sunt. Quid enim fit, cum in fletibus luctus ipsos modulantur dolentes? Quod maxime muliebre est, ut cum cantico quodam dulcior [a 1Kb] fiat causa flendi. Id vero etiam fuit [b 1Kb] antiquis in morem, ut cantus tibiae [Col. 1171B] luctibus praeiret. Testis est Papinius Statius hoc versu:

   Cornu grave mugit adunco,
Tibia cui teneros suetum producere manes.
Et qui suaviter canere non potest, sibi tamen aliquid canit, non quod eum aliqua voluptate id quod canit afficiat, sed quod quamdam insitam dulcedinem ex animo proferentis quoquomodo proferant, delectantur. Nonne illud etiam manifestum est, in bellum pugnantium animos tubarum carmine accendi? Quod si verisimile est, ab animi pacato statu, quemquam ad furorem atque iracundiam posse proferri. Non est dubium, quod conturbatae mentis iracundiam, vel nimiam cupiditatem modestior modus possit astringere. Quid quod cum aliquis cantilenam libentius auribus atque animo capit, ad illud etiam non sponte convertitur, [Col. 1171C] ut motum quoque aliquem similem auditae cantilenae corpus effingat, et quod omnino aliquod melos auditum sibi memor animus ipse decerpat? Ut ex his omnibus perspicue nec dubitanter appareat, ita quidem nobis musicam naturaliter esse conjunctam, ut ea ne si velimus quidem carere possimus. Quocirca intendenda vis mentis est, ut id quod natura est insitum, scientia quoque possit comprehensum teneri. Sicut enim in visu quoque non sufficit eruditis colores formasque conspicere, nisi etiam quae sit horum proprietas investigaverint: sic non sufficit cantilenis musicis delectari, nisi etiam quali inter se conjunctae sint vocum proportione discatur.



CAPUT II. Tres esse musicas, in quibus de vi musicae narratur.

[Col. 1171D] Principio igitur de musica disserenti, illud interim dicendum videtur, quot musicae genera ab ejus studiosis comprehensa esse noverimus. Sunt autem tria. Et prima quidem mundana est; secunda vero humana; tertia quae in quibusdam [c 1Kb] constituta est instrumentis, ut in cithara vel in tibiis, caeterisque quae cantilenae famulantur. Et primum ea quae est mundana in his maxime perspicienda est quae in ipso coelo, vel compage elementorum, vel temporum varietate visuntur. Qui enim fieri potest, ut tam velox coeli machina tacito silentique cursu moveatur? Et si ad nostras aures sonus ille non pervenit, quod [Col. 1172A] multis fieri de causis necesse est, non poterit tamen motus tam velocissimus ita magnorum corporum, nullos omnino sonos ciere, cum praesertim tanta sint stellarum cursus coaptatione conjuncti, ut nihil aeque compaginatum, nihil ita commixtum possit intelligi. Namque alii excelsiores, alii inferiores feruntur, atque ita omnes aequali incitatione volvuntur, ut per dispares inaequalitates ratus cursuum ordo ducatur. Unde non potest ab hac coelesti vertigine ratus ordo modulationis absistere. Jam vero quatuor elementorum diversitates contrariasque potentias, nisi quaedam harmonia conjungeret, qui fieri posset, ut in unum corpus ac machinam convenirent? Sed haec omnis diversitas ita et temporum varietatem parit et fructuum, ut tamen unum anni corpus efficiat. Unde si [Col. 1172B] quid horum, quae tantam varietatem rebus ministrant, animo et cogitatione [d 1Kb] discerpas, cuncta pereant, nec (ut ita dicam) quidquam consonum servent. Et ut in gravibus chordis is vocis est modus, ut non ad taciturnitatem gravitas usque descendat, atque in acutis ille custoditur acuminis modus, ne nervi nimium tensi vocis tenuitate rumpantur, sed totum sibi sit consentaneum atque conveniens; ita etiam in mundi musica pervidemus, nihil ita nimium esse posse ut alterum propria nimietate dissolvat. Verum quidquid illud est, aut suos [e 1Kb] affert fructus, aut aliis auxiliatur ut afferant. Nam quod constringit hiems, ver laxat, torret aestas, maturat autumnus, temporaque vicissim vel ipsa suos afferunt fructus, vel aliis ut afferant subministrant. De [Col. 1172C] quibus posterius studiosius disputandum est. Humanam vero musicam, quisquis in sese ipsum descendit, intelligit. Quid est enim quod illam incorpoream rationis vivacitatem corpori misceat, nisi quaedam coaptatio, et veluti gravium leviumque vocum, quasi unam consonantiam efficiens, temperatio? Quid est autem aliud quod ipsius inter se partes animae conjungat, quae (ut Aristoteli placet) ex rationabili irrationabilique conjuncta est? Quid vero quod corporis elementa permisceat, aut partes sibimet rata coaptatione contineat? Sed de hac quoque posterius dicam. Tertia est musica, quae in quibusdam consistere dicitur instrumentis. Haec vero administratur, aut intentione, ut nervis, aut spiritu, ut tibiis, vel his quae ad aquam moventur, aut percussione quadam, ut in [Col. 1172D] his quae in concava quaedam virga aerea feriuntur, atque inde diversi efficiuntur soni. De hac igitur instrumentorum musica primum hoc opere disputandum videtur. Sed prooemii satis est. Nunc de ipsis musicae elementis est disserendum.



CAPUT III. De vocibus ac de musicae elementis.

Consonantia, quae omnem musicae modulationem regit, praeter sonum fieri non potest. Sonus vero praeter quemdam pulsum percussionemque non redditur. Pulsus vero atque percussio nullo modo esse potest, nisi praecesserit motus. Si enim cuncta sint immobilia, [Col. 1173A] non poterit alterum alteri concurrere, ut alterum impellatur ab altero. Sed cunctis stantibus motuque carentibus, nullum fieri necesse est sonum. Idcirco definitur sonus: Aeris percussio indissoluta usque ad auditum. Motuum vero alii sunt velociores, alii tardiores, eorumdemque motuum alii rariores sunt, alii spissiores. Nam si quis in continuum motum respiciat, ibi aut velocitatem aut tarditatem necesse est comprehendat. Sin vero quis moveat manum, aut frequenti eam motu movebit aut raro. Et si tardus quidem fuerit ac rarior motus, graves necesse est sonos effici ipsa tarditate et raritate pellendi. Sin vero motus sint celeres ac spissi, acutos reddi necesse est sonos. Idcirco enim idem nervus si intendatur amplius, acutum sonat; si remittatur, grave. Quando [Col. 1173B] enim tensior est, velociorem pulsum reddit, celeriusque revertitur, et frequentius ac spissius aerem ferit. Qui vero laxior est, solutos ac tardos pulsus effert, rarusque ipsa imbecillitate feriendi, nec diutius tremit. Neque enim quotiens chorda pellitur, unus edi tantum putandus est sonus, aut unam in his esse percussionem, sed totiens aer feritur quotiens eum chorda tremebunda percusserit. Sed quoniam junctae sunt velocitates sonorum, nulla intercapedo sentitur auribus. Et unus sonus sensum pellit vel gravis, vel acutus, quamvis uterque ex pluribus constet, gravis quidem ex tardioribus et rarioribus, acutus vero ex [a 1Kb] celeribus ac spissis, veluti si conum, quem turbonem vocant, quis diligenter [b 1Kb] exornet, eique unam virgulam coloris rubri vel alterius ducat, et eum qua [Col. 1173C] potest celeritate convertat, tunc totus conus rubro colore videtur infectus, non quod totus ita sit, sed quod partes puras rubrae virgae velocitas comprehendat, et apparere non sinat. Sed de his posterius. Igitur quoniam acutae voces spissioribus et velocioribus motibus incitantur, graves vero tardioribus ac raris, liquet additione quadam motuum ex gravitate acumen intendi, detractione vero motuum laxari ex acumine gravitatem. Ex pluribus enim motibus acumen, quam gravitas constat. In quibus autem pluralitas differentiam facit, eam necesse est in quadam numerositate consistere. Omnis vero paucitas ad pluralitatem ita sese habet, ut numerus ad numerum comparatus. Eorum vero quae secundum numerum conferuntur, partim sibi sunt aequalia, partim inaequalia. [Col. 1175D] Quocirca soni quoque partim sunt aequales, partim vero sunt inaequalitate distantes. Sed in his vocibus, quae nulla inaequalitate discordant, nulla omnino consonantia est, etenim consonantia est dissimilium inter se vocum in unum redacta concordia.



CAPUT IV. De speciebus inaequalitatum.

Quae vero sunt inaequalia, quinque inter se modis inaequalitatis momenta custodiunt. Aut enim alterum ab altero multiplicate transcenditur, aut singulis partibus, aut pluribus, aut multiplicitate et parte, aut multiplicitate et partibus. Et primum quidem inaequalitatis genus multiplex appellatur. Est vero multiplex [Col. 1174A] ubi major numerus minorem numerum habet in se totum, vel bis, vel ter, vel quater, ac deinceps, nihilque deest, nihilque exuberat, appellaturque vel duplum, vel triplum, vel quadruplum, atque ad hunc ordinem in infinita progreditur. Secundum vero inaequalitatis genus est quod appellatur superparticulare, id est cum major numerus minorem numerum habet in se totum, et unam ejus aliquam partem, eamque vel dimidiam, ut tres duorum, et vocatur sesquialtera proportio, vel tertiam, ut quatuor ad tres, et vocatur sesquitertia. Ad hunc etiam modum in posterioribus numeris pars aliqua a majoribus super minores numeros continetur. Tertium vero genus inaequalitatis est, quotiens major numerus totum intra se minorem continet, et ejus aliquantas insuper partes, [Col. 1174B] et si duas quidem supra continet, vocabitur proportio superbipartiens, ut sunt quinque ad tres. Sin vero tres super se continet, vocabitur supertripartiens, ut sunt septem ad quatuor. Et in caeteris [c 1Kb] quidem eadem similitudo esse potest. Quartum vero est inaequalitatis genus, quod ex multiplici et superparticulari conjungitur, cum scilicet major numerus habet in se minorem numerum, vel bis, vel ter, vel quotieslibet, atque ejus unam aliquam partem. Et si eum bis habet, et ejus dimidiam partem, vocabitur duplex sesquialter, ut sunt quinque ad duo. Sin vero bis minor continebitur, et ejus tertia pars, vocabitur duplex sesquitertius, ut sunt septem ad tres. Sin vero tertio continebitur, et ejus dimidia pars, vocabitur triplex sesquialiter, ut sunt septem ad duo. Atque ad [Col. 1174C] eumdem modum in caeteris et multiplicitatis et superparticularitatis vocabula variantur. Quintum est genus inaequalitatis, quod appellatur multiplex superpartiens, quando major numerus minorem numerum habet in se totum plusquam semel, et ejus plusquam unam aliquam partem. Et si bis major numerus minorem numerum continebit, duasque ejus insuper partes, vocabitur duplex superbipartiens, ut sunt tres ad octo, et rursus triplex superbipartiens, ut sunt tres ad undecim. Ac de his idcirco nunc strictim ac breviter explicamus, quoniam in libris quos de Arithmetica Institutione conscripsimus, diligentius enodavimus.



CAPUT V. Quae inaequalitatis species consonantiis aptentur.

Ex his igitur inaequalitatis generibus postrema duo, [Col. 1174D] quoniam ex superioribus mixta sunt, [d 1Kb] relinquamus. De tribus vero prioribus speculatio facienda est. Obtinere igitur majorem ad consonantias potestatem videtur multiplex, consequenter autem superparticularis. Superpartiens vero ab harmoniae concinentia separatur, ut quibusdam praeter Ptolemaeum videtur.



CAPUT VI. Cur multiplicitas et superparticularitas consonantiis deputentur.

Ea namque probantur comparationi consentanea, quae sunt natura simplicia. Et quoniam gravitas et acumen in quantitate consistunt, ea maxime videbuntur servare naturam concinentiae, quae discretae [Col. 1175A] proprietatem quantitatis poterunt custodire. Nam cum sit alia quidem discreta quantitas, alia vero continua, ea quae discreta est in minimo quidem finita est, sed in infinitum per majora procedit. Namque in ea minima unitas eademque finita est. In infinitum vero modus pluralitatis augetur, ut numerus qui cum a finita incipiat unitate, crescendi non habet finem. Rursus quae est continua, tota quidem finita est, sed per infinita minuitur. Linea enim quae continua est, in infinita semper partitione dividitur. Cum sit ejus summa, vel bipedalis, vel quaecunque alia definita mensura. Quocirca numerus semper in infinita concrescit, continua vero quantitas in infinita minuitur. Multiplicitas igitur quoniam crescendi finem non habet, numeri maxime servat naturam. Superparticularitas [Col. 1175B] autem, quoniam in infinitum minorem minuit, proprietatem servat continuae quantitatis. Minuit autem minorem, cum semper eum continet, et ejus vel dimidiam partem, vel tertiam, vel quartam, vel quintam. Nam semper pars a majore numero denominata ipsa decrescit. Nam cum tertia a tribus denominata sit, quarta vero a quatuor, cum quatuor tres superent, quarta potius quam tertia minutior invenitur. Superpartiens vero jam quodammodo a simplicitate discedit. Duas enim, vel tres, vel quatuor habet insuper partes, et a simplicitate discedens exuberat ad quamdam partium pluralitatem. Rursus multiplicitas omnis in integritate se continet. Nam duplum bis habet totum minorem; triplum item tertio continet totum minorem, atque ad eumdem modum et caetera. Superparticularitas [Col. 1175C] vero nihil integrum servat, sed vel dimidio superat, vel tertia, vel quarta, vel quinta. Sed tamen divisionem singulis ac simplicibus partibus operatur. Superpartiens autem inaequalitas nec servat integrum nec [a 1Kb] singulis adimit partes. Atque [b 1Kb] ideo secundum Pythagoricos, minime musicis consonantiis adhibetur. Ptolemaeus tamen etiam hanc proportionem inter consonantias ponit, ut posterius ostendam.



CAPUT VII. Quae proportiones quibus consonantiis musicis aptentur.

Illud tamen esse cognitum debet, quod omnes musicae consonantiae, aut in duplici, aut in triplici, aut in quadrupla, aut in sesquialtera aut in sesquitertia proportione consistunt. Et vocabitur quidem quae in numeris sesquitertia est, diatessaron insonis. Quae in [Col. 1175D] numeris sesquialtera, diapente appellatur in vocibus. Quae vero in proportionibus dupla est, diapason in consonantiis. Tripla vero diapente, ac diapason. Quadrupla autem bisdiapason. Et nunc quidem universaliter atque indiscrete dictum sit. Posterius vero omnis ratio proportionum lucebit.



CAPUT VIII. Quid sit sonus, quid intervallum, quid concinentia.

Sonus igitur est vocis casus, emmeles, id est aptus melo, in unam intensionem. Sonum vero non generalem nunc volumus definire; sed eum qui graece dicitur phthongus, dictus a similitudine loquendi . Intervallum vero est soni acuti gravisque [Col. 1176A] distantia. Consonantia est acuti soni gravisque mixtura, suaviter uniformiterque auribus accidens. Dissonantia vero est duorum sonorum sibimet permixtorum ad aurem veniens aspera atque injocunda percussio. Nam dum sibimet misceri nolunt, et quodammodo integer uterque nititur pervenire, cumque alter alteri officit, ad sensum insuaviter uterque transmittitur.



CAPUT IX. Non omne judicium dandum esse sensibus, sed amplius rationi esse credendum, in quo de sensuum fallacia.

Sed de his ita proponimus, ut non omne judicium sensibus demus, quanquam a sensu aurium hujusce artis sumatur omne principium. Nam si nullus esset auditus, nulla omnino disputatio de vocibus exstitisset. Sed principium quodammodo, et quasi admonitionis [Col. 1176B] vicem tenet auditus. Postrema [c 1Kb] ergo perfectio, agnitionisque vis in ratione consistit, quae certis regulis sese tenens [d 1Kb] nullo unquam errore prolabitur. Nam quid diutius dicendum est de errore sensuum, quando nec omnibus eadem sentiendi vis, nec eidem homini semper aequalis est? Frustra autem vario judicio quisquam committet, quod veraciter affectat inquirere. Idcirco Pythagorici medio quodam feruntur itinere. Nam nec omne judicium dedunt auribus, et quaedam tamen ab eis non nisi auribus explorantur. Ipsas etenim consonantias aure metiuntur. Quibus vero inter se distantiis consonantiae differant, id jam non auribus, quarum sunt obtusa judicia, sed regulis rationique permittunt, ut quasi obediens quidem famulusque sit sensus, judex vero atque imperans ratio. [Col. 1176C] Nam licet omnium pene artium, atque ipsius vitae momenta, sensuum occasione producta sint, nullum tamen in his judicium certum, nulla veri est comprehensio, si arbitrium rationis abscedat. Ipse enim sensus aeque maximis minimisque corrumpitur. Nam neque minima sentire propter ipsorum sensibilium parvitatem potest, et majoribus saepe confunditur. Ut in vocibus, quae si minimae sint, difficilius captat auditus; si sint maximae, ipsius sonitus intentione surdescit.



CAPUT X. Quemadmodum Pythagoras proportiones consonantiarum investigaverit.

Haec igitur maxima causa fuit cur, relicto aurium judicio, Pythagoras ad regularum momenta migraverit, [Col. 1176D] qui nullis humanis auribus credens, quae partim natura, partim etiam extrinsecus accidentibus permutantur, partim ipsis variantur aetatibus, nullis etiam deditus instrumentis, penes quae saepe multa varietas atque inconstantia nasceretur, dum nunc quidem si nervos velis aspicere, vel aer humidior pulsus obtunderet, vel siccior exsiccaret, vel magnitudo chordae graviorem redderet sonum, vel acumen subtilior tenuaret, vel alio quodam modo statum prioris constantiae permutaret. Et cum idem esset in caeteris instrumentis, omnia haec inconsulta minimaeque aestimans fidei, diuque aestuans inquirebat quanam ratione firmiter et constanter consonantiarum momenta [Col. 1177A] [a 1Kb] perdisceret. Cum interea divino quodam motu praeteriens fabrorum officinas, pulsos malleos [b 1Kb] exaudivit, ex diversis sonis unam quodammodo concinentiam personare. Ita igitur ad id quod diu inquirebat attonitus, accessit ad opus: diuque considerans, arbitratus est diversitatem sonorum ferientium vires efficere. Atque ut id apertius colliqueret, [c 1Kb] mutarent inter se malleos imperavit. Sed sonorum proprietas non in hominum lacertis haerebat, sed mutatos malleos comitabatur. Ubi igitur id animadvertit, malleorum pondus examinat. Et cum quinque essent forte mallei, dupli reperti sunt pondere qui sibi secundum diapason consonantiam respondebant. Eumdem etiam qui duplus esset alio, sesquitertium alterius comprehendit, ad quem scilicet diatessaron sonabat. [Col. 1177B] Ad alium vero quemdam, qui eidem diapente consonantia jungebatur, eumdem superioris duplum reperit esse sesquialterum. Duo vero hi, ad quos superior duplex sesquitertius et sesquialter esse probatus [Col. 1177C] [Figure: [Figura] 13Kb] [Col. 1178A] est, ad se invicem sesquioctavam proportionem perpensi sunt custodire. Quintus vero est rejectus, qui cunctis erat inconsonans. Cum igitur ante Pythagoram consonantiae musicae, partim diapason, partim diapente, partim diatessaron, quae est consonantia minima, vocarentur; primus Pythagoras hoc modo reperit, qua proportione sibimet haec sonorum chorda jungeretur. Et ut sit clarius quod dictum est, sint, verbi gratia, malleorum quatuor pondera, quae subterscriptis numeris contineantur, 12, 9, 8, 6. Hi igitur mallei, qui 12 et 6 ponderibus vergebant, diapason in duplo [d 1Kb] concinentiam personabant. Malleus vero 12 ponderum ad malleum 9, et malleus 8 ponderum ad malleum 6 ponderum, secundum epitritam proportionem diatessaron consonantia jungebatur. [Col. 1178B] Novem vero ponderum ad 6, et 12 ad 8 diapente consonantiam permiscebant. Novem vero ad 8, in sesquioctava proportione resonabant tonum.

Haec ultima figura et in suprema calce Arithmeticae. [Col. 1178C] [Figure: [Figura] 13Kb]



CAPUT XI. Quibus modis varie a Pythagora proportiones consonantiarum perpensae sint.
[Col. 1177C]

Hinc igitur domum reversus, varia examinatione perpendit an in his proportionibus ratio symphoniarum tota consisteret. [e 1Kb] Hunc quidem aequa pondera nervis aptans, eorumque consonantias aure dijudicans; nunc vero in longitudine calamorum duplicitatem medietatemque restituens, caeterasque proportiones aptans, integerrimam fidem diversa experientia capiebat. Saepe [f 1Kb] et pro mensurarum modo cyathos aequorum ponderum acetabulis immittens; saepe ipsa [Col. 1177D] quoque acetabula diversis formata ponderibus virga, vel aerea, ferreave percutiens, nihil esse diversum invenisse laetatus est. Hinc etiam ductus, longitudinem crassitudinemque chordarum ut examinaret aggressus est. Itaque invenit regulam, de qua posterius loquemur, quae ex re vocabulum sumpsit, [g 1Kb] non quod regula sit linea, per quam magnitudines chordarum sonumque metimur, sed quod regula quaedam sit hujusmodi inspectio fixa firmaque, ut nullum inquirentem dubio fallat judicio.



CAPUT XII. De divisione vocum earumque explanatione.

Sed de his hactenus; nunc vocum differentias colligamus. [Col. 1178C] Omnis enim vox aut est, quae continua, aut , quae dicitur cum intervallo suspensa. Et continua quidem est, quia loquentes vel ipsam orationem legentes verba percurrimus. Festinat enim tunc vox non inhaerere in acutis et gravibus sonis, sed quam velocissime verba percurrere, expediendisque sensibus, exprimendisque sermonibus continuae vocis impetus operantur. Diastematice autem est ea quam canendo suspendimus, in qua non potius sermonibus, sed modulis inservimus. Estque vox ipsa tardior, et per modulandas varietates quoddam faciens intervallum, non taciturnitatis, [Col. 1178D] sed suspensae ac tardae potius cantilenae. His (ut Albinus autumat) additur tertia differentia, quae medias voces possit includere, sed heroum poemata legimus, neque continuo cursu, ut prosam, neque suspenso segniorique modo vocis, ut canticum.



CAPUT XIII. Quod infinitatem vocum humana natura finierit.

Sed quae continua vox est, et ea rursus qua decurrimus cantilenam, naturaliter quidem infinitae sunt. Consideratione enim accepta, nullus modus vel evolvendis sermonibus fit, vel acuminibus attollendis gravitatibusque laxandis, sed utrisque natura humana fecit proprium finem. Continuae enim voci terminum [Col. 1179A] humanus spiritus fecit, ultra quem nulla ratione vales excedere. Tantum enim unusquisque loquitur continue, quantum naturalis spiritus sinat. Rursus diastematice voci natura hominum facit terminum, quae acutam eorum vocem gravemque determinat. Tantum enim unusquisque vel acumen valet extollere, vel deprimere gravitatem, quantum vocis ejus naturaliter patitur modus.



CAPUT XIV. Quis modus sit audiendi.

Nunc quis modus audiendi sit disseramus. Tale enim quiddam fieri consuevit in vocibus, quale cum paladibus vel quietis aquis jactum eminus mergitur saxum. Prius enim in parvissimum orbem undam colligit, deinde majoribus orbibus undarum globos spargit, atque eo usque dum fatigatus motus ab eliciendis fluctibus conquiescat. Semperque posterior et major undula pulsu debiliore diffunditur. Quod si quid sit, quod crescentes undas possit offundere, statim motus [Col. 1179B] ille revertitur, et quasi ad centrum, unde profectus fuerat, eisdem undu is rotundatur. Ita igitur cum aer pulsus fecerit sonum, pellit alium proximum, et quodammodo rotundum fluctum aeris ciet. Itaque diffunditur et omnium circumstantium simul ferit auditum, atque illi est obscurior vox, qui longius steterit, quoniam ad eum debilior pulsi aeris unda pervenit.



CAPUT XV. De ordine theorematum, id est speculationum.

His igitur ita propositis dicendum videtur quot generibus omnis cantilena texatur, de quibus harmonicae inventionis disciplina considerat. Sunt autem haec diatonicum, chromaticum, enharmonicum. De quibus ita demum explicandum est, si prius de tetrachordis disseramus, et quemadmodum auctus nervorum numerus, ad id quo nunc [a 1Kb] pluralitas est, usque pervenerit. Id autem fiet, si prius commemoremus quibus proportionibus symphoniae musicae misceantur.



CAPUT XVI. De consonantiis proportionum, et tono, et semitonio.
[Col. 1179C]

Diapason [b 1Kb] consonantia est quae fit in duplo, ut haec est, 1, 2; diapente vero quae constat his numeris, 2, 3; diatessaron vero est quae in hac proportione consistit, 3, 4; tonus vero sesquioctava proportione concluditur, sed in hoc nondum est consonantia, ut 8, 9; diapason vero et diapente tripla comparatione colligitur hoc modo, 2, 4, 6; bisdiapason quadrupla collatione perficitur, 2, 4, 8; diatessaron vero ac diapente unum perficiunt diapason hoc modo, 2, 3, 4. [Col. 1179D] [Figure: [Figura] 11Kb] [Col. 1180A] [Figure: [Figura] 38Kb]

[Col. 1181A] Nam si vox voci duplo sit acuta vel gravis, diapason consonantia fiet. Si vox voci sesquialtera proportione [a 1Kb] sit, vel sesquitertia, vel sesquioctava, acutior graviorque diapente, vel diatessaron, vel tonum consonantiam reddet. Item si diapason, ut 2 et 4, et diapente, ut 4 et 6, conjungantur, triplam, et quae est diapason et diapente, efficiant symphoniam. Quod si bis diapason fiant, ut duo ad quatuor, et quatuor ad octo, quadrupla fiet consonantia, quae est bisdiapason. Quod si sesquialtera et sesquitertia, id est diapente et diatessaron, ut duo ad tres, et tres ad quatuor conjungantur, dupla id est, diapason nimirum nascitur concinentia. Quatuor enim ad tres sesquitertiam obtinent proportionem. Tres vero ad binarium sesquialtera collatione junguntur, et idem [Col. 1181B] quaternarius ad binarium appositus dupla ei comparatione copulatur. Sed sesquitertia diatessaron, sesquialtera proportio diapente consonantiam creant. Dupla vero diapason efficit symphoniam. Diatessaron igitur ac diapente unam diapason consonantiam jungunt. Rursus tonus in aequa dividi non potest, cur autem posterius liquebit. Nunc hoc tantum nosse sufficiat, quod nunquam tonus in gemina aequa dividitur. Atque ut id facillime comprobetur, sit sesquioctava proportio 8 et 9. Horum nullus naturaliter medius numerus incidet. Hos igitur si binario multiplicemus, fiuntque bis 8 16, bis 9 18, inter 16 autem et 18 unus numerus [b 1Kb] naturaliter [c 1Kb] incidit qui est scilicet 17. Qui disponantur in ordinem 16, 17, 18. [Col. 1181C] Igitur 16 ac 18 collati, sesquioctavam retinent proportionem, atque idcirco tonum. Sed hanc proportionem 17 numerus medius non in aequalia partitur. Comparatus enim ad 16, habet in se totum 16, et ejus sextam decimam partem, scilicet unitatem. Si vero ad eum, id est 17, tertius, id est 18, numerus comparetur, habet eum totum, et ejus decimam septimam partem. Non igitur iisdem partibus et minorem superat, et a majore superatur. Est enim minor pars septima decima, major sexta decima. Sed utraque semitonia nuncupantur. Non quod omnino semitonia ex aequo sint media, sed quod semum dici solet, quod ad integritatem usque non pervenit. Sed inter haec unum majus semitonium nuncupatur, aliud [Col. 1181D] minus.



CAPUT XVII. In quibus primis numeris semitonium constet.

Quod vero integrum sit semitonium, aut in quibus primis numeris constet, nunc evidentius explicabo. Id enim quod de divisione toni dictum est, non ad hoc pertinet, ut semitoniorum modos voluerimus ostendere. Sed ad id potius quod tonum in gemina aequa diceremus non posse disjungi. Diatessaron, quae est consonantia, vocum quidem est quatuor, intervallorum trium. Constat autem ex duobus tonis, et non integro semitonio. Sit enim subjecta descriptio 192, 216, 243, 256. Si igitur 192 numerus, 256 comparetur, sesquitertia proportio fiet, ac diatessaron concinentiam resonabit. Sed si 216 ad 192 comparemus, [Col. 1182A] sesquioctava proportio est; est enim eorum differentia 24, quae est octava pars, 192 est igitur tonus. Rursus si 243 ad 216 comparetur, erit altera sesquioctava proportio. Nam eorum differentia 27, pars 216, probatur octava, restat comparatio 256 ad 243, quorum differentia est 13. Qui octies facti, medietatem 243 non videntur implere. Non est igitur semitonium, sed minus a semitonio. Tunc enim integrum esse semitonium jure putaretur, si eorum differentia, quae est 13 facta octies, medietatem 243 numerorum potuisset aequare. Estque verum semitonium minus 243 ad 256 comparatio. [Col. 1182B] [Figure: [Figura] 12Kb]



CAPUT XVIII. Diatessaron a diapente tono atstare.

Rursus diapente consonantia, vocum quidem est quinque intervallorum quatuor, trium tonorum, et [Col. 1182C] minore semitonio. Ponatur enim idem numerus 192, et ejus sesquialter sumatur, qui ad eum diapente faciat consonantiam. Sit igitur numerus 288. Igitur horum et superius deprehensorum 192, ponantur in medio numeri hi 216, 243, 256, et sit hoc modo formata descriptio, 192, 216, 243, 256, 288. [Col. 1182D] [Figure: [Figura] 12Kb] In superiore igitur descriptione, 192 et 256 duos tonos et semitonium contineri monstrati sunt. Restat igitur comparatio 256 ad 288, quae est sesquioctava, id est tonus, eorumque differentia est 32, quae est octava pars 256. Itaque monstrata est diapente consonantia ex tribus tonis semitonioque [d 1Kb] constare. Sed [e 1Kb] dubium diatessaron consonantia a centum nonaginta duobus numeris usque ad 256 venerat. Nunc vero diapente ab eisdem 192 numeris usque ad 288 distenditur. Superatur igitur diatessaron consonantia a [Col. 1183A] diapente, ea proportione quae inter 256 et 288 numeros continetur, at est hic tonus. Diatessaron igitur symphonia a diapente tono transcenditur.



CAPUT XIX. Diapason quinque tonis et duobus semitoniis jungi.

Diapason consonantia constat ex quinque tonis et duobus semitoniis, quae tamen unum non impleant tonum. Quoniam enim monstratum est diapason ex diapente et diatessaron consistere, diatessaron vero probata est ex duobus tonis et semitonio constare; diapente ex tribus tonis ac semitonio simul juncta efficiunt quinque tonos. Sed quoniam illa duo semitonia non erant integrae medietatis, eorum conjunctio ad plenum usque non pervenit. Sed medietatem quidem superat, ab integritate relinquitur. Estque [Col. 1183B] diapason secundum hanc rationem ex quinque tonis et duobus semitoniis. Quae sicut ad integrum tonum non aspirant, ita ultra integrum semitonium prodeunt. Sed quae horum sit ratio, vel quemadmodum ipsae musicae consonantiae reperiantur, postea liquidius explanabitur. Interea praesenti disputationi sub mediocri intelligentia [a 1Kb] credulitatis adhibenda est: tunc vero firma omnis fides sumenda est, cum [b 1Kb] propria unum quodque demonstratione claruerit. His igitur ita dispositis paulisper de cytharae nervis, ac de eorum nominibus, quoque modo [c 1Kb] sunt additi, disseramus, quaque eorum causa sit nominum. His enim primum ad notitiam venientibus facile erit scientia, quae sequuntur, amplecti.



CAPUT XX. De additone chordarum earumque nominibus.
[Col. 1183C]

Simplicem principio fuisse musicam refert Nicomachus, adeo ut quatuor nervis tota constaret. Idque usque ad Orpheum duravit, ut primus quidem nervus et quartus diapason consonantiam resonarent. Medii vero ad se invicem atque ad extremos diapente, ac diatessaron, ac tonum. Nihil vero in eis esset inconsonum, ad imitationem scilicet musicae mundanae, quae ex quatuor constat elementis. Cujus quadrichordi Mercurius dicitur inventor. [Col. 1183D] [Figure: [Figura] 9Kb] Quintam vero chordam post Chorebus Athys filius adjunxit, qui fuit Lydorum rex. Hyagnis vero Phryx sextum his apposuit nervum. Sed septimus nervus a Terpandro Lesbio adjunctus est, secundum septem scilicet planetarum similitudinem. Inque his quae gravissima quidem erat, vocata est hypate, quasi major atque honorabilior. Unde Jovem etiam Hypaton [Col. 1184A] vocant. Consulem eodem quoque nuncupant nomine propter excellentiam dignitatis, eaque Saturno est attributa propter tarditatem motus et gravitatem soni. Parhypate vero secunda, quasi juxta hypaten posita et collocata. Lichanos tertia idcirco, quoniam lichanos digitus dicitur, quem nos indicem vocamus. Graecus a lingendo lichanon appellat. Et quoniam in canendo ad eam chordam, quae erat tertia ab hypate, index digitus, qui est lichanos inveniebatur, idcirco ipsa quoque lichanos appellata est. Quarta dicitur mese, quoniam inter septem semper est media. Quinta est paramese, quasi juxta mediam collocata. Septima autem dicitur nete, quasi neate, id est inferior. Inter quam neten et paramesen est sexta, quae vocatur paranete, quasi juxta neten locata. Paramese [Col. 1184B] vero quoniam tertia est a nete, eodem quoque vocabulo trite, id est tertia nuncupatur, ut sit descriptio haec. [Figure: [Figura] 18Kb] [Col. 1184C] His octavam Samius Lichaon adjunxit, atque inter paramesen, quae etiam trite dicitur, et paraneten nervum medium coaptavit, ut ipse tertius esset a nete. Et paramese quidem vocata est [d 1Kb] solum, quae post mediam collocabatur. Trites vero nomen perdidit, posteaquam inter eam atque paraneten tertius a nete locatus est nervus, qui digne trites nomen exciperet, ut sit octochordum secundum Lichaonis additionem, hoc modo: [Col. 1184D] [Figure: [Figura] 14Kb] [Col. 1185A] In superioribus igitur duabus dispositionibus heptachordi et octochordi. Heptachordum quidem dicitur synemmenon, quod est conjunctum. Octochordum vero diezeugmenon, quod est disjunctum. In heptachordo enim est unum tetrachordum, hypate, parhypate, lichanos, mese. Aliud vero mese, paramese, paranete, nete, dum mesen nervum secundo numeramus, atque ideo duo tetrachorda per mesen conjunguntur. In octochordo vero quoniam octo sunt chordae, superiores quatuor, id est hypate, parhypate, lichanos, mese, unum tetrachordum explent. Ab hoc vero disjunctum atque integrum inchoat a paramese, progrediturque per triten et paraneten, et [a 1Kb] finitum ad neten, et est disjunctio, quae vocatur [b 1Kb] diezeuxis. Tonusque est distantia meses et parameses. [Col. 1185B] Hic igitur mese tantum quidem nomen obtinuit. Non enim est media positione, quia in octochordo duae quidem semper mediae reperiuntur, sed una media non potest inveniri. Prophrastus autem periotes ad graviorem partem unam addidit chordam, ut faceret totum enneachordum. Quae quoniam super hypaten est addita, hyperhypate est nuncupata. Quae prius quidem dum novem chordarum tantum esset cythara, hyperhypate vocabatur. Nunc autem lichanos hypaton dicitur aliis superadditis. In quo ordine atque instructione, quoniam ad indicem digitum venit, lichanos appellata est. Sed hoc posterius apparebit. Nunc vero enneachordi ordo sic se habet. [Col. 1185C] [Figure: [Figura] 11Kb]

Hestiaeus Colophonius decimam in graviorem partem coaptavit chordam, Timotheus vero Milesius [Col. 1185D] undecimam. Quae quoniam super hypaten atque parhypaten sunt additae, hypate quidem hypaton vocatae sunt quasi maximae magnarum et gravissimae gravium, aut excellentes excellentium. Sed vocata est prima inter undecim hypate hypaton. Secunda vero parhypate hypaton, quoniam juxta hypaten hypaton collocata est. Tertia quae dudum in enneachordo parhypate vocabatur, lichanos hypaton est nuncupata. Quarta vero hypate antiquum tenuit nomen. Quinta parhypate. Sexta lichanos antiquum scilicet habens vocabulum. Septima mese. Octava paramese. Nona trite. Decima paranete. Undecima nete. Est igitur unum tetrachordum hypate hypaton, [Col. 1186A] parhypate hypaton, lichanos hypaton, hypate. Aliud vero hypate, parhypate, lichanos, mese, et haec quidem conjuncta sunt. Tertium vero est paramese, trite, paranete, nete. Sed quoniam inter superius tetrachordum, quod est hypate hypaton, parhypate hypaton, lichanos hypaton, hypate meson, et inter infimum, quod est paramese, trite, paranete, fit positione medium tetrachordum, quod est hypate, parhypate. Lichanos, mese, totum hoc medium tetrachordum meson vocatum est, quasi mediarum, vocaturque cum additamento hoc hypate meson, parhypate meson, lichanos meson, mese. Quoniam vero inter hoc meson tetrachordum, et inferius, quod est netarum, disjunctio est, meses scilicet et parameses, inferius omne tetrachordum disjunctarum, id [Col. 1186B] est diezeugmenon, vocatum est, cum additamento scilicet hoc: paramese diezeugmenon, trite diezeugmenon, paranete diezeugmenon, nete diezeugmenon, ut sit descriptio hoc modo: [Col. 1186C] [Figure: [Figura] 18Kb] Est igitur hic inter paramesen ac mesen disjunctio, atque ideo diezeugmenon tetrachordum hoc vocatum est. Quod si paramese auferatur, et sit mese trite, paranete, nete, tunc conjuncta, id est synemmena, erunt tria tetrachorda, vocabiturque ultimum tetrachordum synemmenon hoc modo: [Col. 1186D] [Figure: [Figura] 17Kb] [Col. 1187A] Sed quoniam in hac vel in superiore hendecachordi dispositione mese, quae propter mediam collocationem ita vocata est, nete proxima accedit, et longe ab hypatis ultimis distat, nec proprium distantiae retinet locum, aliud unum tetrachordum adjunctum est, super neten diezeugmenon, quae quoniam supervadebat acumine netas superius collocatas, omne illud tetrachordum hyperboleon vocatum est hoc modo: [Col. 1187B] [Figure: [Figura] 23Kb] [Col. 1187C] Sed quoniam rursus mese non erat loco media, sed magis hypatis accedebat, idcirco super hypatas hypaton addita est una chorda, quae dicitur proslambanomenos; ab aliquibus autem prosmelodos dicitur, tono integro distans ab ea quae est hypate hypaton. Et ipsa quidem, id est proslambanomenos a mese octava est, resonans cum ea diapason symphoniam, eademque ad lichanon hypaton resonat diatessaron [Col. 1187D] ad quartam, scilicet quae lichanos hypaton ad meson resonat diapente symphoniam, et est ab ea quinta. Rursus mese a paramese distat tono, quae eadem mese ad neten diezeugmenon quintam facit diapente consonantiam. Quae nete diezeugmenon ad neten hyperboleon quartam, facit diatessaron consonantiam. Et proslambanomenos ad neten hyperboleon reddit bisdiapason consonantiam hoc modo: [Col. 1188A] [Figure: [Figura] 28Kb] [Col. 1188B]



CAPUT XXI. De generibus cantilenarum.
[Col. 1188C]

His igitur expeditis, dicendum est de generibus melorum. Sunt autem tria diatonum, chroma, enharmonium, et diatonicum quidem, aliquanto durius et naturalius. Chroma vero est jam quasi ab illa naturali intentione [a 1Kb] descendens, et in mollius decidens. Enharmonium vero optime atque apte conjunctum. Cum sint igitur quinque tetrachorda, hypaton, meson, synemmenon, diezeugmenon, hyperboleon; in his omnibus secundum diatonum cantilenae procedit [Col. 1188D] vox per semitonium, tonum ac tonum, in uno tetrachordo. Rursus in alio tetrachordo per semitonium tonum et tonum ac deinceps. Ideoque vocatur diatonicum quasi quod per tonum ac per tonum progrediatur. Chroma autem quod dicitur color, quasi jam ab hujusmodi intentione prima mutatio cantatur per semitonium et semitonium et tria semitonia. Tota enim diatessaron consonantia est duorum tonorum ac semitonii, sed non pleni. Tractum est autem hoc vocabulum ut diceretur chroma a superficiebus, quae cum permutantur, in alium transeunt colorem. Enharmonium vero quod est magis coaptatum, est quod cantatur in omnibus tetrachordis per diesin et diesin et [b 1Kb] diatonum. [Col. 1189A] Diesis autem est semitonii dimidium, ut sit trium generum descriptio, per omnia tetrachorda discurrens hoc modo: [Col. 1189B] [Figure: [Figura] 14Kb]



CAPUT XXII. De ordine chordarum nominibusque in tribus generibus.

Nunc igitur ordo chordarum disponendus est omnium quae per tria genera variantur, vel inconstanti ordine disponuntur. Prima est igitur proslambanomenos, quae eadem dicitur prosmelodos; secunda, hypate hypaton; tertia parhypate hypaton; quarta vero universaliter quidem lichanos appellatur. Sed si in diatono genere [a 1Kb] aptetur, dicitur lichanos hypaton diatonos. Si vero in chromate, dicitur diatonos [Col. 1189C] chromaticae, vel lichanos hypaton chromaticae. Si autem in enharmonio, dicitur lichanos hypaton enharmonios, vel diatonos hypaton enharmonios. Post hanc vocatur hypate meson; dehinc parhypate meson; atque [b 1Kb] hic lichanos meson simpliciter. In [Col. 1190A] [c 1Kb] diatonico quidem genere, diatonos meson. In chromate, lichanos meson chromaticae, vel diatonos meson chromaticae. In enharmonio diatonos meson enharmonios, vel lichanos meson enharmonios. Has sequitur mese. Post hanc sunt duo tetrachorda partim synemmenon, partim diezeugmenon. Et synemmenon est quod post mesen ponitur, id est trite synemmenon. Dehinc lichanos synemmenon, eadem [d 1Kb] in diatonico diatonos synemmenon. In chromate vero vel diatonos synemmenon chromaticae, vel lichanos synemmenon chromaticae. In enharmonio vero vel diatonos synemmenon enharmonios, vel lichanos synemmenon enharmonios. Post has nete synemmenon. Si vero mese nervo non sit synemmenon tetrachordum adjunctum, sed sit diezeugmenon, [Col. 1190B] est post mesen paramese. Dehinc trite diezeugmenon, inde lichanos diezeugmenon, quae, in diatono, diatonos diezeugmenon. In chromate tum diatonos diezeugmenon chromaticae, tum lichanos diezeugmenon chromaticae. In enharmonio vero tum diatonos diezeugmenon enharmonios, tum lichanos diezeugmenon enharmonios. Eadem vero dicitur et paranete, cum additione vel diatoni, vel chromatis, vel enharmonii. Super has nete diezeugmenon, trite hyperboleon, paranete hyperboleon, nete hyperboleon et quae est paranete hyperboleon, eadem in diatono diatonos hyperboleon. In chromate vero chromaticae hyperboleon; in enharmonio vero enharmonios hyperboleon. Harum ultima ea est quae est nete hyperboleon, et sit descriptio ejusmodi ut trium generum contineat dispositionem [Col. 1190C] in quibus et similitudinem nominum et differentiam pernotabis, ut si nervi similes in omnibus, cum eis qui sunt dissimiles colligantur, fiant simul omnes octo et viginti. Hoc autem monstrat subjecta descriptio. [Figure: [Descriptio] 37Kb]


DIATONICUM. CHROMATICUM. ENHARMONIUM.
    Proslambanomenos. Proslambanomenos. Proslambanomenos.
    Hypate hypaton. Hypate hypaton. Hypate hypaton.
    Parhypate hypaton. Parhypate hypaton. Parhypate hypaton.
    Lichanos hypaton diatonos. Lichanos hypaton chromaticae. Lichanos hypaton enharmonios.
    Hypate meson. Hypate meson. Hypate meson.
    Parhypate meson. Parhypate meson. Parhypate meson.
    Lichanos meson diatonos. Lichanos meson chromaticae. Lichanos meson enharmonios.
    Mese. Mese. Mese.
    Trite synemmenon. Trite synemmenon. Trite synemmenon.
    Paranete synemmenon diatonos. Paranete synemmenon chromaticae. Paranete synemmenon enharmonios.
    Nete synemmenon. Nete synemmenon. Nete synemmenon.
    Paramese. Paramese. Paramese.
    Trite diezeugmenon. Trite diezeugmenon. Trite diezeugmenon.
    Paranete diezeugmenon diatonos. Paranete diezeugmenon chromaticae. Paranete diezeugmen. enharmonios.
    Nete diezeugmenon. Nete diezeugmenon. Nete diezeugmenon.
    Trite hyperboleon. Trite hyperboleon. Trite hyperboleon.
    Paranete hyperboleon diatonos. Paranete hyperboleon chromaticae. Paranete hyperboleon enharmonios.
    Nete hyperboleon. Nete hyperboleon. Nete hyperboleon.





CAPUT XXIII. Quae sint inter voces in singulis generibus proportiones.

Hoc igitur modo per singula tetrachorda in generum proprietates partitio facta est, ut omnia quidem diatonici generis quinque tetrachorda, duobus tonis ac semitonio partiremur. Diciturque in hoc genere [Col. 1190C] tonus incompositus, idcirco quoniam integer ponitur, nec aliquod ei aliud intervallum adjungitur. Sed in singulis intervallis integri insunt toni. In chromate vero semitonio, ac semitonio incompositoque trihemitonio posita divisio est. Idcirco autem incompositum hoc trihemitonium appellavimus, quoniam in uno collocatum est intervallo; potest [e 1Kb] autem appellari [Col. 1191A] trihemitonium in diatono genere semitonium ac tonus; sed non est incompositum, duobus enim id perficitur intervallis, et in enharmonio genere idem est. Constat autem ex diesi, et diesi, et [a 1Kb] ditono incomposito, quod scilicet propter eamdem causam incompositum nuncupamus, quoniam in uno collocatum est intervallo.



CAPUT XXIV. Quid sit synaphe.

Sed in his ita dispositis constitutisque tetrachordis synaphe est. Quam conjunctionem dicere Latina significatione possumus, quotiens duo tetrachorda unius termini medietas continuat atque conjungit, ut [Col. 1191B] in hoc tetrachordo: [Figure: [Figura] 14Kb] [b 1Kb] Hoc igitur est unum [c 1Kb] tetrachordum hypate hypaton, parhypate hypaton, lichanos hypaton, hypate meson. Aliud vero hypate meson, parhypate meson, lichanos meson, mese. In utrisque igitur tetrachordis hypate meson annumerata est. Superiorisque tetrachordi ea est acutissima, posterioris vero gravissima. Estque ista conjunctio una eademque chorda hypate meson, duo tetrachorda conjungens, ut eadem hypaton [Col. 1191D] ac meson tetrachorda in superiore descriptione adjunxit. Est igitur synaphe, quae conjunctio dicitur, duorum tetrachordorum vox media, superioris quidem acutissima, posterioris vero gravissima.



CAPUT XXV. Quid sit diezeuxis.

Diezeuxis vero appellatur, quae disjunctio dici potest, quotiens duo tetrachorda toni medietate separantur, ut in his duobus tetrachordis.

[Col. 1192A] [Figure: [Figura] 15Kb] [Col. 1192B] Duo igitur esse tetrachorda evidenter apparet, quoniam quidem octo sunt chordae. Sed diezeuxis est, id est disjunctio inter mesen et paramesen, quae inter se pleno differre tono, de quibus evidentius explicabitur, cum unumquodque studiosius explanandum posterior tractatus assumpserit. Sed diligentius intuenti quinque, non amplius tetrachorda reperiuntur, hypaton, meson, synemmenon, diezeugmenon, hyperboleon.



CAPUT XXVI. Quibus nominibus nervos appellaverit Albinus.

Albinus autem earum nomina Latina oratione ita interpretatus est, ut hypatas principales vocaret, [Col. 1192C] mesas medias, synemmenas conjunctas, diezeugmenas disjunctas, hyperboleas excellentes. Sed nobis in alieno opere non erit immorandum.



CAPUT XXVII. Qui nervi quibus sideribus comparentur.

Illud tamen interim de superioribus tetrachordis addendum videtur, quod ab hypate meson usque ad meten quasi quoddam ordinis disjunctionisque coelestis exemplar est. Namque hypate meson Saturno est attributa, parhypate vero Joviali circulo consimilis est, lichanon meson Marti tradidere, Sol meson obtinuit, trite synemmenon Venus habet, paranete synemmenon Mercurius regit, nete autem Lunaris circuli tenet exemplum. Sed Marcus Tullius contrarium [Col. 1192D] ordinem facit. Nam in VI lib. de Republica sic ait: Et natura fert ut extrema ex altera parte graviter, ex altera autem acute sonent. Quam ob causam summus ille coeli stellifercursus, cujus conversio est concitatior acuto, et excitato movetur sono, gravissimo autem hic lunaris atque infimus. Nam terra nona, immobilis manens, ima sede semper haeret; hic igitur Tullius terram quasi silentium ponit, scilicet immobilem. Post hanc [d 1Kb] sui proximus a silentio est, dat Lunae gravissimum sonum, ut sit Luna proslambanomenos, Mercurius hypate hypaton, Venus parhypate hypaton, Sol lichanos hypaton, Mars hypate meson, [Col. 1193A] Jupiter parhypate meson, Saturnus lichanos meson, Coelum ultimum mese. Quae vero sint harum immobiles, quae vero in totum mobiles, quae autem immobiles mobilesque consistant, cum de monochordi regularis divisione tracta vero, erit locus aptior explicandi.



CAPUT XXVIII. Quae sit natura consonantiarum.

[a 1Kb] Consonantiam vero licet aurium quoque sensus dijudicet, tamen ratio perpendit. Quotiens enim duo nervi, uno graviore, intenduntur, simulque pulsi reddunt permixtum quodammodo et suavem sonum, duaeque voces quasi conjunctae in unum coalescunt, tunc fit ea quae dicitur consonantia. Cum vero simul [b 1Kb] pulsi, sibi quisque ire cupit, nec permiscent ad [Col. 1193B] aurem suavem atque unum ex duobus compositum sonum, tunc est quae dicitur dissonantia.



CAPUT XXIX. Ubi consonantiae reperiuntur.

In his autem comparationibus gravitatis atque acuminis has consonantias necesse est inveniri, quae sibi commensuratae sint, id est quae notam possunt communem habere mensuram, ut in multiplicibus duplum, quod est, illa pars metitur, quae inter duos est terminos differentia, ut inter duos et quatuor binarius utrosque metitur, inter duos atque sex quae tripla est, binarius utrosque metiatur, inter novem atque octo eadem unitas est, quae utrosque metiatur. Rursus in superparticularibus si sesquialtera sit proportio, ut quatuor ad sex, binarius est qui [Col. 1193C] utrosque metiatur, qui scilicet utrorumque est differentia. Quod si sesquitertia sit proportio, ut si octo senario comparentur, idem binarius utrosque metitur, id vero non evenit in caeteris generibus inaequalitatum, quae supra retulimus, ut in superpartiente. Nam si quinarium ad ternarium comparemus, binarius qui eorum differentia est, neutrum metitur. Nam si semel ternario comparatus, minor est, duplicatus excedit. Item bis quinario comparatus, minor est, tertio vero supergreditur. Atque idcirco hoc primum inaequalitatis genus a consonantiae natura disjungitur [c 1Kb] amplius quod in his quae consonantias formant, multa similia sunt, in [d 1Kb] his vero minime; id probatur hoc modo: namque duplum nihil est aliud nisi bis simplum. Triplum nihil aliud nisi tertio simplum. Quadruplum [Col. 1193D] vero idem est quod quarto simplum. Sesquialterum, bis medietas. Sesquitertium vero ter pars tertia, quod haud facile in caeteris inaequalitatum generis invenitur.



CAPUT XXX. Quemadmodum Plato dicat fieri consonantias.

Plato [e 1Kb] vero hoc modo fieri in aure consonantiam dicit. Necesse est, inquit, velociorem quidem esse acutiorem sonum. Hic igitur cum gravem praecesserit, in aurem celer ingreditur, [f 1Kb] ostensaque extrema ejusdem corporis parte quasi pulsus iterato motu [Col. 1194A] revertitur. Sed jam segnior, nec ita celeri, ut primo impetu emissus cucurrit, quocirca gravior quoque. Cum igitur jam gravior rediens, nunc primum gravi sono venienti similis occurrit, miscetur ei, unamque, [g 1Kb] ut ait Plato, consonantiam miscet.



CAPUT XXXI. Quid contra Platonem Nicomachus sentiat.

Sed id Nicomachus non arbitratur dictum veraciter. Neque enim similium esse [h 1Kb] consonantiam, sed dissimilium potius in unum eamdemque [i 1Kb] consonantiam venientium; gravius [j 1Kb] vero gravi si misceatur, nullam facere consonantiam, quoniam hanc canendi concordiam similitudo non efficit, sed dissimilitudo. Quae cum distet in singulis vocibus, copulatur in mixtis. Sed hinc potius Nicomachus consonantiam fieri putat. Non, inquit, unus tantum pulsus est, qui [Col. 1194B] simplicem modum vocis emittat, sed semel percussus nervus saepius aerem pellens multas efficit voces. Sed quia ea velocitas est percussionis, [k 1Kb] ut sonus sonum quodammodo comprehendat, distantia non sentitur, et quasi una vox auribus venit. Si igitur percussiones gravium sonorum commensurabiles sint percussionibus acutorum sonorum, ut in his proportionibus quas supra retulimus, non est dubium quin ipsa commensuratio sibimet misceatur, unamque vocum efficiat consonantiam.



CAPUT XXXII. Quae consonantia quam merito praecedat.

Sed inter omnes quas retulimus consonantias, habendum judicium est ut in aure, ita quoque in ratione [Col. 1194C] quam harum meliorem oporteat arbitrari. Eodem namque modo auris afficitur sonis, vel oculus aspectu, quo animi judicium numeris vel continua quantitate. Proposito enim numero vel linea, nihil est facilius quam ejus duplum oculo vel animo contueri. Item post dupli judicium sequitur dimidii, post dimidium tripli, post [l 1Kb] triplum partis tertiae. Quae ideo quoniam facilior est dupli descriptio, optimam Nicomachus putat diapason consonantiam, post hanc diapente, quae medium tenet, hinc diapente ac diapason, quae triplum. [m 1Kb] Caeteraque secundum eumdem modum formamque dijudicat. Non vero hoc Ptolemaeus eodem modo, cujus omnem sententiam posterius explicabo.



CAPUT XXXIII. Quo sint modo accipienda quae dicta sunt.
[Col. 1194D]

Omnia tamen quae dehinc diligentius expedienda sunt, summatim nunc ac breviter attentemus, ut interim in superficie quadam animum haec lectoris assuefaciant, qui ad interiorem scientiam posteriore tractatione descendet. Nunc vero quod erat Pythagoricis in morem, ut cum quid a magistro Pythagora diceretur, hinc nullus rationes petere audebat, sed erat ei ratio docentis auctoritas, idque fiebat [n 1Kb] quandiu discentis animus firmiore doctrina roboratus, ipse [o 1Kb] eamdem rerum rationem nullo etiam docente [Col. 1195A] reperiret; ita etiam nunc lectoris fidei quae proponimus, commendamus, ut arbitretur diapason in dupla, diapente in sesquialtera, diatessaron in sesquitertia, diapente ac diapason in triplici, bis diapason in quadrupla propositione consistere. [a 1Kb] Post vero et hoc ratio diligentius explicabit, et quibus modis aurium quoque judicio consonantiae musicae colligantur, caeteraque omnia quae superius dicta sunt amplior tractatus edisseret, et tonum sesquioctavam facere proportionem, eumque in duo aequa dividi non posse, sicut nullam ejusdem generis [b 1Kb] proportiones, id est superparticularis; diatessaron etiam consonantiam duobus tonis semitonioque consistere, semitonia vero esse duo, majus ac minus, diapente autem tribus tonis ac semitonio minore contineri. Diapason vero [Col. 1195B] quinque tonis ac duobus minoribus semitoniis expleri, neque ad sex tonos ullo modo pervenire. Haec omnia posterius et numerorum ratione et aurium judicio comprobabo, atque haec hactenus.



CAPUT XXXIV. Quid sit musicus.

Nunc illud est intuendum quod omnis ars, omnisque etiam disciplina honorabiliorem naturaliter habeat rationem, quam artificium, quod manu atque opere artificis exercetur. Multo enim est majus atque [c 1Kb] altius scire quod quisque faciat, quam ipsum illud efficere quod sciat; etenim artificium corporale, quasi serviens famulatur. Ratio vero quasi domina imperat, et nisi manus secundum id quod ratio sancit efficiat, frustra fit. Quanto igitur praeclarior est [Col. 1195C] scientia musicae in cognitione rationis, quam in opere efficiendi atque actu tantum, scilicet quantum corpus mente superatur! Quod scilicet rationis expers servitio degit, illa vero imperat, atque ad rectum deducit, quod nisi pareat ejus imperio, et expers rationis opus titubabit. Unde fit ut speculatio rationis operandi actu non egeat. Manuum vero opera nulla [Col. 1196A] sint, nisi ratione ducantur. Jam vero quanta sit gloria meritumque rationis hic intelligi potest, quod caeteri (ut ita dicam) corporales artifices non ex disciplina, sed ex ipsis potius instrumentis cepere vocabula. Nam citharoedus ex cithara, vel [d 1Kb] tibicen ex tibia, caeterique suorum instrumentorum vocabulis nuncupantur. Is vero est musicus qui, ratione perpensa, canendi scientiam, non servitio operis, sed imperio speculationis [e 1Kb] assumit. Quod scilicet in aedificiorum bellorumque opera videmus, et in contraria scilicet nuncupatione vocabuli. Eorum namque nominibus vel aedificia inscribuntur, vel ducuntur triumphi, quorum imperio ac ratione instituta sunt, non quorum opere servitioque perfecta. Tria sunt igitur genera quae circa artem musicam versantur: [Col. 1196B] unum genus est quod instrumentis agitur, aliud fingit carmina, tertium quod instrumentorum opus carmenque dijudicat. Sed illud quidem quod in instrumentis positum est, ibique totam operam consumit, ut [f 1Kb] sunt citharoedi, quique organo caeterisque musicae instrumentis artificium probant, a musicae scientiae intellectu sejuncti sunt, quoniam famulantur (ut dictum est), nec quidquam afferunt rationis, sed sunt totius speculationis expertes. Secundum vero musicam agentium est genus poetarum, quod non potius speculatione ac ratione quam naturali quodam instinctu fertur ad carmen, atque idcirco hoc quoque genus a musica segregandum est. Tertium est quod judicandi peritiam sumit, ut rhythmos cantilenasque eorumque carmen possit perpendere. Quod scilicet quando totum [Col. 1196C] in ratione ac speculatione positum est, hoc proprie musicae deputabitur. Isque musicus est cui adest facultas secundum speculationem rationemve propositam ac musicae convenientem, de modis ac rhythmis, deque generibus cantilenarum, ac de permixtionibus, ac de omnibus de quibus posterius explicandum est, ac de poetarum carminibus, judicandi.



LIBER SECUNDUS.
[Col. 1195]


CAPUT PRIMUM. Prooemium.
[Col. 1195D]

Superius volumen cuncta digessit, quae nunc diligentius [a 1Kb] explicanda esse proposui; itaque priusquam ad ea veniam quae propriis rationibus perdocenda sunt, pauca praemittam, quibus elucubratior animus auditoris ad ea quae dicenda sunt accipienda perveniat.



CAPUT II. Quid Pythagoras esse philosophiam constituerit.

Primus omnium Pythagoras sapientiae studium philosophiam nuncupavit, quam scilicet ejus rei notitiam ac disciplinam ponebat, quae proprie vereque esse diceretur. Esse autem illa putabat quae nec intentione crescerent, nec diminutione decrescerent, [Col. 1196D] nec ullis accidentibus mutarentur. Haec autem esse formas, magnitudines, qualitates, habitudines, caeteraque quae per se speculata immutabilia sunt, juncta vero corporibus permutantur, et multimodis variationibus mutabilis rei cognatione vertuntur.



CAPUT III. De differentiis quantitatis, et quae cui disciplinae sit deputata.

Omnis vero quantitas secundum Pythagoram vel continua, vel discreta est. Sed quae continua est magnitudo appellatur, quae discreta est multitudo. Quorum haec est diversa et contraria pene proprietas. Multitudo enim a finita inchoans quantitate, crescens in infinita progreditur, ut nullus crescendi finis occurrat. Estque ad minimum terminata, interminabilis [Col. 1197A] ad majus, ejusque principium unitas est, qua minus nihil est. Crescit vero per numeros atque in infinita [a 1Kb] protenditur, nec ullus numerus, quo minus crescat, terminum facit. Sed magnitudo finitam rursus suae mensurae recipit quantitatem, sed in infinita decrescit. Nam si sit [b 1Kb] pedalis linea, vel cujuslibet alterius modi, potest in duo aequa dividi, ejusque medietas in medietatem secari, ejusque rursus medietas in aliam medietatem, ut nunquam ullus secandi magnitudinem terminus fiat. Ita magnitudo quantum ad majorem modum terminata est, fit vero cum decrescere coeperit infinita. At contra numerus, quantum ad minorem modum finitus est, infinitus autem incipit esse cum crescit. Cum igitur haec ita sint infinita, tamen quasi de rebus finitis philosophia pertractat, inque rebus infinitis reperit aliquid terminatum, de quo possit jure acumen propriae speculationis adhibere. Namque magnitudinis alia sunt immobilia, ut [Col. 1197B] terra, ut quadratum, vel triangulum, vel circulus. Alia [c 1Kb] sunt mobilia, ut sphaera mundi, et quidquid in [d 1Kb] eo rata celeritate convertitur. Discretae vero quantitatis alia sunt per se, ut tres vel quatuor, vel caeteri numeri; alia vero ad aliud, ut duplum, triplum, aliaque quae ex [e 1Kb] comparatione nascuntur. Sed immobilis magnitudinis geometria speculationem tenet. Mobilis vero scientiam astronomia persequitur. Per se vero discretae quantitatis arithmetica auctor est. Ad aliquid vero relatae musica probatur obtinere peritiam.



CAPUT IV. De [f 1Kb] relatae quantitatis differentiis.

Ac de ea quidem quantitate discreta quae per se est in arithmetica sufficienter diximus. Relatae vero ad aliquid quantitatis simplicia quidem genera tria sunt: unum quidem multiplex, aliud vero superparticulare, tertium superpartiens. Cum vero multiplex superparticulari superpartientique miscetur, fiunt duae aliae ex his, id est multiplex superparticularis, e multiplex superpartiens. Horum igitur omnium talis est regula, si unitatem cunctis in naturali numero volueris comparare, ratus multiplicis ordo texetur. Duo enim ad unum duplus est, tres ad eumdem triplus, quatuor quadruplus, et in caeteris eodem modo, ut subjecta descriptio docet. [Figure: [Figura] 13Kb] Si vero superparticularem proportionem quaeras, naturalem [Col. 1198A] sibi compara numerum, detracta scilicet unitate, ut tres duobus sesquialter est, quatuor tribus, qui sesquitertius est, quinarius quaternario sesquiquartus est, et in caeteris eodem modo, quod monstrat subjecta descriptio. [Figure: [Figura] 12Kb] [Col. 1198B] Superpartientes autem tali modo reperies. Disponas naturalem numerum a ternario scilicet inchoantem. Si unum igitur intermiseris, superbipartientem effici pernotabis; quod si duo, supertripartientem; quod si tres, superquadripartientem, idemque in caeteris. [Figure: [Figura] 11Kb] Ad hunc ordinem spectans et compositas ex multiplici et superparticulari, et ex multiplici et superpartienti proportiones, lector diligens speculabitur. Sed de his tamen omnibus in arithmeticis expeditius dictum est.



CAPUT V. Cur multiplicitas antecellat.

Sed in his illud est considerandum quod multiplex inaequalitatis genus longe duobus reliquis videtur antiquius. Naturalis enim numeri dispositio, in multiplicibus unitati quae prima est, comparatur. Superparticularis vero non unitatis comparatione perficitur, sed ipsorum, qui post unitatem sunt dispositi numerorum, [Col. 1198D] ut ternarii ad binarium, quaternarii ad ternarium, et in caeteris ad hunc modum. Superpartientium vero longe retro formatio est, quae nec continuis numeris comparatur, sed intermissis, nec semper aequali [Col. 1199A] intermissione. Sed nunc quidem una, nunc vero duabus, nunc tribus, nunc quatuor, atque ita in infinita succrescit. Amplius multiplicitas ab unitate incipit, superparticularitas a binario, superpartiens proportio a ternario initium capit. Sed de his hactenus; nunc quaedam quae quasi axiomata Graeci vocant, praemittere oportebit, quae tum demum quo spectare videantur [a 1Kb] intelligemus, cum de uniuscujusque rei demonstratione tractabimus.



CAPUT VI. Qui sint quadrati numeri [b 1Kb] deque his speculatio.

Quadratus numerus est qui gemina dimensione in aequa concreverit, ut bis duo, ter tres, quater quatuor, quinquies quinque, sexies sex, quorum est ista descriptio: [Col. 1199B] [Figure: [Figura] 5Kb] Superius igitur dispositus numerus naturalis, latus est quadratorum inferius descriptorum. Continuum enim naturaliter sunt quadrati, qui sese in subjecto ordine consequuntur, ut 4, 9, 16, et caeteri. [Figure: [Figura] 4Kb] Si [c 1Kb] igitur continuum quadratum minorem a continuo quadrato majore sustulero, quod relinquitur tantum erit quantum est quod ab utrorumque quadratorum [Col. 1199C] lateribus jungitur; ut si quatuor auferam a novenario, quinque sunt reliqui, qui ex duobus et tribus, qui sunt utrorumque quadratorum latera, conjunguntur. Item si novenarium aufero de eo qui sedecim numeris ascriptus est, 7 sunt reliqui, qui scilicet ex ternario quaternarioque conjunctus est, qui [d 1Kb] praedictorum quadratorum latera sunt. Idemque est in caeteris. [Figure: [Figura] 6Kb] Quod si non sint continui quadrati, sed unus inter eos transmissus sit, fit ejus quod relinquitur medietas, id quod ex utriusque lateribus efficitur, ut si quaternarium [Col. 1199D] de 16 quadrato auferamus, 12 relinquuntur, quorum 12 medietas est is numerus qui ex utrorumque lateribus convenit. Sunt autem utrorumque latera, duo et quatuor, quae senarium juncta perficiunt. Atque in caeteris idem modus est. Sin vero duo intermittantur, tertia pars erit ejus quod relinquitur, id quod utrorumque latera conjungunt, ut si quatuor de 25 auferam, intermissis duobus quadratis, reliqui 21 sunt. Eorum vero latera sunt 2 et 5 qui efficiunt 7, qui sunt pars tertia numeri 21. Atque haec regula est, ut si tres intermissi [e 1Kb] sint, pars quarta sit, id quod ex utrorumque lateribus efficitur ejus [Col. 1200A] quod subtracto minore a majore relinquitur. Sin quatuor transmittantur, quinta, atque uno plus vocabulo numeri partes venient, quam sit intermissio numerorum.



CAPUT VII. Omnem inaequalitatem ex aequalitate procedere, ejusque demonstratio.

Est autem quemadmodum unitas pluralitatis numerique principium, ita aequalitas proportionum. Tribus enim praeceptis (ut in arithmetica dictum est) multiplices proportiones ex aequalitate producimus, ex conversis vero multiplicibus superparticulares habitudines procreamus. Item ex conversis superparticularibus, superpartientes comparationes efficimus. Ponantur enim tres unitates, vel tres binarii, vel [Col. 1200B] tres ternarii, vel quotlibet aequi termini, et sit primus primo aequus in sequenti scilicet ordine constitutus. Secundus vero primo ac secundo, tertius primo, duobus secundis ac tertio, ita enim numero progresso, fit duplex multiplicitatis prima proportio, ut haec subjecta descriptio monet. [Figure: [Figura] 4Kb] Nam unitas in secundo ordine constituta, aequa est primae unitati in superiore loco dispositae. Item binarius aequus est unitati primae ac secundae. Item quaternarius aequus est unitati primae, ac duabus unitatibus secundis atque unitati tertiae, et est 1, 2, 4, dupla proportio. Quod si de his idem feceris, tripla comparatio procreabitur, ac de tripla quadrupla, de [Col. 1200C] quadrupla quincupla, ac deinceps talis currit habitudinum procreatio. Rursus hisdem tribus praeceptis superparticulares [f 1Kb] fiunt, ut uno probamus exemplo. Convertamus nunc, et priorem majorem numerum disponamus 4, 2, 1; ponatur igitur primus primo aequus, id est 4; secundus primo scilicet et secundo, id est 6; tertius primo, duobus secundis, et tertio, id est 9; quibus dispositis sesquialtera notatur esse proportio. [Figure: [Figura] 5Kb] Atque id si de triplis fiat, sesquitertia; si de quadruplis sesquiquarta, consimilibusque in alterutra parte [Col. 1200D] vocabulis proportionalitas ex multiplicitate nascetur, ex superparticularitate vero conversa ducitur superpartiens habitudo. Disponatur enim conversim sesquialtera comparatio, 9, 6, 4. Ponatur enim primus primo aequus, id est 9; secundus primo et secundo, id est 15; tertius primo duobus secundis ac tertio, id est 25; ac disponantur in ordinem hoc modo: [Figure: [Figura] 5Kb] Superbipartiens igitur ex conversis sesquialteris habitudo [Col. 1201A] producta est; quod si quis ad hanc speculationem diligens scrutator accedat, ex sesquitertiis conversis supertripartientem producit, caeterisque similibus vocabulis adaequatis cunctas ex superparticularitate superpartientis species procreari mirabitur. Ex non conversis autem superparticularibus, sed ita ut ex multiplici procreati sunt, manentibus, necesse est multiplices superparticulares creari. Ex manentibus vero superpartientibus, ita ut ex superparticularibus prodierunt, non alii nisi multiplices superpartientes procreabuntur. Ac de his quidem hactenus, diligentius enim in Arithmeticae libris de hac comparatione est disputatum.



CAPUT VIII. Regula quotlibet continuas proportiones superparticulares inveniendi.

[Col. 1201B] Saepe autem accidit ut tres, vel quatuor, vel quotlibet aequas superparticularium proportiones de musica disputator inquirat. Sed ne id casu atque inscitia facientes, error ullus difficultatis impediat, hac regula quotlibet aequas proportiones ex multiplicitate ducemus. Unusquisque multiplex ab unitate scilicet computatus, tot superparticulares habitudines praecedit, suae scilicet in contrariam partem denominationis, quotus ipse ab unitate [a 1Kb] discesserit. Hoc modo ut duplex sesquialteras antecedat, triplex sesquitertias, quadruplex sesquiquartas, ac deinceps in hunc modum. Sit igitur duplorum subjecta descriptio. [Col. 1201C] [Figure: [Figura] 7Kb] In superiore igitur descriptione binarius primus multiplex, unum ad se ternarium habet, qui possit facere sesquialteram proportionem. Ternarius vero non habet alium qui ejus possit esse sesquialter, quoniam medietate deficit. Rursus quaternarius secundus est duplex, hic duos sesquialteros antecedit senarium et novenarium, qui medietate caret. Atque idcirco nullus ei habitudine sesquialtera comparatur, et in caeteris idem est. Tripli vero eodem modo sesquitertios creant; sit enim similis in triplo descriptio. [Col. 1201D] [Figure: [Figura] 10Kb] In superiore igitur descriptione sesquitertias proportiones ita natas videmus, ut primus [b 1Kb] triplex unum sesquitertium antecedat, secundus duos, tertius tres, [Col. 1202A] semperque pars tertia in ultimo numero naturali quodam fine claudatur. Quod si quadruplum statueris eodem modo, sesquiquartos invenies, si quincuplum sesquiquintos. Ac deinceps singuli [c 1Kb] denominationis multiplicis tot superparticulares praecedunt, quote loco ipsi a se unitate discesserint. Unam vero tantum quadrupli dispositionem ponemus, ut in ea sicut in caeteris lector diligens acumen mentis exerceat. [Figure: [Figura] 10Kb] [Col. 1202B] Haec igitur speculatio ad hanc utilitatem videtur inventa, ut quotienscunque 4 vel 5, vel quotlibet sesquialteros, vel sesquitertios, vel sesquioctavos, vel quotlibet alias proportiones quis investigare voluerit, nullo errore labatur, utque non ei numero primo tales proportiones quaerat aptare, qui quanti [d 1Kb] sint propositi, tot praecedere, et post se habere non possit. Sed disponat potius multiplices, videatque quantos superparticulares requirit, eumque multiplicem respiciat, qui eo loco ab unitate recesserit, ut est in superioribus descriptionibus, si tres [e 1Kb] sesquialteros fortasse quaesierit, non a quaternario ingrediatur [Col. 1202C] investigationem. Hic enim, quoniam secundus est duplus, duos tantum praecedit, tertiumque ei aptare non poterit, sed ut ab octonario medietates tentet apponere. Hic enim quoniam tertius est, tres quas quaerit sesquialteras proportiones efficiet, et in caeteris eodem modo. Est etiam alia augendi proportiones via hoc modo: Radices proportionum dicuntur in eisdem comparationibus minimae proportionis. Disponatur enim numerus naturalis, unitate multiplicatus. [Figure: [Figura] 3Kb] Minimae igitur proportiones sunt, ut in sesquialtera 3 ad 2, in sesquitertia 4 ad 3, in sesquiquarta 5 ad 4, et deinceps in infinitum, et quaecunque se proportiones unitate praecesserint. Propositum igitur sit [Col. 1202D] duas sesquialteras proportiones continua comparatione producere. Sumo radicem sesquialteram, eamque dispono, 2 et 3. Multiplico igitur binarium per binarium, fiunt 4. Item ternarius per binarium crescat, erunt 6. Rursus ternarium in semetipsum ducemus, fiunt 9, qui disponuntur hoc modo: [Figure: [Figura] 3Kb] Invenimus igitur duas propositas sesquialteras proportiones 6 ad 4, et 9 ad 6. Sit nunc propositum tres invenire. Dispono eosdem numeros quos supra in [f 1Kb] exquirendis duabus sesquialteris habitudinibus proposueram, ipsasque sesquialteras proportiones. [Col. 1203A] Multiplico binario quaternarium, fiunt octo. Rursus senarium binario, fiunt 12. Rursus novenarium binario, fiunt 18. Rursus novenarium ternario, fiunt 27. Disponantur igitur hoc modo: [Figure: [Figura] 5Kb] Atque hic modus erit in caeteris, ut [a 1Kb] si sesquitertias proportiones velis extendere, ponas sesquitertiorum radices, quae sunt quaternarius atque ternarius ad se invicem comparati. [Figure: [Figura] 5Kb] [Col. 1203B] Atque ad hunc modum multiplices, quod si sesquiquartas sesquiquartorum dispones radices, eademque multiplicatione sesquiquartos quotlibet [b 1Kb] extendes. Quantum autem nobis hae considerationes prosint, sequens ordo monstrabit.



CAPUT IX. De proportione numerorum qui ab aliis metiuntur.

Si duos numeros eorum differentia integre fuerit permensa, in eadem sunt proportione numeri, quos sua differentia mensa est, in qua erunt proportione etiam hi numeri secundum quos eos sua mensa est differentia. Sint enim numeri 50, 55; hi [c 1Kb] ergo ad se invicem sesquidecima habitudine comparantur, et est eorum differentia quinarius, qui scilicet est pars decima numeri 50. Hic igitur metietur quidem 50 [Col. 1203C] numerum decies, 55 vero undecies; secundum decem igitur atque 11 numeros 55 et 50 propria differentia, id est quinarius, permetietur, et sunt 11 ad 10 sesquidecima comparatione compositi. In eadem igitur sunt proportione numeri quos propria differentia [d 1Kb] integra permensa est, in qua sunt hi secundum quos eos propria differentia est permensa; quod si qua differentia numerorum ita eos numeros quorum est differentia metiatur, ut eamdem mensuram numerorum pluralitas excedat, idemque in utrisque sit excessus, et sit diminutior differentiae mensura, quam est pluralitas numerorum, majorem obtinebunt proportionem ad se invicem numeri, si eis illud quod relinquitur post mensionem, retractum sit, quam fuerunt integri, cum eos propria differentia [Col. 1203D] metiebatur. Sint enim numeri duo 53, 58; hos igitur quinarius, qui est eorum differentia, [e 1Kb] metiatur. Metitur igitur 53 quinarius decies usque ad 50, relinquit vero ternarium. Rursus 58 numerum metitur idem undecies usque ad 55, atque in eo iterum ternarium derelinquit. Auferatur igitur ex utrisque ternarius, fiunt 50 et 55, qui disponatur hoc modo: [Figure: [Figura] 3Kb] In hoc igitur manifestum est majoris esse proportionis inter se 50 et 55 quam 53 et 58. In minoribus enim numeris major semper proportio reperitur, [Col. 1204A] quod paulo posterius demonstrabimus. Sin vero illa differentiae permensio numerorum multitudinem supervadat, eademque utrosque numeri pluralitate praetereat, minores erunt proportiones numeri superius mensi cum additione ejus summae qua utrosque metiens differentia supervadit, quam fuerunt ante, cum eos propria differentia metiebatur. Sint enim numeri 48 et 53, horum quinarius differentia est. Metiatur igitur 48 numerum, quinarius decies fiunt 50. Supervadit igitur 50 numerus 48 numerum binario, idem quinarius 53 undecies metiatur fiunt 55, qui eisdem rursus duobus 53 numerum supervadit; addatur utrisque binarius et disponantur hoc modo: [Col. 1204B] [Figure: [Figura] 3Kb] Minores igitur sunt proportiones 50 ad 55 comparati, cum additione scilicet binarii quo differentia eos metiens supervadit, quam 48 et 53 numeri quos eadem, quae tamen in eis supercrevit, quinarii differentia permensa est. Majores vero et minores proportiones hoc modo intelliguntur. Dimidia pars major est quam tertia. Tertia pars est major quam quarta. Quarta pars major est quam quinta, ac deinceps eodem modo. Unde fit ut sesquialtera proportio major sit sesquitertia, et sesquitertia sesquiquartam vincat. Atque idem in caeteris. Hinc evenit ut in numeris majoribus minor, et minoribus major semper videatur proportio superparticularium numerorum. Quod apparet in numero naturali: disponatur enim [Col. 1204C] numerus naturalis 1, 2, 3, 4. Binarius igitur ad unitatem duplus est. Ternarius ad binarium sesquialter est. Quaternarius vero ad ternarium sesquitertius. Majores vero sunt numeri [f 1Kb] tres et 4. Minores vero binarius et unitas, in majoribus igitur minor, et in minoribus major proportio continetur; hinc apparet quod si aliquibus numeris proportionem continentibus superparticularem, aequa pluralitas addatur, majorem esse proportionem ante aeque pluralitatia augmentum, quam posteaquam eis aequa sit addita pluralitas.



CAPUT X. Quae ex multiplicibus et superparticularibus [g 1Kb] multiplicitates fiant.

Illud etiam praetermittendum non videtur, quod [Col. 1204D] paulo post demonstrabitur, si multiplex intervallum binario fuerit multiplicatum, id etiam quod ex illa multiplicatione nascetur multiplex esse. Quod si id quod ex tali multiplicatione procreatum sit non fuerit multiplex, tunc illud non esse multiplex, quod binario fuerit multiplicatum. Item si superparticularis proportio binario multiplicetur, id quod fit [h 1Kb] neque superparticulare esse, [i 1Kb] neque multiplex. Quod si id quod ex tali multiplicatione nascetur, neque multiplex, neque superparticulare est, tunc illud quod binario multiplicatum est, vel superparticularis vel alterius generis est, non vero multiplicis.



CAPUT XI. Qui superparticulares quos multiplices efficiant.
[Col. 1205A]

His illud est addendum duos primos superparticulares primam efficere multiplicem proportionem, ut sesquialter et sesquitertius conjungantur duplicem creant. Sint enim numeri 2, 3, 4, [a 1Kb] 3 ad 2 sesquialter est, 4 ad 3 sesquitertius, quatuor ad duo duplus. Rursus primus multiplex primo additus superparticulari secundum multiplicem creat. Sint enim numeri 2, 4, 6; 4 namque ad 2 duplex est, primus scilicet multiplex. At 6 ad 4 sesquialter, qui est primus superparticularis; 6 ad duos triplus, qui secundus est multiplex: quod si triplum sesquitertio addas, quadruplus efficitur; si quadruplum sesquiquarto, quincuplus. Atque in hunc modum junctis proportionibus [Col. 1205B] multiplicium ac superparticularium, in infinitum multiplices procreantur.



CAPUT XII. De arithmetica, geometrica, harmonica medietate.

Quoniam vero de proportionibus quae erant interim tractanda praediximus, nunc de medietatibus est dicendum. Proportio enim est duorum ad se terminorum quaedam comparatio, terminos autem voco numerorum summas. Proportionalitas est aequarum proportionum collectio. Proportionalitas vero in tribus terminis minimis constat. Constat autem plerumque in pluribus, ut in quatuor vel in sex terminis. Cum enim primus ad secundum terminum eamdem retinet proportionem quam secundus ad tertium, dicitur haec proportionalitas. Estque inter tres terminos [Col. 1205C] medius, qui secundus est. Has igitur proportiones medii termini conjungentis, trina partitio est. Aut enim aequa est differentia minoris termini ad medium, et medii ad maximum, sed non aequa proportio, ut in his numeris 1, 2, 3; inter unum quippe ac duo et inter duo et tres tantum unitas differentiam tenet. Non est autem aequa proportio. Duo quippe ad unum dupli sunt, ternarius ad duo sesquialter. Aut est aequa proportio in utrisque, non vero aequalibus differentiis constituta, ut in his numeris 1, 2, 4. Nam duo ad unum ita sunt dupli, quemadmodum quaternarius ad binarium. Sed inter quaternarium binariumque binarius, inter binarium atque unitatem unitas differentiam facit. Est vero tertium medietatis genus, quod neque eisdem proportionibus neque [Col. 1205D] eisdem differentiis constat. Sed quemadmodum se habet maximus terminus ad minimum, ita sese habet majorum terminorum differentia ad minorum differentiam terminorum, ut in his numeris 3, 4, 6. Nam sex ad 3 duplus est, inter sex vero et 4 binarius interest. Inter quaternarium vero ac ternarium unitas. Sed binarius comparatus ad unitatem rursus duplus est; ergo ut est maximus terminus in numeris ad minimum, ita majorum differentia ad minorum differentiam terminorum. Vocatur igitur illa medietas, in qua aeque sunt differentiae, arithmetica. Illa vero in qua aequae proportiones, geometrica. Illa autem quam [Col. 1206A] tertiam descripsimus, harmonica. Quarum haec subjiciamus exempla: [Figure: [Figura] 4Kb] Non vero ignoramus alias quoque esse proportionum medietates, quas quidem in arithmetica diximus; sed ad praesentem tractatum hae sunt interim necessariae. Sed inter has tres medietates proportionalitas quidem proprie, et maxime geometrica nuncupatur, idcirco quoniam aequis proportionibus tota contexitur. Sed tamen eodem utemur promiscue vocabulo, proportionalitates etiam caeteras nuncupantes.



CAPUT XIII. De continuis medietatibus et disjunctis
[Col. 1206B]

Sed in his alia continua est proportionalitas, alia disjuncta. Continua quidem, ut superius disposuimus [b 1Kb] . Unus enim idemque numerus medius, nunc quidem majori supponitur, nunc quidem minori praeponitur. Quotiens vero duo sunt medii, tunc disjuncta proportionalitas nuncupatur, ut in geometrica hoc modo, 1, 2, 3, 6. Nam ut est binarius ad unitatem, ita senarius ad ternarium, et vocatur haec disjuncta proportionalitas; unde intelligi potest continuam quidem proportionalitatem in tribus et [c 1Kb] minimis terminis inveniri, disjunctam vero in 4. Potest autem in 4 et in pluribus continua esse proportionalitas, siquidem hoc modo sit, 1, 2, 4, 8, 16. Sed hic non erunt duae proportiones, sed plures, semperque [Col. 1206C] una minus quam sint termini constituti.



CAPUT XIV. Cur ita appellatae sint digestae superius medietates.

Idcirco autem una [d 1Kb] eorum medietas arithmetica nuncupatur, quod inter terminos, secundum numerum aequa est differentia. Geometrica vero secunda dicitur, quod similis est qualitas proportionis. Harmonica autem vocatur, quoniam ita est coaptata, ut in differentiis ac terminis aequalitas proportionum consideretur. Et de his quidem diligentius in arithmeticis disputatum est, nunc vero ut commemoremus, tantum ista percurrimus.



CAPUT XV. Quemadmodum ab aequalitate supradictae processerant medietates.

[Col. 1206D] Sed paulisper quemadmodum istae proportionalitates ab aequalitate [e 1Kb] procreantur dicendum est. Praedictum est enim quod in numero valet unitas, idem in proportionibus aequalitatem valere, et sicut numeri caput est unitas, ita proportionum aequalitatem esse principium. Quocirca hoc modo arithmetica medietas ab aequalitate nascetur: positis enim tribus aequis terminis, hi duo modi sunt quibus haec proportionalitas producatur. Ponatur enim primus primo aequus. Secundus primo et secundo. Tertius primo secundo ac tertio, quod hoc monstratur exemplo: Sint unitates tres. Ponatur igitur primus primo aequus [Col. 1207A] id est unus. Secundus primo ac secundo, id est duo. Tertius primo secundo ac tertio, id est tres, eritque dispositio [a 1Kb] talis: [Figure: [Figura] 3Kb] Rursus sint tres binarii inaequalitate constituti, 2, 2, 2: ponatur primus primo aequus, id est 2. Secundus primo et secundo, id est 4. Tertius primo secundo ac tertio, id est 6, et erit dispositio haec: [Figure: [Figura] 3Kb] [b 1Kb] Sed in his hoc speculandum est, quod unitas fuerit ad aequalitatis principium constituta, unitas etiam erit in differentiis numerorum, ipsi vero numeri inter [Col. 1207B] se nullum intermittunt. [c 1Kb] Si vero binarius teneat aequalitatem, binarius est differentia, et unus inter terminos semper numerus intermittitur. Sin vero ternarius idem differentia est, inter [d 1Kb] terminos vero duo naturaliter constituti intermittentur, ac deinceps in hunc modum: [Figure: [Figura] 3Kb] Est etiam alia proportionalitatem arithmeticam procreandi via. Ponantur enim tres aequi termini, constituaturque primus primo ac secundo aequus, secundus primo ac duobus secundis, tertius primo et duobus secundis ac tertio, ut si sint tres unitates. Sit [e 1Kb] primo primo ac secundo aequus, id est secundo. Secundus vero primo, ac duobus secundis, id est [Col. 1207C] lertio. Tertius autem primo, duobus secundis ac terlio, id est quatuor. [Figure: [Figura] 3Kb] Hic igitur terminorum differentiam unitas tenet; inter binarium enim et unitatem, atque inter ternarium ac binarium, unitas interest. Nullus vero naturalis numerus intermittitur. Post unitatem enim mox binarius est, ac post binarium ternarius naturaliter constitutus; idem rursus in binario fiat. Sintque tres binarii, et sit primus primo ac secundo aequus, id est quaternarius; secundus vero primo et duobus secundis, id est senarius; tertius autem primo, duobus secundis ac tertio, id est octonarius. [Col. 1207D] [Figure: [Figura] 3Kb] Hic quoque binarius tenet differentiam terminorum, uno inter eos naturaliter intermisso. Nam inter 4 et 6 quinarius naturaliter intermittitur, inter 6 atque 8 septenarius collocatur. Quod si ternarius aequalitatis principium sit, fiet ternarius differentia; verbi gratia: Sint [f 1Kb] termini tres ad regulas superiorum subtus. [Figure: [Figura] 3Kb] In his ergo ternarius est differentia, et duo numeri intermissi, id est uno minus quam sit differentia semper [Col. 1208A] numeris intermissis, atque idem et in quaternario, quinarioque perspicitur, et quae nos propter brevitatem tacemus, iisdem regulis ex semetipso diligens lector inveniet. Geometrica vero proportionalitas tunc quemadmodum inveniri ab aequalitate possit ostendimus, quando quemadmodum ab aequalitate omnis inaequalitas [g 1Kb] profluit monstrabamus, nisi tamen fastidium est, nunc quoque breviter repetendum est. Constitutis enim tribus aequis terminis, ponatur primus primo aequus. Secundus primo ac secundo. [h 1Kb] Tertio primo duobus secundis ac tertio. Idemque fiat continue atque ita ex aequalitate geometrica proportionalitas principium sumat. Sed de harum proportionum proprietatibus quam diligentissime in arithmeticis diximus; quod si ad haec illis instructus lector [Col. 1208B] accedat, nullo dubitationis errore turbabitur. Harmonica vero medietas, de qua nunc paulo latius tractandum est, hac ratione procreatur. Constituatur enim, siquidem duplices curamus effingere, tribus aequis terminis positis, primus primo ac duobus secundis aequalis. Secundus duobus primis et duobus secundis. Tertius semel primo, bis secundo, et ter tertio. Atque hoc modo sint unitates. [Figure: [Figura] 3Kb] Constituatur igitur primus primo ac duobus secundis aequalis, id est ternarius. Secundus vero duobus primis et duobus secundis, id est quaternarius. Tertius vero primo ac duobus secundis et tribus tertiis, id est sex. Et si in binariis aequalitas [i 1Kb] construatur, vel in ternariis eadem ratio medietatis apparet, duplo a se [Col. 1208C] terminis differentiisque distantibus, ut subjectae descriptiones monent. [Figure: [Figura] 6Kb] Quod si facienda est in extremitatibus tripla proportio, tribus aequis terminis constitutis, primus quidem faciendus est ex primo ac secundo, secundus vero ex primo ac duobus secundis, tertius autem ex primo, duobus secundis ac tribus tertiis, ut est subjecta descriptio. [Col. 1208C] [Figure: [Figura] 6Kb] Sed ingressi harmonicam disputationem quae de ea diligentius dici possunt tacite praetereunda esse non arbitror. Collocetur igitur harmonica proportionalitas, inque ea descriptione superiore ordine termino rum inter se differentiae disponantur. [Col. 1209A] [Figure: [Figura] 9Kb] Videsne igitur ut quatuor ad tres diatessaron consonantiam prodant, sex ad quatuor diapente concordent; sex vero ad tres diapason misceant symphoniam, [Col. 1209B] ipsaeque earum differentiae rursus eamdem statuant consonantiam. Binarius enim ad unitatem duplus est in diapason consonantia constitutus; quod si se extremitates multiplicent, itemque medius sui [a 1Kb] multiplicitate succrescat, comparati numeri toni habitudinem concordiamque servabunt. Ter enim sex efficiunt 18, quater [b 1Kb] fient 16. Sed 18 numerus, 16 numerum minoris parte octava transcendit. Rursus minimus terminus si se ipse multiplicet, efficiet 9. Quod si major terminus sui multiplicatione concrescat, efficiet 36, qui sibimet comparati, quadruplam, id est bis diapason, concinentiam servant. Quod si haec diligentius inspiciamus, haec erit omnis [c 1Kb] rei differentiarum vel terminorum in se invicem multiplicatio. Minimus enim terminus, si medio multiplicetur, [Col. 1209C] [d 1Kb] fient 12. Item minimus terminus, si maximo multiplicetur, fient 18. Medius [e 1Kb] vero terminus, si maximi numerositate augeatur, fiant 24. Rursus terminus minimus, si seipso concrescat, fient 9. [f 1Kb] Eodem modo si medius, fiant 16. Senarius vero, qui maximus est, si seipsum multiplicet, 36 reddet: haec igitur in ordinem disponantur, 36, 24, 18, 16, 12, 9. [Col. 1209D] [Figure: [Figura] 6Kb] Sunt igitur diatessaron consonantiam resonantes 24 ad 18, et 12 ad 9, diapente vero 18 ad 12, et 24 ad 16, et 36 ad 24. Tripla autem quae est diapason et diapente 36 ad 12. Quadrupla vero quae est bis diapason 36 ad 9. Epogdous vero qui tonus est 18 ad 16 comparatione servatur. [Col. 1210A] [Figure: [Figura] 12Kb]



CAPUT XVI. Quemadmodum inter duos terminos supradictae medietates vicissim collocentur.
[Col. 1210B]

Solent autem duo termini dari proponique, ut inter eos nunc quidem arithmeticam, nunc vero geometricam, nunc harmonicam medietatem ponamus; de quibus in arithmeticis quoque diximus, id tamen ipsum nunc etiam breviter explicemus. Si arithmetica medietas quaeritur, datorum terminorum videnda differentia est, [g 1Kb] eademque dividenda ac minori termino adjicienda. Sint enim decem et 40 altrinsecus termini constituti, horumque medietas secundum arithmeticam proportionalitatem quaeratur. Differentiam prius utrorumque respicio, quae est 30; hanc divido, fiunt 15; hanc minori termino, id est [h 1Kb] decem [Col. 1210C] appono, fiunt 25. Si igitur hic inter [i 1Kb] 10 et 40 medius collocetur, fit arithmetica proportionalitas hoc modo, 10, 25, 40. Item inter eosdem terminos medietatem geometricam collocemus. Extremos propria numerositate multiplico, ut 10 in 40 fiunt 400; horum tetragonale latus assumo, fiunt viginti. [j 1Kb] Vicies enim viginti fiunt 400. Hos igitur 20 medios inter 10 ac 40 si [k 1Kb] collocem, fit geometrica medietas subjecta descriptione formata, 10, 20, 40. Si vero harmonicam medietatem quaeramus, sibimetipsos copulamus extremos, ut 10 et 40 fient 50. Eorum differentiam quae est 30 in minorem terminum [l 1Kb] multiplicemus, scilicet in 10, ut fiant decies 30, qui sunt 300; hos si secundum 50 partimur, fiunt 6. Quos cum minori termino addiderimus, fient 16. Hunc igitur [Col. 1210D] numerum si inter 10 ac 40 medium collocemus, harmonica proportionalitas expedietur 10, 16, 40.



CAPUT XVII. De consonantiarum modo secundum Nicomachum.

Sed [m 1Kb] his hactenus. Nunc illud addendum videtur quemadmodum Pythagorici probant consonantias musicas in praedictis proportionibus inveniri, in qua re scilicet eis Ptolemaeus non videtur [n 1Kb] assensus, de quo paulo posterius dicemus. Haec enim ponenda est maxime esse prima suavisque consonantia, cujus [Col. 1211A] proprietatem sensus apertior comprehendit. Quale enim est unumquodque per semetipsum, tale et deprehenditur sensu. Si igitur cunctis notior est ea consonantia quae in duplicitate consistit, non est dubium primam esse omnium diapason consonantiam, meritoque excellere, quoniam cognitione praecedat. Reliquae vero hunc necessario secundum Pythagoricos ordinem tenent, quem dederint multiplicitatis augmenta et superparticularis habitudinis detrimenta. Monstratum quippe est quod multiplex inaequalitas superparticulares proportiones meriti antiquitate transcendat. Quocirca naturalis numerus ab unitate usque ad quaternarium disponatur, 1, 2, 3, 4. Igitur unibinarius comparatus proportionem duplicem facit, et reddit diapason consonantiam eam, quae est maxima, [Col. 1211B] [a 1Kb] ei simplicitate notissima. Si vero unitati ternarius comparetur, diapason ac diapente concordiam personabit. Quaternarius vero unitati comparatus quadruplam tenet, scilicet bis diapason efficiens symphoniam; quod si ternarius binario comparetur, diapente. Si vero quaternarius ternario diatessaron [b 1Kb] consonantiam supplet, isque est horum ordo cunctis ad se invicem comparatis. Nam comparatio quae restat, si quaternarium binario comparemus, cadet in duplicem proportionem, quam tenebat ad unitatem binarius comparatus; itaque maxime distant soni in bis diapason, cum a se quadrupla intervalli dimensione discedunt. Minimum vero, cum acutior graviorem tertia gravioris parte transcendit, ac stat deinceps concinentiarum modus, qui neque ultra quadruplam possit extendi, neque intra partem tertiam coarctari; et secundum Nicomachum [Col. 1211C] quidem hic consonantiarum est ordo, ut sit prima diapason, secunda diapason et diapente, tertia bis diapason, quarta diapente, quinta diatessaron.



CAPUT XVIII. De ordine consonantiarum sententia Eubulidis et Hippasi.

Sed Eubulides atque Hippasus alium consonantiarum ordinem ponunt: aiunt enim multiplicitatis augmenta superparticularitatis diminutioni rato ordine respondere. [c 1Kb] Itaque non posse esse duplum nisi dimidium, nec triplum praeter tertiam partem. Quoniam igitur sit duplum, ex eo diapason consonantiam reddi. Quoniam vero sit dimidium, ex eo quasi contraria divisione sesquialteram, id est diapente, effici proportionem. Quibus mixtis, scilicet diapason ac diapente, triplicem procreari, quae utramque contineat symphoniam, [Col. 1211D] sed rursus triplicis partem tertiam contraria divisione partiri. Ex qua rursus diatessaron symphonia nascetur. Triplicem vero atque sesquitertium junctos quadruplam comparationem proportionis efficere; unde fit ut ex diapason et diapente quae est una consonantia, et diatessaron una [d 1Kb] continentia conjungatur, quae in quadruplo consistens bis diapason nomen accepit. Secundum hos quoque hic ordo est: Diapason, diapente, diapason ac diapente, diatessaron, bis diapason.



CAPUT XIX. Sententia Nicomachi quae quibus consonantiis apponantur.
[Col. 1212A]

Sed Nicomachus non eamdem esse eis arbitratur contrariam positionem. Sed potius ut unitas in arithmeticis crementi erat diminutionisque principium, ita etiam diapason symphoniam reliquarum esse principium, illas vero sibi [e 1Kb] contraria divisione posse constitui; id vero facilius erit cognitu si prius [f 1Kb] praevideatur in numeris. Constituatur igitur unitas, duaeque partes ab ea fluant, una multiplicis, alia divisionis. Sitque haec formula: [Col. 1212B] [Figure: [Figura] 5Kb] Et ad hunc modum ad infinita progressio est. Binarius enim unitatis [g 1Kb] duplex est. Contraria vero ejus pars [h 1Kb] eisdem dimidium unitatis ostendit. Tres triplus et contraria pars tertia. Quatuor quadruplus, parsque et contraria quarta. Atque ita crescendi et decrescendi in simplici est unitate principium. Idem igitur nunc ad consonantias convertamus. [i 1Kb] Est igitur diapason quae dupla est supremi loco principii, quae vero reliquae sunt, in contraria divisione hoc modo. [Col. 1212C] Sesquialter quidem triplo, sesquitertius vero quadruplo, quod tali argumentatione probabitur. Idem enim [j 1Kb] primum est sesquialter, qui primus triplus principalis, scilicet unitatis. Nam ternarius idem primus triplus est, scilicet unitati. Idem primus sesquialter, si binario comparetur. Rursus idem ternarius ejusdem differentiae quam ad binarium facit, cujus naturaliter positus probatur esse sesquialter, triplus est. Cum igitur jure sesquialter triplici [k 1Kb] opponatur, diapente consonantia, diapente ac diapason consonantiae rationabiliter putatur opponi. Rursus quadruplus sesquitertii contrariam divisionem tenet. Nam qui est primus quadruplus, idem rursus primus sesquitertius invenitur hoc modo. Quaternarius quippe primus est quadruplus, si unitati primus sesquitertius, si ternario comparetur. Rursus ejus differentiae, [Col. 1212D] quam inter se ac ternarium tenet, ipse fit quadruplus. Unde fit ut sesquitertia proportio, quae est diatessaron, quadruplae proportioni, quae est bis diapason, in contrarium dividatur. Dupla vero quoniam nullam habet oppositam proportionem, nec ullius ipsa sesquialtera est, aut exstat numerus cui possit binarius, qui primus est duplus, superparticulari proportione conjungi, talem formam contrariae proportionis excedit. Atque idcirco secundum Nicomachum diapason consonantiarum principium teneat hoc modo: [Col. 1213A] [Figure: [Figura] 5Kb] Sed quamvis ita sese habeat, inquit tamen omnes melius multiplices proportiones consonantiarum praecedere, superparticulares sequi, sicut paulo ante descripsimus. Cum igitur consonantia sit duarum vocum rata permixtio, sonus vero modulatae vocis casus, una intentione productus, sitque idem minima particula modulationis, omnis vero sonus [a 1Kb] constet impulsu. Pulsus vero omnis ex motu [b 1Kb] fiat, cumque [Col. 1213B] motuum [c 1Kb] aliqui sint aequales, alii vero inaequales, inaequalium vero alii sint multo inaequales, alii vero minus, alii vero mediocriter inaequales. Ex aequalitate quidem nascitur sonorum aequalitas. Ex inaequalitate vero [d 1Kb] ea quae secundum mediocritatem distantiae inaequales sunt, manifestae, primaeque ac simpliciores eveniunt proportiones, quae sunt scilicet multiplices [e 1Kb] aut superparticulares, dupli, tripli, quadrupli, sesquialteri, atque sesquitertii consonantiae. Ex his vero [f 1Kb] quae in reliquis proportionibus, vel multimodis, vel non ita claris, vel longe omnino a se distantibus inaequalitates fiunt, dissonantiae existunt. Nulla autem sonorum concordia procreatur.



CAPUT XX. Quid oporteat praemitti ut diapason in multiplici genere demonstretur.

[Col. 1213C] Hoc igitur ita distincto, demonstrabitur diapason consonantiam, quae cunctarum optima est in multiplici inaequalitatis genere, et in duplicitatis habitudine reperiri. Ac primum quidem illud demonstrandum, quemadmodum in multiplicitatis genere diapason consonantia possit agnosci. Praecurrendum est igitur ad breve quiddam, quo prius cognito facilior demonstratio fiat, ab omni superparticulari, si continuam ei superparticularem quis auferat proportionem, quae est scilicet minor, id quod relinquitur minus est ejus medietate, quae detracta est proportionis, ut in sesquialtera ac sesquitertia. Quoniam sesquialtera major est, sesquitertiam de sesquialtera detrahamus, relinquitur sesquioctava proportio, quae duplicata non efficit integram sesquitertiam proportionem; [Col. 1213D] sed ea distantia minor est quae in semitonio reperitur; quod si duplicata sesquioctava comparatio non est integra [g 1Kb] sesquitertiae, simplex sesquioctava non est sesquitertiae proportionis plena medietas; quod si sesquiquartum sesquitertio auferas, id quod relinquitur medietatem sesquiquarti non efficit, idemque in caeteris.



CAPUT XXI. Demonstratio per impossibile diapason in multiplici genere esse.

Age nunc ad diapason consonantiam redeamus. [Col. 1214A] Quod si ea non est in multiplici genere linaequalitatis, cadet in superparticulare inaequalitatis genus. Sit igitur superparticularis proportio diapason consonantia. Auferatur ab ea continua consonantia, id est diapente, relinquitur diatessaron. Bis igitur diatessaron minus est uno diapente, et [h 1Kb] ipsum diatessaron non implet diapente consonantiae medietatem, quod est impossibile. Monstrabitur enim bisdiatessaron tono ac semitonio consonantiam diapente transcendere. Quocirca nec diapason quidem in superparticulari inaequalitatis genere poni potest. [Col. 1214B] [Figure: [Figura] 11Kb]



CAPUT XXII. Demonstratio per impossibile, diapente, diatessaron, et tonum in superparticulari esse.
[Col. 1214C]

Restat igitur ut diapente ac diatessaron, et tonum, in superparticularitate ponenda esse monstremus. Nam etsi id in prima quoque probatione ea qua diapason in superparticulari genere non esse ponenda monstravimus, id quoque quodam rationis modo perclaruit; sigillatim tamen de eo ac diligentius pertractemus. Nam si in superparticulari quis has habitudines ponendas esse non dixerit, in multiplici genere fatebitur collocandas. Nam in superpartienti vel caeteris mixtis cur poni non possint, superius (ut arbitror) explanatum est. Ponantur igitur, si fieri potest, in multiplici genere. Et quoniam diatessaron consonantia minor est, diapente major, diatessaron duplici, diapente vero triplici proportioni multiplicitatis [Col. 1214D] aptetur. Verisimile est enim ut est consonantia diatessaron consonantiae, diapente continua, ita si diatessaron in duplici statuitur, diapente incontinua duplicis poni, id est triplici. Tonus autem quoniam in habitudinibus musicis post diatessaron locatur, nimirum in ea proportione ponatur, quae est minor duplici. Haec autem in multiplicitatis genere non potest inveniri. Restat igitur ut in superparticularitatis habitudinem cadat. Sit igitur prima, id est sesquialtera, toni proportio. Nam si duplicem auferamus, triplici, quod relinquitur, sesquialter est. Quod si diatessaron [Col. 1215A] quidem duplex est, diapente vero triplum, [a 1Kb] sublato diatessaron a diapente tonus reliquus fit, nullo modo dubitari potest quin tonus in sesquialtera debeat proportione constitui. Sed duae sesquialterae proportiones duplicem vincunt, quemadmodum ex arithmeticis instructus sibi potest quisque colligere. Duo igitur toni diatessaron superabunt, quod est inconveniens: diatessaron enim duos tonos semitonii spatio transcendit. Non igitur fieri potest ut non diapente ac diatessaron in superparticulari inaequalitatis genere collocetur. Quod si quis tonum quoque in multiplici genere esse [b 1Kb] perscribat, quoniam quidem tonus minor est quam diatessaron. Diatessaron vero minus est quam diapente, diapente quidem ponatur in quadrupla, diatessaron in tripla, tonus in duplici. Sed diapente [Col. 1215B] constat ex diatessaron et tono. Quadruplum igitur secundum hanc rationem constabit, ex triplo ac duplo, quod fieri nequit. Rursus statuatur diatessaron quidem in triplici, et diapente in quadruplo. Si igitur auferamus triplum a quadruplo, sesquitertius relinquetur. Rursus si diatessaron diapente consonantiae subtrahas, fit reliquus tonus. Tonus igitur secundum hanc rationem in sesquitertia proportione constabit. Sed tres sesquitertii uno triplici sunt minores. Tres igitur toni unum diatessaron nulla ratione supplebunt, quod est falsissimum. Duo enim toni ac semilonium minus diatessaron consonantiam supplent. Ex his igitur demonstratur diatessaron consonantiam non esse multiplicem. Dico autem quoniam nec diapente consonantia in multiplici genere poterit collocari. [Col. 1215C] Nam si [c 1Kb] in eo statuatur, quoniam est ei minor continua, id est diatessaron, non locabitur diapente in minimo multiplici, id est duplici, scilicet ut sit locus quo diatessaron consonantia possit aptari. Sed diatessaron consonantia multiplicis generis non est. Quocirca nec diapente, in majore habitudine multiplicis quam est dupla quae minima est, aptari potest. Si igitur diapente in minima, scilicet dupla, diatessaron vero, quae minor est, in multiplici quidem aptari non potest. Non est enim quidquam minus a se duplici. Sit igitur sesquialtera, tonus vero sesquitertia, in continua enim proportione locabitur. Sed duo sesquitertii ampliores sunt uno sesquialtero. Duo igitur toni unam diatessaron consonantiam vincent, quod nulla ratione continget. Ex his igitur approbatur diapente [Col. 1215D] ac diatessaron in multiplici genere collocari non posse: quocirca in superparticulari inaequalitatis genere jure ponentur.



CAPUT XXIII. Demonstratio diapente et diatessaron in maximis superparticularibus collocari.

Illud quoque addendum [d 1Kb] necessario est, quoniam si diapente ac diatessaron superparticulares proportiones tenent, in maximis superparticularibus proportionibus collocantur. Sunt autem maxime sesquialtera et sesquitertia. Hoc vero [e 1Kb] approbabitur hoc [Col. 1216A] modo. Nam si in minoribus proportionibus quam sesquialtera vel sesquitertia diapente ac diatessaron consonantiae collocentur, non est dubium quin sicut aliae quaelibet proportiones superparticulares praeter sesquialteram et sesquitertiam junctae non efficiunt unum duplum, ita diapente ac diatessaron unum diapason nulla ratione concludunt. Quoniam enim diapason in duplici proportione esse monstratum est, duplex vero proportio ex sesquialtero sesquitertioque componitur; diapason vero ex diatessaron ac diapente copulatur, non est dubium quin, si totum diapason in duplici [f 1Kb] statuatur, diapente et diatessaron in sesquialtera sesquitertiaque proportione sint locandae. Aliter enim non poterunt diapason junctae perficere, quae consonantia in duplici proportione consistit, nisi in his [Col. 1216B] duabus proportionibus steterint sesquialtera scilicet ac sesquitertia. Aliae enim proportiones superparticulares [g 1Kb] hanc nulla ratione conjungent. [Figure: [Figura] 5Kb]



CAPUT XXIV Diapente in sesquialtera, diatessaron in sesquitertia esse, tonum in sesquioctava.

Dico autem quoniam proprie diapente in sesquialtera, et diatessaron in sesquitertia proportione consistit. Quoniam enim inter utrasque proportiones, [Col. 1216C] sesquialteram scilicet et sesquitertiam, sesquialtera est major et sesquitertia minor, quoniamque in consonantiis diapente major, diatessaron minor, apparet majorem proportionem majori, et minorem minori esse consonantiae [h 1Kb] aptandum. Erit igitur diapente quidem in sesquialtera, diatessaron vero in proportione sesquitertia collocanda. Quod si diatessaron a diapente [i 1Kb] consonantiam subtrahamus, relinquitur spatium, quod dicitur tonus. Sesquitertium vero si proportioni sesquialterae minuamus, relinquitur sesquioctava proportio. Quo fit ut tonus in sesquioctava debeat [j 1Kb] ratione constitui.



CAPUT XXV. Diapason ac diapente in tripla proportione esse, bis diapason in quadrupla.
[Col. 1216D]

Sed quoniam demonstratum est diapason quidem duplam, diapente vero sesquialteram, junctas vero duplam ac sesquialteram triplicem proportionem procreare, ex his [k 1Kb] etiam apparet diapente ac diapason in triplici proportione constitui. Sed si quis triplici proportioni sesquitertiam habitudinem jungat, quadruplam facit. Igitur si diapente ac diapason consonantiis diatessaron symphonia jungatur, fit quadruplum spatium vocum, quod bis diapason supra esse monstravimus.



CAPUT XXVI. Diatessaron ac diapason non esse consonantiam secundum Pythagoricos.
[Col. 1217A]

Sed in his illud diligens lector agnoscat, quod consonantiae consonantiis suppositae alias quasdam [a 1Kb] consonantes efficere. Nam diapente ac diatessaron junctae, diapason (ut dictum est) creant; huic vero, id est diapason, rursus si diapente symphonia jungatur, fit consonantia, quae ex utrisque vocabulis nuncupatur, diapason scilicet ac diapente. Cui si diatessaron addatur, fit bis diapason, quae quadruplam proportionem tenet. Quid igitur si diatessaron ac diapason consonantias jungamus, ullamne secundum Pythagoricos efficient consonantiam? Minime. Mox enim in superpartiens inaequalitatis genus cadit, nec [Col. 1217B] servat vel multiplicitatis ordinem, vel superparticularitatis simplicitatem. Age enim statuantur numeri quibus id facilius approbemus: sit enim ternarius, cujus sit senarius, duplus scilicet, in diapason proportione consistens. Huic aptetur sesquitertia quam diatessaron esse praediximus, ut octonarius. Is enim ad senarium diatessaron proportionem tenet, qui octonarius ad ternarium comparatus habet eum bis. Sed ne sit multiplex, habet etiam ejus aliquas partes, neque eas simplices. Duabus enim eum supervenit unitatibus, quae sunt duae tertiae partes ternarii, quem primum terminum minimumque locamus. Sint [b 1Kb] igitur termini hi, 3, 6, 8. [Col. 1217C] [Figure: [Figura] 9Kb] Illud quoque quae inter duas sibi continuas consonantias cadit, etenim neque duplum est integrum, ut diapason consonantiam prodat, neque triplum, ut diapason ac diapente efficiat symphoniam. Cui si tonus [Col. 1217D] addatur, mox triplum modum proportionis efficiet. Quoniam enim diapason ac diapente [c 1Kb] sibi junctae efficiunt triplum, diatessaron vero et tonus diapente consonantiam jungunt, si diapason [d 1Kb] consonantia addatur diatessaron, inconsonum fit, quoniam inter duplicem ac triplicem nulla potest naturaliter proportio multiplicitatis intelligi. Quod si ei adjicio tonum, [e 1Kb] fit diapason, diatessaron, et tonus, quod nihil distabit utrum diapason ac diapente sit. Diatessaron enim et tonus diapente constituunt. [f 1Kb] Sit enim diapason quidem 3 et 6; diatessaron 6 et 8; tonus 8 et 9; diapente 6 et 9; diapason ac diapente [Col. 1218A] 3 ac 9: erit igitur sic tripla proportio 3, 6, 8, 9. Sed quanquam de his multa Nicomachus, nos tamen qua potuimus brevitate partim ea ipsa quae Pythagorici affirmant promentes, partim ex eisdem quaedam consequentia argumentantes, probavimus, si diatessaron consonantiae diapason addatur, consonantiam ex his conjungi non posse. Quid vero sentiat de his Ptolemaeus, posterius apponam. Sed de his hactenus; nunc de semitoniis considerandum est. [Col. 1218B] [Figure: [Figura] 9Kb]



CAPUT XXVII. De semitonio in quibus minimis numeris constet.

Videntur enim semitonia nuncupata, non quod vere tonorum sint medietates, sed quod sint non integri toni. Hujusque spatii quod nunc quidem semitonium nuncupamus, apud antiquiores autem limma vel diesis vocabatur, hic modus est. Cum enim ex sesquitertia proportione quae diatessaron est, duae sesquioctavae habitudines, quae toni sunt, auferuntur, relinquitur spatium quod semitonium nuncupatur. Quaeramus igitur duos tonos continua dispositione [Col. 1218C] descriptos. Sed, quoniam hi (ut dictum est) in sesquioctava proportione consistunt, duasque sesquioctavas proportiones continuas adhibere non possumus, nisi multiplex ille, a quo [g 1Kb] hae derivari possint, reperiatur, sit unitas prima [h 1Kb] eique octonarius octuplus primus. Ab hoc igitur unum sesquioctavum potero derivare. Sed quia duos quaerimus, fient octies octo, atque ex eo 64 explicentur. Erit igitur secundus octuplus a quo possumus duas sesquioctavas proportiones educere. Namque octo quae est octava pars 64 unitatum eisdem additi totam summam 72 perficiunt; his vero si sua octava similiter opponatur, quae est novenarius, 81 reddunt. Eruntque hi duo toni continui principali dispositione conscripti 64, 72, 81. [Col. 1218D] [Figure: [Figura] 4Kb] Nunc igitur 64 unitatum sesquitertium conquiramus. Sed quoniam 64 probantur partem tertiam non habere, si omnes hi numeri ternario multiplicentur, mox eis pars tertia contingit, et omnes in eadem proportione durabunt, in qua fuerunt antequam his ternarius multiplicator accederet; fiant igitur ter 64, id est 192, horum tertia 64 eisdem addita 256 reddet. Erit igitur haec sesquitertia proportio diatessaron [Col. 1219A] consonantiam tenens. Nunc igitur duas sesquioctavas proportiones ad 192 duobus se numeris continentes rato ordine collocemus; fiant igitur ter 72, id est 216. Rursus ter 81, qui sunt 243, qui inter duos supra scriptos terminos collocentur hoc modo: 192, 216, 243, 256. [Figure: [Figura] 6Kb] In hac dispositione proportionum, primus numerus ad postremum diatessaron constituit consonantiam. Idem vero primus ad secundum, et secundus ad tertium [Col. 1219B] geminos [a 1Kb] constituunt tonos. Constat igitur spatium quod relinquitur ex 243 ad 256, in quibus minimi semitonii forma consistit.



CAPUT XXVIII. Demonstrationes non esse: 243 ad 256 toni medietatem.

Approbo igitur 243 ad 256 distantiam non esse integram toni medii dimensionem. Etenim ducentorum quadraginta trium et ducentorum 56, differentia 13 tantum unitatibus continetur. Qui tredecim minus quidem quam minoris octavam decimam, plus vero quam nonam decimam obtinent partem. Si enim octies decies tredecim ducas, efficies 234, qui 243 nullo modo aequabit; si decies novies multiplices, supervadent, cum oporteat omne semitonium, si tamen integrum toni dimidium tenet, inter sextam decimam partem ac septimam decimam collocari. Quod [Col. 1219C] posterius demonstrabitur. Nunc illud liquebit talem semitonii distantiam sibimet geminatam, unum toni spatium non posse complere. Age enim ut sese 256 ad 243 habent, tales duas sibimet continuas proportiones, secundum superius descriptam regulam disponamus; 200 enim et 50 et 6 in semetipsos multiplicemus, et sit maximus terminus 65536. Item 243 propria numerositate concrescant, et sit minimus terminus 59049. Rursus igitur 256 ad ducentorum 43 [b 1Kb] multitudinem concrescant. Erit igitur numerus 62208; hic igitur medius collocetur hoc modo: [Figure: [Figura] 4Kb] In eadem igitur sunt proportione ducenti 56 et 243, In qua 65536 ad 62208; et item 62208 ad 59049. [Col. 1219D] Sed maximus eorum terminus, qui est 65536, ad minimum qui est 59049, unum integrum non [c 1Kb] efficit tonum. Quod si primi ad secundum proportio, quae est aequa secundi ad tertium proportioni, integri esse semitonii probaretur, duo dimidia juncta unum necessario efficerent tonum. Nunc autem cum non sit extremorum terminorum sesquioctava proportio, manifestum est haec duo spatia proprie tonorum dimidia non videri. Quidquid enim cujuscunque est dimidium, id si duplicetur illud efficit, [d 1Kb] cujus dicitur esse dimidium. Si vero illud implere non possit geminata particula, minus est parte dimidia. Si vero [Col. 1220A] superfluat ac supervadat, plus est parte dimidia [e 1Kb] . Praeterea probabuntur 65536 non facere sesquioctavam proportionem. Si 59049 unitatibus comparentur, si octava pars 59049, eisdem secundum eas quae in arithmeticis dictae sunt regulas aggeratur. Quae quoniam in integris numeris non consistit, idcirco eamdem octavam partem relinquimus lectorum diligentiae computandam. Liquet igitur eam proportionem quae in 256 et 243 est constituta, non esse integrum dimidium toni; quocirca id quod vere semitonium nuncupatur, pars toni minor est quam dimidia. [Col. 1220B] [Figure: [Figura] 10Kb] [f 1Kb] (Pinxissem totum spatium toni. At minimus terminus puta 59049 praecedentem sesquioctavam non habet, cum ipse sit quintus sesquioctavus, quinti octupli. Ut id in figurula ante picta comperies.)



CAPUT XXIX. De majore parte toni in quibus minimis numeris constet.

Reliqua igitur pars, quae major est, apotome nun cupatur a Graecis, a nobis vero potest vocari decisio. [Col. 1220C] Id enim natura fert, ut quotiens aliquid secatur, ita ut non aequis partibus dividatur, quarto minor pars dimidio minor est, tanto major pars eadem, quae auctior est, dimidium vincat. Quantum igitur semitonium minus integro dimidio toni minus est, tanto apotome toni integrum superat dimidium et vincit. Et quoniam docuimus semitonium in 256 et 243 principaliter stare, nunc ea quae apotome dicitur. In quibus possit minimis constare numeris approbemus. Si igitur 243 partem recipere octavam possent cum ad eum sesquioctavus numerus comparetur, tunc 256 habitudo ad sesquioctavam summam minimi numeri comparata, apotomen necessaria ratione monstraret. Nunc vero quoniam ei pars octava deesse monstratur, utrique numeri octies fiant. Et ex 243 quidem octies multiplicatis fit numerus 1944. Quibus si propria [Col. 1220D] conferatur octava qui sunt 243, fient 2187. Rursus 256 per octonarium crescant, fient igitur 2048. Atque hic suprascriptorum terminorum in medio collocetur. [Figure: [Figura] 7Kb] [Col. 1221A] Tertius igitur terminus ad primum toni retinet proportionem. Secundus ad primum semitonii minoris. Apotomes vero tertius ad secundum. Atque in hisdem primis apotomes videtur constare proportio, cum semitonii in 256 et 243, minimis numeris spatium contineatur. Idcirco autem 1944 et 2048 in eadem proportione sunt qua 243 ad ducentos 56, quoniam 256 et 243 octonario multiplicati sunt. Si enim unus numerus duos quoslibet numeros multiplicet, qui ex ea multiplicatione nascuntur, in eadem erunt proportione qua fuerunt hi numeri quos prior numerus multiplicavit.



CAPUT XXX. Quibus proportionibus diapente, diapason, constent, et quoniam diapason sex tonis non constet.

[Col. 1221B] Sed quoniam de diatessaron consonantia latius diximus, brevius et pene puris numeris de diapason ac diapente consonantiis disseramus. Diapente enim constat ex tribus tonis ac semitonio, id est ex diatessaron et tono. Disponantur enim numeri quos superior descriptio comprehendit, 192, 216, 243, 256. [Col. 1221C] [Figure: [Figura] 9Kb] In hac igitur dispositione primus terminus ad secundum, et secundus ad tertium tonorum [a 1Kb] retinet proportiones. Sed tertius ad quartum semitonii minoris, ut supra monstratum est. Si igitur 256 octava eisdem quorum octava est apponatur, fient 288. Quibus 192 comparati, sesquialterum spatium proportionis efficiunt. [Figure: [Figura] 4Kb] [Col. 1221D] Quocirca tres quidem toni sunt, si primus ad secundum, secundus ad tertium, quintus conferatur ad quartum. Semitonium vero minus tertii ad quartum terminum comparatio tenet; quod si diatessaron quidem duorum tonorum est ac semitonii minoris, diapente vero trium tonorum ac semitonii minoris, junctae vero diatessaron ac diapente unum diapason videntur efficere, erunt quinque toni et duo spatia semitoniorum minora, quae unum tonum non videantur implere. Non est igitur diapason consonantia constans sex tonis, ut Aristoxenus arbitratur, quod in numeris quoque dispositum evidenter apparet. [Col. 1222A] Sex enim toni in ordinem disponantur, scilicet in sesquioctavis proportionibus constituti, sex vero sesquioctavae proportiones a sexto octuplo procreantur. Disponantur igitur sexoctupli, hoc modo: [Figure: [Figura] 4Kb] Ab hoc igitur ultimo numero sex toni in sesquioctava proportione constituti locentur, hoc modo dispositis, primum octupiis terminis, ut octavae terminorum partes ipsorum terminorum lateribus adjungantur; sit autem descriptio talis: [Col. 1222B] [Figure: [Figura] 11Kb] Hujus igitur dispositionis haec ratio est. Continuus enim versus, qui limes [b 1Kb] dicitur, octuplos numeros tenet. A sexto vero octuplo sesquioctavae proportiones ducuntur. Ubi vero octavas partes scripsimus, octavae sunt eorum numerorum partes, quibus adjacent. Quae si eisdem quibus adjacent apponantur, [Col. 1222C] posteriores numeros creant, ut in primo, qui est 262144. Hujus octava 32768; hi sibimet si conjungantur posteriorem efficit numerum qui est 294912. Idemque in caeteris [c 1Kb] invenitur. Si igitur ultimus numerus qui est 531441 duplus esset prioris numeri qui est 262144, recte diapason sex tonis constare videretur. Nunc autem si minimi numeri, id est prioris, duplicem conquiramus, minor erit eo numero qui est maximus ac supremus. Nam 262144 numeri duplus est qui ad eum scilicet diapason consonantiam tenet 524288; hic igitur minor est eo numero qui sextum retinet tonum, eo scilicet qui est 531441. Minor est igitur diapason consonantia sex tonis. Atque id quod sex toni diapason consonantiam supervadunt, voco comma, quod constat in minimis numeris 524288 et [Col. 1222D] 531441. [Figure: [Figura] 6Kb] Sed de his quid Aristoxenus sentiat, qui auribus dedit omne judicium, alias commemorabo. Nunc voluminis seriem fastidii vitator astringam. [Col. 1223] [Figure: [Figura] 14Kb]



LIBER TERTIUS.
[Col. 1223]


CAPUT PRIMUM. Adversus Aristoxenum demonstratio superparticularem proportionem dimidii in aequa non posse, atque ideo nec tonum.
[Col. 1223A]

Superiore volumine demonstratum est diatessaron consonantiam ex duobus tonis [a 1Kb] copulari ac semitonio, diapente vero ex tribus tonis ac semitonio constare. Sed ea semitonia dimidium toni integrum non posse perficere, si sigillatim considerata tractentur, atque ideo diapason ad sex tonos nullo modo pervenire. Sed quoniam Aristoxenus musicus, judicio [Col. 1223B] aurium cuncta permittens, haec semitonia non arbitratur esse secundum Pythagoricos contractiora dimidio, sed sicut semitonia dicuntur, ita esse dimidietates tonorum, de [b 1Kb] eisdem rursus paulisper est disputandum, demonstrandumque prius nullam superparticularem habitudinem noto numero posse dividi in integram medietatem. Inter duos enim numeros superparticularem proportionem continentes, sive illi sint principales, quorum est unitas [c 1Kb] differentia, sive posteriores, nullus ita poterit medius [Col. 1223C] numerus collocari, ut quam minimus proportionem tenet ad medium, eam medius teneat ad extremum, scilicet ut in geometrica proportione, sed aut differentias aequas facere potest, ut sit aequalitas secundum arithmeticam medietatem, aut harmonicam inter eosdem terminos medius numerus collocatus faciet medietatem, aut quamlibet aliam, quarum in arithmeticis fecimus mentionem. Quod si id demonstrabitur, nec illud quidem constare poterit, sesquioctavam proportionem, quae tonus est in dimidia [Col. 1223D] posse discerni, quando quidem sesquioctava omnis insuperparticulari inaequalitatis genere consistit. Id vero melius inductione monstrabitur. Nam si per singulas proportiones consideratione deducta, scilicet superparticulares, nulla prorsus occurrit quae, interposito medio termino, aequis proportionibus dividatur, non est dubium quod superparticularis comparatio non possit in aequa partiri. Quod si videtur consonum auribus aliquid canere, cum cuilibet voci duobus tonis ac semitonio integro distans vocula [Col. 1224A] comparetur, id non esse consonum natura monstratur. Sed quoniam sensus omnis quae minima sunt comprehendere nequeat, idcirco hanc differentiam, quae ultra consonum procedit, sensum aurium non posse distinguere, fore autem ut deprehendatur, si frequentissime talis particula per eosdem crescat errores. Nam quod in minimo haud sane cernitur, compositum conjunctumque cum jam magnum esse coeperit pervidetur. A qua igitur proportione est ordiendum [d 1Kb] an compendium dabimus quaestioni, si [Col. 1224B] ab eo de quo quaeritur ordiamur. Id vero est tonus, in duo aequa possit partiri necne. Nunc igitur de tono est pertractandum, et quemadmodum non possit in duo aequa dividi demonstrandum est. Quam demonstrationem si quis ad reliquas superparticulares comparationes transferat, similiter demonstrabitur superparticularem in aequa noto atque integro numero separari non posse. Primi igitur tonum continentes numeri sunt 8 atque 9. Sed quoniam se isti ita naturaliter consequuntur, ut medius inter eos numerus non sit eosdem binario, quo scilicet minimo possum, [Col. 1224C] multiplico. Fiunt igitur 16 ac 18, inter hos vero [e 1Kb] naturaliter numerus cadit qui est 17; igitur 18 ad 16 tonus est. Sed 10 et 8 ad 10 et 7, comparatus habet eum tonum, et ejus septimam decimam partem. Septima decima vero pars minor est sexta decima naturaliter. Major est igitur proportio quae sub 16 ac 17 numeris continetur, quam ea quae sub 17 ac 18. Qui disponantur hoc modo, et sit A 16, C 17, B 18. Medietas igitur [f 1Kb] integra toni inter C ac B nullo modo cadet. Minor est enim C B proportio C A [Col. 1224D] proportione. Ad majorem igitur partem medietas rata ponenda est. Sit vero medietas D. Quoniam igitur D B quidem proportio, quod est integrum dimidium toni, major est C B proportione, quae est minor pars toni, A C autem proportio quae est major pars toni A D proportione major est, quod est dimidium toni, est autem A C proportio sesquisextadecima, C B autem sesquiseptimadecima, non est dubium quin integra medietas inter sesquisextadecimam [Col. 1225A] ac sesquiseptimamdecimam cadat. Sed hoc in integro numero nullo modo poterit inveniri. [Col. 1225B] [Figure: [Figura] 10Kb] Quoniam vero ad 16 numerum 17 numerus comparatus, supersesquisextamdecimam obtinet proportionem, si ejusdem 17 numeri sextam decimam requiramus, erit unitas, atque unitatis pars 16, hanc si eidem 17 numero conjungamus, fiunt 18 et pars sexta decima. Si igitur 18 et pars sexta decima [a 1Kb] 16 numero comparetur, recte toni mensuram videtur excedere, cum ad eum solus 18 numerus sesquioctavam [Col. 1225C] custodiat proportionem. Unde fit ut quoniam supersesquisextadecima proportio tonum bis aucta transcendit, non sit integrum toni dimidium. Quidquid enim bis ductum transcendit aliquid, id ultra dimidium illius esse videbitur quod transcendit. Quocirca super sesquisextadecima, non erit toni dimidium. Ac per hoc, nec alia ulla major sesquisextadecima proportione toni poterit esse dimidium, cum ipsa sesquisextadecima integro toni dimidio sit major. Sed quoniam, sesquisextamdecimam proportionem continua sequitur sesquiseptimadecima, videamus an ea tonum bis multiplicata non impleat, 17 igitur numeri sesquiseptimamdecimam partem tenet terminus 18. In eadem igitur proportione si ad 18 [Col. 1225D] numerum alium comparemus, erit 19 et septimadecima pars. Quod si ad 17 terminum in sesquioctava proportione positum numerum comparemus, fient 19, et pars octava. Major vero est pars octava parte septima decima. Major [b 1Kb] igitur est proportio numerorum 17 ac 19 et octava quam ea quae in 17 ac 19 et parte septima decima continetur, quae sunt scilicet bis sesquiseptimaedecimae proportiones. Duae igitur sesquiseptimaedecimae unum tonum non videntur implere. Non est igitur sesquiseptimadecima toni dimidium, quoniam quae duplicata non [c 1Kb] implet integrum, non [d 1Kb] continet dimidium. Semper enim dimidium duplicatum ei cujus dimidium est coaequatur. [Col. 1226A] [Figure: [Figura] 45Kb] [Figure: [Figura] 12Kb] [Figure: [Figura] 12Kb]



CAPUT II. Ex sesquitertia proportione sublatis duobus tonis, toni dimidium non relinqui.
[Col. 1227A]

Jam vero si eos numeros disponamus qui de sesquitertia proportione duobus tonis retractis relinquuntur, in his considerare possumus utrum ea proportio quae post duos tonos relinquitur, integri loco semitonii censeatur; quod si ita repertum sit, illud quoque est comprobatum diatessaron consonantiam duobus tonis atque integro semitonio copulari. Erat igitur superius terminus primus 192. Ad hunc sesquitertiam proportionem tenebant 256. Sed ad primum [Col. 1227B] terminum 216 faciunt tonum. Ad 216 rursus 243 toni obtinent locum. Est igitur quod relinquitur ex diatessaron tota proportione, ea scilicet habitudo quae in 243 et 256 unitatibus constat. Haec igitur si probatur integri toni esse dimidium, dubitari non potest diatessaron ex duobus tonis semitonioque [a 1Kb] constare. Quoniam igitur demonstratum est toni dimidium inter sesquisextamdecimam et sesquiseptimamdecimam proportionem locari, ab hac comparatione etiam haec proportio metienda est. Ne enim longius progrediamur, sumo ex 243 octavam decimam partem, ea fit 13 et semis. Hanc si eisdem apposuero, fiunt 256 et semis. Apparet igitur minorem proportionem esse 256 ad 243 sesquioctavadecima habitudine. Quod si dimidius tonus major quidem est in [Col. 1227C] sesquisextadecima, minor vero in sesquiseptima decima proportione. Sesquioctavadecima vero minor est sesquiseptimadecima habitudine, ducentorum vero 56 ad ducentos 43 comparatio, quae scilicet relinquitur ex diatessaron duobus retractis tonis, minor est sesquioctavadecima. Non est dubium quin haec duorum numerorum proportio semitonio longissime diminutior sit.



CAPUT III. Adversum Aristoxenum demonstrationes diatessaron consonantiam ex duobus tonis et semitonio non constare, nec diapason sex tonis.
[Col. 1227D]

Quod si (ut ait Aristoxenus) diatessaron consonantia ex duobus tonis semitonioque conjungitur, duae diatessaron consonantiae necessario quinque tonos efficient, et diapente ac diatessaron junctae, sicut unum diapason jungunt, ita sex tonis continua proportione coaequantur. Et quoniam paulo ante sex disposuimus tonos, quorum minimus erat numerus 262144, ad hunc vero ultimus in sexto collocabatur tono numerus 531441, quintum vero retinebant tonum 472392, disponantur hoc modo: [Col. 1228A] [Figure: [Figura] 14Kb] [Col. 1228B] Nunc igitur de minoribus numeris, id est quinque tonis, loquamur. Si ergo diatessaron duobus tonis ac semitonio, bis vero diatessaron quinque consisteret [Col. 1228C] tonis, cum ex 262144 diatessaron intenderem, cumque de 472392 aliud diatessaron remitterem, idem inter utramque intentionem remissionemve numerus inveniretur. Id autem fit hoc modo: a numero qui est 262144 besse diatessaron intendo, id est sesquitertium, qui fit in 349525 et triente. Rursus de 472392 numeris remitto sesquitertiam proportionem, quae sit in 354294, has igitur proportiones disponamus hoc modo, et sit primus quidem numerus A, secundus vero B, tertius C, quartus D. [Figure: [Figura] 10Kb] [Col. 1228D] Quoniam igitur A terminus ab D termino quinque remotus est tonis, quoniamque diatessaron in duobus tonis ac semitonio jungitur, ut Aristoxenus arbitratur, unumque diatessaron, inter A atque B, aliud vero inter C atque B positum est, B et C terminos non oportet esse diversos, sed unos atque eosdem, [Col. 1229A] ut integre quinque toni ex duabus diatessaron consonantiis constare videantur. Nunc vero quoniam est differentia 4768 et besse, arguitur diatessaron minime tonis duobus ac semitonio conjungi.



CAPUT IV. Diapason consonantiam á 6 tonis commate excedi, et qui sit minimus numerus commatis.

Sed hanc si quaerimus [a 1Kb] in integris numeris differentiam collocare, quoniam in ea parte quae est besse pars tertia si addatur, plenam efficit unitatem, quae pars tertia ejusdem besse dimidium est, si totius differentiae dimidium eidem adjecero, quod est 2384 et triens sit omnis summa 7153. Quae dudum commatis [Col. 1230A] proportionem tenebat. Comma enim est quo sex toni superant diapason consonantiam, quod in primis 7153 unitatibus continetur. Ut igitur differentiae dimidium proprium adjecimus, ut in 7153 excresceret, ita etiam cunctis A B C D terminis medietates proprias adjungamus, et eadem erit in omnibus quae supra proportio, fietque eadem inter quinque tonos ac bis diatessaron differentia quae est inter sex tonos ac diapason consonantiam differentia, scilicet 7153 unitates. Unde colligitur quinque tonos bis diatessaron, et sex tonos unum diapason tamen commate superare. Quod in primis 7153 unitatibus [b 1Kb] invenitur. Id autem patefaciet haec subjecta descriptio: [Figure: [Figura] 62Kb]



CAPUT V. Quemadmodum Philolaus tonum dividat.
[Col. 1229A]

Philolaus vero Pythagoricus alio modo tonum dividere tentavit; statuens scilicet primordium toni ab [Col. 1230A] eo numero qui primus cubum a primo impari (quod maxime apud Pythagoricos honorabile fuit) efficeret. Nam cum ternarius numerus primus sit impar, tres tertio 9, atque id ter si duxeris, 27 necessario exsurgent, [Col. 1231A] qui ad 24 numerum tono distat, eamdem ternarii differentiam servans. Ternarius enim 24 summae octava pars est. Quae eisdem addita primum a ternario cubum 20 ac 7 reddit. Ex hoc igitur Philolaus duas efficit partes: unam quae dimidio sit major, eamque apotomen vocat; reliquam quae dimidio sit minor, eamque rursus diesim dicit, quam posteri semitonum minus appellavere. Harum vero differentiam comma ac primum diesim in 13 unitatibus constare arbitratur, eo quod [a 1Kb] hoc inter 256 et 243 pervisa sit differentia. Quodque idem numerus, id est 13, ex novenario ternario atque unitate consistat, quae unitas puncti obtineat locum. Ternarius vero primae imparis lineae. Novenarius primi imparis quadrati. Ex his igitur causis cum 13 diesim ponat, quod semitonium [Col. 1231B] nuncupatur, reliquam 27 numeri partem quae ex 14 unitatibus continetur, [b 1Kb] apotome esse constituit. Sed quoniam inter 13 et 14 unitas differentiam facit, unitatem loco commatis censet esse ponendam, totum vero tonum in 27 unitatibus locat, eo quod inter 216 ac 243 qui inter se distant tono 27 sit differentia. [Figure: [Figura] 5Kb]



CAPUT VI. Tonum ex duobus semitoniis ac commate constare.
[Col. 1231C]

Ex quibus facile apparet tonum duobus semitoniis minoribus et commate constare. Nam si totus tonus ex apotome constat ac semitonio, semitonium vero ab apotome differt commate; nihil est aliud apotome nisi semitonium minus et comma. Si igitur duo semitonia minora de tono quis auferat, comma fit reliquum.



CAPUT VII. Demonstratio, tonum duobus semitoniis commate distare.

[Col. 1231D] Idem vero hoc quoque probabitur modo. Nam si diapason [Col. 1232A] quinque tonis ac duobus minoribus semitoniis continetur, superantque sex toni diapason consonantiam uno commate, non est dubium quin tonis quinis ab utroque spatio sublatis fiant reliqua ex diapason quidem duo semitonia minora, de sex vero tonis tonus. atque hic tonus haec duo semitonia quae relinquuntur [c 1Kb] vincit commate. Quod si duobus eisdem semitoniis comma reponatur, aequabunt tonum; constat igitur unum tonum duobus semitoniis minoribus et commati, quod in 7153 primis unitatibus invenitur, aequari.



CAPUT VIII. De minoribus semitonii interrallis.

[Col. 1232B] Philolaus igitur haec atque his minora spatia talibus diffinitionibus includit. Diesis, inquit, est spatium quo major est sesquitertia proportio duobus tonis. Comma vero est spatium quo major est sesquioctava proportio duabus diesibus, id est duobus semitoniis minoribus. Schisma est dimidium commatis. Diaschisma vero dimidium dieseos, id est semitonii minoris. Ex quibus illud colligitur, quoniam tonus quidem dividitur principaliter in semitonium minus atque apotomen. Dividitur etiam in duo semitonia et comma, quo fit ut dividatur in quatuor diaschismata et comma. Integrum vero dimidium toni quod est semitonium, constat ex duobus diaschismatibus, [d 1Kb] quod [Col. 1232C] est unum semitonium minus, et schismate, quod est dimidium commatis. Quoniam [e 1Kb] cum totus tonus ex duobus semitoniis minoribus et commate conjunctus est, si quis id integre dividere velit, faciet unum semitonium minus commatisque dimidium. Sed unum semitonium minus dividitur in duo diaschismata. Dimidium vero commatis unum schisma est. Recte igitur dictum est integre dimidium tonum in duo diaschismata atque unum schisma posse partiri. Quo fit ut integrum semitonium a minore semitonio uno schismate differre videatur, apotome autem a minore semitonio duobus schismatibus differt, differt enim [Col. 1232D] commate; sed duo schismata unum perficiunt comma. [Figure: [Figura] 24Kb]



CAPUT IX De toni partibus per consonantias sumendis.
[Col. 1233A]

Sed de his quidem hactenus. Nunc vero illud videtur esse dicendum, quemadmodum per consonantias musicas imperata possimus spatia nunc extendere, nunc vero remittere. Id autem [a 1Kb] linealiter fiat, lineaeque quas describimus vocis [b 1Kb] accipiuntur loco. Sed sese jam ratio ipsa demonstret. Sit propositum toni spatium per consonantiam sumere, in acutum scilicet atque gravem. Sit sonus B, ab hoc intendo alium sonum qui diapente spatio ab eo quod est B distet ad eum qui est C. Ab hoc remitto diatessaron consonantiam ad id quod est D, et quoniam inter diapente ac [Col. 1233B] diatessaron tonus differentiam facit, D B spatium tonus repertus est. [Figure: [Figura] 7Kb] Ad graviorem vero partem ita modulabimur tonum. [Col. 1233C] Ab eo quod est B diatessaron intendo ad F, et ab F diapente remitto ad K. Erit K B tonus. Animadvertet igitur diligens lector ad D B quidem ad acutam partem effectum tonum, ad K B autem ad gravem. [Figure: [Figura] 7Kb] [Col. 1233D] Sit propositum minorem toni partem per consonantiam sumere in acutam partem atque gravem. Minor vero toni pars est spatium quo duos tonos diatessaron consonantia transcendit. Sit enim sonus A, intendo ab A diatessaron ad B. Rursus intendo ab B diatessaron ad C, ab C remitto diapente ad D. Tonus est igitur B D. Rursus ab D intendo diatessaron ad E. Remitto iterum ab E diapente ad F. Tonus est igitur D F. Duo igitur sunt toni B D, D F. Et erat B A integrum diatessaron. Erit igitur F A minor toni pars, quod semitonium nuncupatur [Col. 1234A] [Figure: [Figura] 9Kb]

Ad graviorem vero partem hoc modo: sit sonus A, intendo duos tonos per consonantiam ad G, diatessaron vero ab G remitto ad K; erit igitur K A minor semitonii pars, quod oportebat efficere. [Figure: [Figura] 5Kb] [Col. 1234B] Si [c 1Kb] ergo a tribus tonis diatessaron auferamus, apotome fit reliqua. Sint enim tres toni A B, B C, C D; ab his auferatur A E diatessaron. Erit igitur E C semitonium minus; apotome igitur est E D. [Figure: [Figura] 6Kb] [Col. 1234C] Hanc igitur apotomen si sit commodum sic sumemus. Ac primum quidem ad acutum intendo tres tonos, ab A eos qui sunt ad B, et ab eo [d 1Kb] quod est B ad C diatessaron consonantiam remitto, fit C A apotome reliqua. [Col. 1234D] [Figure: [Figura] 5Kb] Quod si idem spatium ad gravem sonum velimus efficere fit hoc modo: sit sonus A, intendo semitonium [Col. 1235A] minus, id quod est A D, remitto ab D tonum qui est D E. Erit igitur E A ea quam requirimus apotome. [Figure: [Figura] 6Kb] Sit propositum [a 1Kb] in acutam partem comma sumere, fit sonus A; intendo apotomen A B, remitto semitonium minus B C, et quoniam semitonium apotome minus est commate, comma erit C A. [Figure: [Figura] 6Kb] [Col. 1235B] Rursus ad gravem partem hoc modo intendo: ab A sono semitonium minus, id quod est A D, ab D vero remitto apotomen, id quod est D E. Erit igitur comma C A. [Figure: [Figura] 6Kb]



CAPUT X. Regula sumendi semitonii.
[Col. 1235C]

Oportet vero has omnes consonantias rite esse animo atque auribus notas; frustra enim haec ratione et scientia colliguntur, nisi fuerint usu atque exercitatione notissima. Ut vero id quod institutione musicae adorsi sumus non mox auribus, quod jam provectorum in musica est, sed ratione interim censeatur. Unum dabimus exemplum inveniendi spatii, quod videtur esse paulo difficilius, scilicet semitonii [Col. 1235D] minoris, ut in utramque partem, acutam scilicet atque gravem, rato possit ordine reperiri. Sit diatessaron A B: oportet igitur circa A B [b 1Kb] consonam minus semitonium ad graviorem partem acutioremque deducere. Intendo igitur B C diatessaron. Remitto rursus diapente C D. Erit igitur tonus B D; diatessaron enim consonantia a diapente consonantia tono superatur, et C B spatium ab C D spatio B D spatio transcenditur. Rursus intendo diatessaron D E, remitto autem diapente E F. Tonus est igitur D F. Sed D B tonus erat. Semitonium igitur minus est A F, quod, subtractis duobus tonis F D, B D ab A B diatessaron [Col. 1236A] spatio relinquitur. Rursus remitto diatessaron A G intendo diapente G H. Erit igitur A H tonus. Sed erat A F semitonium. Erit igitur F H apotome. Rursus remitto diatessaron H K, intendo diapente K L: tonus igitur est H L. Erat autem tonus H A. Semitonium igitur minus est L B. Sed erat tonus B D. Erit igitur I D apotome. Rursus intendo diatessaron F M. Semitonium igitur est B M. Remitto diatessaron L N; semitonium igitur est N A. Per consonantiam igitur sumpta sunt circa A B diatessaron, duo semitonia, B M quidem ad acutum; N A vero ad gravem partem totumque; M N minus est quam diapente. Constat enim ex quinque semitoniis, et apotome geminata ex duobus igitur tonis et tribus semitoniis minoribus, et quoniam duo semitonia unum tonum implere nequeunt. [Col. 1236B] Sed relinquitur comma, totum M N spatium minus est spatio diapente consonantiae uno commate. Quod facillime diligens lector [c 1Kb] intelliget. [Figure: [Figura] 16Kb] [Col. 1236C] Sed quoniam paululum de commatis ratione praediximus, non est diffugiendum et in quali proportione idem ipsum comma contineatur ostendere. Est enim comma quod ultimum comprehendere possit auditus, dicendumque est semitonium minus ac semitonium majus, quantis sigillatim commatibus constare videantur. Ipse quoque tonus quantis rursus commatibus [d 1Kb] conjungitur. Ac primum hinc conveniens sumatur initium.



CAPUT XI. Demonstratio, Architae superparticularem in aequa dividi non posse, ejusque reprehensio.
[Col. 1236D]

Superparticularis proportio scindi in aequa medio proportionaliter interposito numero non potest. Id vero posterius firmiter demonstrabitur. Quam enim demonstrationem ponit Architas, nimium fluxa est. Haec vero est hujusmodi: Sit, inquit, superparticularis proportio A B. Sumo in eadem proportione minimos C E. Quoniam igitur sunt minimi in eadem [Col. 1237A] proportione C E, et sunt superparticulares, E numerus C numerum parte [a 1Kb] una sua ejusque transcendit. Sit autem haec D. Dico quoniam D non erit numerus, sed unitas. Si enim est numerus D et pars ejus est qui est E, [b 1Kb] metietur D numerus E numerum. Quocirca et E numerum metietur. Quo fit ut C quoque metiatur, utrumque igitur C et E numeros metietur D numerus, quod est impossibile. Qui enim sunt minimi in eadem proportione quibuslibet aliis numeris, hi primi ad se invicem sunt, et solam differentiam retinent [c 1Kb] unitatem; unitas igitur est D: igitur E numerus C numerum unitate transcendit. Quocirca nullus incidet [d 1Kb] medius numerus, qui eam proportionem aequaliter scindat. Quo fit ut nec inter eos qui eamdem his proportionem tenent, medius possit numerus [Col. 1237B] collocari, qui eamdem proportionem aequaliter scindat. [Figure: [Figura] 9Kb] Et secundum Architae quidem rationem idcirco in superparticulari [Col. 1237C] nullus medius terminus cadit, qui aequaliter dividat proportionem, quoniam minimi in eadem proportione sola differunt unitate. Quasi vero non etiam in multiplici proportione minimi eamdem unitatis differentiam sortiantur. Cum plures videamus esse multiplices praeter eos qui in radicibus collocati sunt, inter quos medius terminus scindens aequaliter eamdem proportionem possit aptari. Sed haec qui arithmeticos nostros diligenter inspexerit, facilius intelliget. Addendum vero est id ita evenire, ut Architas putat, in sola superparticulari proportione. Non autem universaliter est dicendum. Nunc [e 1Kb] autem ad sequentia convertamur.



CAPUT XII. In qua numerorum proportione sit comma, et quoniam in ea quae major sit quam 75 ad 74, minor quam 74 ad 73.
[Col. 1237D]

Primum igitur dico quoniam hi numeri qui comma continent majorem inter se retinent proportionem quam 75 ad 74, minorem quam 74 ad 73. Id vero ita demonstrabitur: ac primo quidem illud reminiscendum est, quod sex toni diapason commate transcendunt. Sit igitur A quidem 262144, B autem diapason ad eum contineat consonantiam in duplici scilicet constituta 524288, C vero sex tonis ab A numero discedat et sit 531441. Quae omnia ex secundi voluminis tonorum dispositione sunt colligenda. Inter B igitur [Col. 1238A] atque C commatis proportio continetur. Aufero igitur B numerum de numero C, et relinquit D in 7153 unitatibus collocatus. [f 1Kb] Quid numerus minor D est quam sit septuagesima tertia pars B numeri, major vero [g 1Kb] est quam septuagesima quarta sit. Nam si eumdem D numerum, qui est in 7153, septuagies ter multiplicem, [h 1Kb] fiet mihi E numerus in 522169 unitatibus constitutus. Si [i 1Kb] eum septuagies quater multiplicem, fit numerus F 529322. Quorum quidem E, qui per septuaginta tres auctus est, minor est B numero; F autem qui per 74, major est B numero. Recte igitur dictum est D, ejus quod est B, minorem quidem esse quam septuagesimam tertiam partem, majorem vero quam septuagesimam quartam. Quocirca et C numerus B numerum [j 1Kb] minore quidem parte ejus quod est [Col. 1238B] B eumdem B superat, quam septuagesima tertia, majore vero quam septuagesima quarta. Ejus igitur quod est C proportio ad id quod est B major quidem est quam 75 ad 74, minor vero quam 74 ad 73. Nam in priore unitas septuagesima quarta est minoris, in posteriore vero eadem unitas septuagesima tertia. [Figure: [Figura] 11Kb] [Col. 1238C] Idem aliter explicandum, illo prius praesumpto, quod si cui proportioni propria numerorum differentia aequaliter augeatur, minor inter eos qui post additionem fiunt proportio continebitur quam inter priores qui ante additionem illam quadam proportione distabant. Ut sex et quatuor si utrisque binarius, quae est differentia sua apponatur, fient 8 et 6, sed inter 6 et 4 sesquialtera, inter 8 et 6 sesquitertia proportio continetur, minor vero est proportio sesquitertia sesquialtera [Col. 1238D] proportione; hoc igitur ita praedicto, disponantur superiores numeri qui proportionem commatis continebant, id est 531441, et sit A. Sit etiam B 524288; horum differentia sit C 7153: C igitur numerus majorem numerum [k 1Kb] eo qui est A septuagies quinquies metiatur. Si igitur C numerum A septuagies quinquies multiplices, fiet mihi D qui est 536475. Igitur D numerus eum qui est A, numero eo qui est E antecedit, id est 5034. Rursus C numerus cum qui est B metiatur septuagies quater [l 1Kb] multipliceturque, fiet igitur numerus F 529322. Qui F eo qui est B [Col. 1239A] [1Kb] [# 1Kb] [* 1Kb] major est eodem E numero qui est 5034. Ergo D numerus eum qui est A transcendit E numero, B autem numerus ab eo qui est F vincitur eodem E numero. Si igitur A numero eumdem E apponamus, fiet D. Si vero B numero eumdem E apponamus, fiet F. Sed D numerus septuagies quinquies auctus est, per C scilicet multiplicatum. F autem septuagies quater multiplicato C crevit; obtinent igitur inter se proportionem D atque F quam habent 75 ad 74. Sed D atque F sunt A atque B uno eis addito E, majorem igitur [a 1Kb] necessarie est proportionem contineri inter A atque B quam inter D atque F. Namque A atque B numerus, uno E addito, effecti sunt D atque F. Minor igitur proportio est inter D atque F quam inter A atque B. Sed inter D atque F eadem proportio est [Col. 1239B] quae inter 75 et 74. Inter A igitur atque B major proportio est quam inter 75 et 74. [b 1Kb] Ac A atque B comma continent. Major igitur proportio est commatis quam 75 atque 74. [Figure: [Figura] 11Kb] [Col. 1239C] Quoniam igitur ostendimus commatis proportionem majorem esse quam eam quam 75 continent ad 74 comparati; nunc ostendendum est quemadmodum minorem inter se proportionem contineant numeri spatium commatis continentes, quam 74 ad 73 comparati. Id vero [c 1Kb] monstrabitur hoc modo: reminiscendum prius est quod secundo volumine dixerimus, cum de mensura differentiae loquebamur. Si enim ex qualibet proportione differentiam eorum numerorum, qui eam continent, auferamus, hi qui relinquuntur [Col. 1239D] majorem obtinebunt proportionem his numeris qui erant ante differentiae diminutionem. Sint enim 8 et 6. Ab his propriam aufero differentiam, id est 2, fiunt 6 et 4. Sed in superioribus sesquitertia, in hac sesquialtera proportio continetur. Major vero est sesquialtera proportio sesquitertia proportione. Sint igitur iidem A atque B. Qui sunt superius descripti, quorum est differentia C. Multiplico differentiam C numeri septuagies quater, sit mihi numerus F, scilicet 529322. Qui A numero comparatus vincitur numero G, scilicet 2119. Rursus idem [Col. 1240A] C multiplicetur septuagies ter, efficiet numerum K, id est 522169. Qui comparatus B numero vincitur eodem G, scilicet 2119. Sublato igitur G de numeris A atque B, effecti sunt F atque K. Minorem igitur proportionem retinebit A atque B quam F atque K. Sed F atque K eam retinent proportionem quam 74 ad 73, hi enim multiplicato C effecti sunt. Minor est igitur proportio A atque B numerorum comma continentium quam 74 ad 73. Sed paulo ante monstratum est eamdem commatis proportionem majorem esse quam 75 ad 74. Monstrati sunt igitur numeri qui comma continent, majorem quidem inter se habere proportionem quam 75 ad 74, minorem vero quam 74 ad 73, quod oportebat ostendere. [Col. 1240B] [Figure: [Figura] 14Kb]



CAPUT XIII. Quod semitonium minus majus quidem sit quam 20 ad 19, minus quam 19 ½ ad 18 ½.
[Col. 1240C]

Quod si ad semitonium minus talis speculatio convertatur, ejus quoque proportionem facillime reperiemus. Quae constat inter 256 et 243. Sit igitur 256 A, 243 B, horum differentia 13 C. Dico quoniam A ad B minorem retinet proportionem quam 19 ½ ad 18 ½; metiatur enim C 19 semis, id quod est A, fiunt 253 ½ quod sit D, qui scilicet comparatus ad A, eodem A duobus semisque transcenditur. Sitque haec differentia F, scilicet duo et ½, rursus eadem C differentia [Col. 1240D] B numerum metiatur octies decies semis, fient 249 ½ quod sit E. Igitur E comparatus ad B eodem F transcenditur, id est duobus et semis. D igitur ab eo quod est A, et rursus E ab eo quod est B, eadem F differentia sunt minores. Subtracto igitur F ab eo quod est A atque B, facti sunt D atque E. Majorem igitur proportionem tenent inter se D atque E, quam A atque B. Sed D atque E eamdem retinent proportionem inter se quam 19 ½ ad 18 ½. A igitur ad B minorem retinet proportionem quam 19 [.....]1/2 ad 18 ½, quod oportebat ostendere. [1Kb] [# 1Kb] [# 1Kb] [Col. 1241A] [Figure: [Figura] 13Kb] [Col. 1241B] Videtur tamen eadem proportio 256 ad 243 major esse ab ea quam continent 20 et 19. Sint enim A B C idem qui superius descripti sunt. Metiatur igitur C differentia A terminum vigies, fient 260, qui [a 1Kb] sunt D, qui comparati ad id quod est A eumdem quaternario transcendunt, hic sit F. Rursus idem C metiatur B decies novies, fient 247, hic sit E, qui comparati ad B eodem F transcendunt. D igitur numerus, A numerum, et E numerus numerum B, eodem F transcendunt. Adjecto igitur F his qui sunt A atque B, facti sunt D atque E. Major igitur est proportio eorum qui sunt A atque B, quam eorum qui sunt D atque E. Sed D atque E vigies atque decies novies multiplicatus, C numerum efficit. Major igitur est [Col. 1241C] proportio eorum qui sunt A atque B, qui scilicet semitonium continent, quam ea quae est 20 ad 19. Demonstratum igitur est semitonium minus majorem quidem habere proportionem quam 20 ad 19, minorem vero quam 19 1/2 ad 18 1/2. Nunc idem minus semitonium commati comparemus quod est ultimum, auditui subjacens ultimaque proportio. [Figure: [Figura] 13Kb]



CAPUT XIV. Semitonium minus majus quidem esse tribus commatibus, minus vero quatuor.
[Col. 1241D]

Igitur demonstrandum proponimus semitonium [Col. 1242A] minus, majus quidem esse commatibus tribus, minus vero quatuor, quod hinc facillime possis agnoscere. Sint tres numeri ita dispositi, ut inter se proportionem contineant diapason, et eam quae dicitur sex tonorum. Sint enim A 262144. Intendantur igitur ad B quidem quinque toni continui, et sit B 472392; ad C autem diapason consonantia referatur, et sit C 524288. Ad D autem sex toni intendantur, sitque D 531441. His ita dispositis et constitutis, manifestum est inter C atque D comma constitui, eorumque differentiam esse 7153; id autem sit K, remittantur igitur duo toni ab eo quod est B, ad id quod est E, et sit E 373248. Rursus ab eo quod est E intendo diatessaron ad id quo est F 497664. Quoniam igitur inter E atque B duo sunt toni, inter E atque F diatessaron, [Col. 1242B] inter B igitur atque F minus semitonium reperitur. Sublatis enim [b 1Kb] a diatessaron consonantia duobus tonis, fit reliquum semitonium minus, quod in primis numeris constare praedixi 256 et 243. Quos eosdem numeros si millies noningenties quadragies quaterque multiplices B atque F, numeros explicabis. Quos [c 1Kb] necessarie est eamdem proportionem superius dictis numeris continere, qui uno atque eodem numero, id est 1944 pariter multiplicati crevere. Item ab eo quod est F, intendo diatessaron, scilicet ad G, et sit G 663552. Rursus ab eodem G remitto ad P duos tonos, et fit P 524288. Quod P [d 1Kb] necessarie est, ut eumdem sonum quem C numerus exhibeat. Ad aequalitatem namque ejus tali ratione progressus est. Etenim ea quae est A C diapason consonantia, [Col. 1242C] quae constat quinque tonis ac duobus semitoniis minoribus, ab 6 tonis commate superatur. Ab eodem igitur A termino numerus P, quinque tonis ac semitoniis duobus recessit hoc modo. Ab eo quod est A usque ad id quod est B quinque nimirum colliguntur toni; ab eo autem quod est B usque ad id quod est F minus esse semitonium pernotatur, F vero atque P, idem rursus semitonium minus includunt. A igitur usque ad P quinque tonos ac duo semitonia minora produxit. Jure igitur P atque C eisdem numeris conscribuntur. Sed quoniam inter F atque C semitonium minus est, videamus haec quae sit eorum differentia, ut eam commati comparemus. Est autem eorum differentia 26624, et sit haec M. Igitur K commatis differentia est, M autem semitonii minoris. Si igitur K [Col. 1242D] numerum tertio auxerimus, fiet numerus 21459. Et sit hic L. Si vero quater eumdem numerum K multiplicare voluerimus, fient 28612, et sit hoc N. Igitur M major quidem est ab L; idem autem M minor est ab N. Sed N quater aucto commate succrevit; L autem tertio, M vero semitonii minoris obtinet differentiam. Jure igitur dictum est minus semitonium minus quidem esse quam quatuor commata, majus vero quam tria. [Col. 1243] [Figure: [Figura] 28Kb]



CAPUT XV. Apotome majorem esse quam 4 commata, minorem quam 5. Tonum majorem quam 8, minorem quam 9.
[Col. 1243A]

Eadem hac ratione et semitonium majus quod apotomen dici supra retulimus, quot commatum sit possumus invenire hoc modo: Sit A 262144. Quinque vero ab eo distans tonis sit B 472392. Sex vero distans tonis ab eo quod est A, sit D, scilicet 531441, inter B igitur atque D tonus est; B vero ab eo quod est C distat per semitonium minus, et sit C 497664. Relinquitur ergo inter C atque D apotome proportio. Nam cum sit tonus B D, ex eo si auferas B C, semitonium minus, C D relinquitur majus, quod apotomen esse supra retulimus, inter D igitur atque C est differentia 33777; haec autem sit E, sed erat commotis differentia 7153, haec sit F. Si igitur F, id quod est comma quinquies multiplicem, fient mihi 35765, et sit hoc G. Si vero idem F quater multiplicem, fit K numerus qui est 28612. G igitur ab eo quod est E [Col. 1243B] majus est, K minus. Sed G quinquies auctum est comma, K vero quater, F autem apotomes differentia est. Jure igitur dictum est apotomen minorem quidem esse quam quinque commata, majorem vero quam quatuor; ex hoc igitur comprobatur tonum majorem quidem esse quam sunt octo commata, minorem vero quam novem. Nam si minus semitonium, majus quidem est quam tria commata, minus vero quam quatuor, apotome autem major quidem est quam quatuor commati, minor vero quam quinque, junctum semitonium minus semitonio majori, quod est apotome, erit omne majus quidem 8 commatibus, minus vero quam 9; sed apotome atque semitonium minus unum efficiunt tonum. Tonus igitur major quidem est 8 commatibus, minor vero 9. [Col. 1243C] [Figure: [Figura] 9Kb]



CAPUT XVI. Superius dictorum per numeros demonstratio.
[Col. 1244A]

Sed quanquam per hanc [a 1Kb] rationem demonstratum est quemadmodum tonus commatibus comparetur, non est tamen quasi segnibus delassandum, quo minus per se hanc contra commata comparationem retinere tonus ipse monstretur. Sit igitur A quidem 262144, B autem quinque ab eo distans tonis 472392. C vero diapason ad id quod est A continens symphoniam, scilicet in [b 1Kb] numeris 524288; D autem ab eo quod est A, sex totos differens tonos [c 1Kb] 531451. D igitur ab eo quod est C distat commate sex toni scilicet ab diapason consonantia. Id autem sit E 7153. D autem ab eo quod est B tono integerrimo distat, 6 toni scilicet quinque tonis, id autem sit [d 1Kb] F 590049. [Col. 1244B] Si igitur E novies auxero, fiet mihi H 64377. Sin vero octies, fient 57224, id sit G. Sed H quidem F numero comparatus superat, G vero superatur, et est F toni differentia. H autem novies multiplicatum comma, G vero octies. Demonstratus est igitur tonus minor quidem 900 esse commatibus, eisdem vero octo commatibus major. [Figure: [Figura] 13Kb] [Col. 1244C] Ita his praemissis licet majus semitonium minere semitonio commate distare monstratum sit, tamen idem quoque per se et per subjectos numeros tali ratione probabitur. Sit A numerus 497664, ab eo vero semitonium minus distans sit B numerus, qui jam [Col. 1245A] supra qu que descriptus est 524288. Apotome vero distat ab eo quod est A. Is numerus, qui colligitur unitatibus 531441, et sit [a 1Kb] hoc C. Quoniam igitur A B minus semitonium, A C majus, differentia ejus quod est B ab eo quod est C perquirenda est. Ea est 70153, id sit D. Sed hic numerus dudum comma monstrabat; inter majus igitur semitonium ac minus comma differentiam facit. [Figure: [Figura] 6Kb] [Col. 1245B] Rursus demonstrandum propono tonum duobus semitoniis minoribus solo commate esse majorem. Sit A numerus 472392. Ab hoc intendatur tonus 531441, et sit hoc D ab eo vero quod est A intendatur semitonium minus, quod est B, ac sit B 497664. Item ab eo quod est B semitonium aliud intendatur minus, quod est C, et sit C 524288. Quoniam igitur A D tonus est, A C vero duo continent minora semitonia: videamus [Col. 1246A] quae sit differentia inter C atque D numeros constituta. Est autem E, scilicet unitatum 7153. Demonstratum est igitur tonum duobus semitoniis minoribus commate esse majorem. [Figure: [Figura] 11Kb] [Col. 1246B] Sed quoniam omnia jam quae probanda promisimus propria ratione monstrata sunt, nunc quod superest musicae institutioni, regularis monochordi facienda est partilio. Quam rem quoniam longior tractatus extendit, in posterioris commentarii disputationem censuimus transferendam



LIBER QUARTUS.
[Col. 1245]


CAPUT PRIMUM. Vocum differentias in quantitate consistere.
[Col. 1245C]

Etsi omnia quae demonstranda erunt superioris libri tractatione digessimus, non poenitet tamen rursus eadem breviter memoriae recolligenda praestare, cum quadam diversitate tractatus, ut his rursus ad memoriam redeuntibus ad regulae divisionem, quo tota tendit intentio, veniamus. Si foret rerum omnium quies, nullus auditum sonus feriret. Id autem fieret, quoniam cessantibus cunctis motibus nullae inter se res pulsum cierent: ut igitur sit vox, pulsu est opus. Sed ut sit pulsus, motus necesse est antecedat. Ut ergo sit vox, motum esse necesse est. Sed omnis motus habet in se tum velocitatem, tum etiam tarditatem. Si igitur sit tardus in pellendo motus, [Col. 1245D] gravior redditur sonus. Nam ut tarditas proxima stationi est, ita gravitas contigua taciturnitati. Velox vero motus acutam voculam praestat. Praeterea, quae gravis est, intensione decrescit ad medium. Quae vero acuta, remissione decrescit ad medium. Unde fit ut omnis sonus quasi ex quibusdam partibus compositus esse videatur. Omnis autem partium conjunctio quadam proportione committitur. Sonorum igitur conjunctio proportionibus constituta est. Proportiones autem principaliter in numeris considerantur, proportio vero simplex numerorum vel in multiplicibus, vel in superparticularibus, vel in superpartientibus invenitur. Secundum vero multiplices proportiones, vel superparticulares, consonae vel [Col. 1246C] dissonae voces exaudiuntur. Consonae quidem sunt quae simul pulsae suavem permixtumque inter se conjungunt sonum; dissonae vero quae simul pulsae non reddunt suavem neque permixtum sonum. His igitur ita praedictis, de proportionibus pauca dicamus.



CAPUT II. Diversae de intervallis speculationes.

Si intervallum multiplex binario multiplicetur, id quod fit ex hac multiplicatione intervallum, multiplex est. Sit multiplex intervallum B C, et B multiplex ejus quod est C, et fiat ut est C ad B, ita B ad D. Quoniam igitur B multiplex est, ejus quod est C metitur C terminus, id quod est B, vel bis, vel tertio, [Col. 1246D] vel deinceps, et est ut C ad B, ita B ad D. Metitur igitur B terminus id quod est D. Quocirca quia C terminus id quod est B metitur, metietur etiam D. Multiplex est igitur D ejus quod est C, et est C D intervallum, effectum ex composito bis copulatoque sibimet et per binarium multiplicato B C intervallo. In numeris quoque idem probatur. Sit enim B ad C duplum, ut binarius ad unitatem, et fiat ut C ad B, ita B ad D. Erit igitur D quaternarius. Multiplex est autem B ad C, id est binarius ad unitatem. Multiplex est D ad B, id est quaternarius ad binarium. Multiplex est igitur D quaternarius ad C unitatem. Est autem quadruplus quaternarius unitatis, et binario multiplicata medietas quod est intervallum B C. [Col. 1247A] [Figure: [Figura] 8Kb] Si intervallum binario multiplicatum, multiplex effecerit, intervallum ipsum quoque multiplex erit. Sit intervallum B C, et fiat ut C ad B, ita B ad D, et D sit ad C multiplex. Dico quia B ejus quod est C multiplex [Col. 1247B] est. Quoniam enim D ejus quod est C multiplex est, metietur C id quod est D, metietur et B. Ostensum est vero quoniam [a 1Kb] si sint termini proportionaliter constituti, cum primus fuerit ultimo comparatus, si primus ultimum fuerit mensus, metietur et medium. C igitur metietur id quod est B. Multiplex est igitur B ejus quod est C. Id rursus ex numeris, sit C unitas, D vero ex duplicata proportione, B C sit quaternarius, et est multiplex ejus quod est C. Est enim quadruplus. Quoniam igitur quadruplus ex duplicata B C proportione generatur, B C proportio dimidium ejus erit, igitur B C proportio dupla est. Sed duplum multiplex est: erit igitur B C proportio multiplex. [Figure: [Figura] 8Kb] [Col. 1247C] Superparticularis intervalli medius numerus, neque unus, neque plures proportionaliter intervenient. Sit enim B C proportio superparticularis, et in eadem proportione minimi sint D F et G. Quoniam D F et G minimi sunt in eadem proportione, sunt ejusdem [Col. 1247D] proportionis primi. Quo [b 1Kb] circa eos unitas metietur. Auferatur igitur G ab D F et relinquatur D, hic est igitur utrorumque mensura communis: haec igitur erit unitas. Quocirca nullus inter F D atque G incidet numerus, qui sit ab F D quidem minor, major vero ab G. Sola enim interest unitas, quanti vero in superparticularibus proportionibus proportionaliter inter ejusdem proportionis minimos [c 1Kb] intercident, tot etiam inter caeteros ejusdem proportionis incident. Sed nullus inter F D atque G minimos ejusdem proportionis intervenire potest. Nullus igitur inter B atque C proportionaliter cadet, et in numeris sit quaelibet [Col. 1248A] superparticularis proportio, ut sesquialtera; hi vero sunt 10 et 15, in eadem vero proportione minimi 2 et 3, aufero de 3 binarium; fit reliqua unitas, [d 1Kb] eadem utrosque metitur. Nullus erit igitur inter binarium ternariumque numerus, qui sit binario major, minor vero ternario. Alioquin unitas dividetur, quod est inconveniens. Quare ne inter 10 quidem atque 15 quisquam invenietur numerus qui talem ad 10 obtineat proportionem qualem ad eum tenent 15. [Figure: [Figura] 7Kb] [Col. 1248B] Si intervallum [e 1Kb] non multiplex binario multiplicetur, id quod fit ex hac multiplicatione nec multiplex est nec superparticulare. Sit enim intervallum non multiplex B C, et fiat ut C ad B, sic B ad D. Dico quoniam D ejus quod est C, neque multiplex est, neque superparticularis. Sit enim, si fieri potest, primum D ejus quod est C multiplex, et quoniam cognitum est. Si intervallum binario multiplicatum sit, et multiplex intervallum creatum, id quod multiplicatum est bis intervallum esse multiplex. Erit igitur B C multiplex, sed non est positum. Non igitur erit D [Col. 1248C] ejus quod est C multiplex, nec vero superparticulare. Nam superparticularis proportionis medius proportionaliter terminus nullus intervenit. Inter D vero et C est proportionaliter terminus constitutus, id est B. Nam ut est C ad B, ita B ad D; impossibile igitur erit D ejus quod est C, vel multiplicem esse, vel superparticularem, quod oportebat ostendere. Et in numeris sit non multiplex intervallum 6 ad 6, fiatque ut sunt 4 ad 6, ita sex ad alium quemlibet numerum. Hic erit igitur novenarius, qui quaternarii neque multiplex neque superparticularis est. [Figure: [Figura] 8Kb] [Col. 1248D] Si intervallum binario multiplicetur, atque id quod ex ea multiplicatione creabitur multiplex non fit, ipsum quoque non erit multiplex. Sit enim intervallum B C, fiatque ut C ad B, ita B ad D, et non fit D [Col. 1249A] ejus quod est C multiplex. Dico quoniam nec B ejus quod est C erit multiplex. Si enim est et D ejus quod est C, est multiplex. At non est, non erit igitur B ejus quod est C multiplex. [Figure: [Figura] 7Kb] [Col. 1249B] Duplex intervallum ex duobus maximis superparticularibus, conjungitur sesquialtero et sesquitertio. Sit enim A quidem ejus quod est B sesquialter, B vero ejus quod est C sesquitertius. Dico quoniam A ejus quod est C duplex est. Quoniam igitur sesquialter est A ejus quod est B, igitur A habet in se totum B ejusque dimidium. Duo igitur A aequi sunt tribus B. Rursus quoniam B ejus quod est C sesquitertius est, [a 1Kb] B igitur habet C, et ejus tertiam partem. Tres igitur B aequi sunt ad quatuor C. Tres autem B aequi erant duobus A. Duo igitur A aequi sunt ad quatuor C; unus igitur A aequus est duobus CC. Duplex erit igitur A ejus qui est C, et in numeris. Sit enim sesquialter 12 ad 8, sesquitertius vero 8 ad 6: ergo 12 ad 6 duplices [Col. 1249C] sunt. [Figure: [Figura] 6Kb] Ex duplici intervallo atque sesquialtero triplex nascitur [Col. 1249D] intervallum. Sit enim A ejus quod est B duplex, B autem ejus quod est C sesquialter. Dico quoniam A ejus quod est C triplex est. Nam quoniam A ejus quod est B duplex est, A igitur aequus est duobus B. Rursus quoniam B ejus quod est C sesquialter est, B igitur habet in se totum C et ejus dimidiam partem. Duo igitur B aequi sunt tribus C. Sed duo B aequi erant uni A, et unus igitur A aequus est tribus C; igitur A uno C triplex est. Et in numeris sit duplex quidem senarius ternario, sesquialter vero ternarius, binario. Senarius igitur triplex est binario. [Col. 1250A] [Figure: [Figura] 6Kb] Si sesquialtero intervallo sesquitertium demptum fuerit intervallum, erit quod relinquitur sesquioctavum. Sit enim A quidem ejus quod est B sesquialter, at vero C ejus quod est B sesquitertius: dico quoniam [Col. 1250B] A ejus quod est C sesquioctavus est. Quoniam enim A ejus quod est B sesquialter est, A igitur habet in se B et ejus dimidiam partem. Octo igitur A aequi sunt ad duodecim B. Rursus quoniam C ejus quod est B sesquitertius est, C igitur habet in se B et tertiam ejus partem. Novem igitur C aequi sunt ad duodecim B. Duodecim B aequi erant ad octo A; et octo igitur A aequi sunt ad novem C. Igitur A aequus est ei quod est C, et octavae ejus parti. A igitur ejus quod est C sesquioctavus est. Et in numeris sesquialterum quidem intervallum sit novenarius ad senarium, sesquitertium vero octonarius ad senarium. Novem igitur ad octo sesquioctava proportio est. [Figure: [Figura] 7Kb] [Col. 1250C] Sex proportiones sesquioctavae majores sunt uno duplici intervallo. Sit enim quidem numerus A, hujus autem sit sesquioctavus B, [b 1Kb] hujus sesquioctavus C, et hujus sesquioctavus D, et hujus sesquioctavus F, ejusque sesquioctavus G, atque hujus sesquioctavus [Col. 1250D] K. Id autem fiat secundum descriptum in Arithmetica modum, et sint numeri A B C D F G K, et sit A 262144, hujus autem sesquioctavus qui est B 294912, hujus autem sesquioctavus qui est C 331776, hujus autem sesquioctavus qui est D 373248, hujus autem sesquioctavus qui est F 419904, hujus autem sesquioctavus qui est G 472392, hujus autem sesquioctavus qui est K 531441. Et sunt 531441 quod est K, plus quam duplices [c 1Kb] ad ducenta 60 duo millia 144 quod est A. Sex igitur sesquioctavae proportiones ampliores sunt uno duplici intervallo. [Col. 1251A] [Figure: [Figura] 14Kb]



CAPUT III. Musicarum per Graecas ac Latinas litteras notarum [a 1Kb] nuncupatio.
[Col. 1251B]

Restat quoniam sumus nervum secundum praedictas consonantias per regulam divisuri, quoniamque necessarios sonos tribus generibus cantilenae exhibebit ista partitio, musicas interim notas apponere, ut cum divisam lineam iisdem notulis signaverimus, quod unicuique sit nomen, facillime possit agnosci. Veteres enim musici propter compendium scriptionis, ne integra semper nomina necesse esset apponere, excogitavere notulas quasdam quibus nervorum vocabula notarentur, easque per genera modosque divisere, simul etiam hac brevitate captantes, ut si quando melos aliquod musicus voluisset ascribere, super versum rhythmica metri compositione distentum, has sonorum notulas ascriberet, ita miro modo reperientes, [Col. 1251C] ut non tantum carminum verba, quae litteris explicarentur, sed melos quoque ipsum, quod his notulis signaretur, in memoriam posteritatemque duraret. Sed ex his omnibus modis unum interim Lydium ejusque notulas per tria genera disponamus, in reliquis medis idem facere in tempus aliud differentes. Sane si quando dispositionem notarum Graecarum litterarum nuncupatione descripsero, lector nulla novitate turbetur. Graecis enim litteris [b 1Kb] fiunt in quamlibet partem imminutis, nunc etiam inflexis, tota haec notarum descriptio constituta est. Nos vero cavemus aliquid ab antiquitatis auctoritate transvertere. Erunt igitur priores ac superiores notulae dictionis, id est verborum, secundae vero atque inferiores percussionis. Proslambanomenos qui acquisitus [Col. 1251D] dici potest non integrum et tau jacens [Figure: [Character] 1Kb] . Hypate hypaton, quae est principalis principalium, conversum et rectum [Figure: [Character] 2Kb] . Parhypate hypaton, id est subprincipalis principalium, non integrum, et supinum [Figure: [Character] 2Kb] . Hypaton enharmonios, quae est [c 1Kb] principalium enharmonios, V supinum, et conversum, [Col. 1252A] retro habens virgulam [Figure: [Character] 2Kb] . Hypate chromaticae, quae est principalium extenta, V supinum habens lineam et conversum duas habens lineas [Figure: [Character] 2Kb] Hypaton diatonos, quae est principalium extenta, Graecum et digammon . Hypate meson, quae est principalis mediarum, C et C [Figure: [Character] 2Kb] . Parhypate meson, quae est subprincipalis mediarum, et C supinum [Figure: [Character] 2Kb] . Meson enharmonios, quae est mediarum enharmonios, Graecum et C conversum, [Figure: [Character] 2Kb] . Meson chromaticae, quae est mediarum chromatica, Graecum habens virgulam, et conversum per medium habens virgulam [Figure: [Character] 2Kb] Meson diatonos, quae est mediarum extenta, Graecum et Graecum diductum [Figure: [Character] 2Kb] . Mese, [Col. 1252B] quae est media, et jacens [Figure: [Character] 2Kb] . Trite synemmenon, quae est tertia conjunctarum, et supinum [Figure: [Character] 2Kb] . Synemmenon enharmonios, quae est conjunctarum enharmonios, Graecum et jacens conversum per medium habens virgulam [Figure: [Character] 2Kb] . Synemmenon chromaticae, quae est conjunctarum chromatica Graecum habens virgulam, et conversum habens virgulam [Figure: [Character] 2Kb] . Synemmenon diatonos, quae est conjunctarum extenta et [Figure: [Character] 2Kb] . Nete synemmenon, quae est ultima conjunctarum, quadratum supinum et [Figure: [Character] 2Kb] . Paramese, quae est sub media, et Graecum jacens [Figure: [Character] 2Kb] . Trite diezeugmenon, quae tertia divisarum est, quadratum et Graecum supinum [Figure: [Character] 2Kb] . Diezeugmenon [Col. 1252C] enharmonios, quae est divisarum enharmonios, et Graecum jacens conversum [Figure: [Character] 2Kb] Diezeugmenon chromaticae, quae est divisarum chromatica, habens virgulam et Graecum jacens conversum, habens lineam angularem [Figure: [Character] 2Kb] . Diezeugmenon diatonos, quae est divisarum diatonos, quadratum supinum et [Figure: [Character] 2Kb] . Nete diezeugmenon, quae est ultima divisarum, jacens et inversum diductum [Figure: [Character] 2Kb] . Trite hyperboleon, quae est tertia excellentium, deorsum respiciens dextrum et semi sinistrum sursum respiciens [Figure: [Character] 2Kb] . Hyperboleon enharmonios, quae est excellentium enharmonios supinum et semi dextrum supinum [Figure: [Character] 2Kb] . Hyperboleon chromaticae, quae est [Col. 1252D] excellentium chromatica, supinum habens lineam et semi dextrum supinum habens retro lineam [Figure: [Character] 2Kb] . Hyperboleon diatonos, quae est excellentium extenta, Graecum habens acutam et diductum habens acutam [Figure: [Character] 2Kb] . Nete hyperboleon, habens acutam, et jacens habens acutam [Figure: [Character] 2Kb] . [1Kb] [a 1Kb] [Col. 1253] [Figure: [Figura] 38Kb]



CAPUT IV. Monochordi regularis partitio in genere diatonico.
[Col. 1253A]

Sed jam tempus est ad regularis monochordi divisionem venire De qua re illud est praedicendum, quod sive in mensura nervi, sive in numeris, atque in eorum proportione statuatur describenda divisio, majus spatium chordae et major numeri multitudo sonos graviores efficiet. At si fuerit nervi longitudo contractior, et in numeris aeque non multa pluralitas, acutiores [Col. 1253B] voces edi necesse est. Atque ex hac comparatione, quantum unaquaeque fuerit vel longior vel plurium numerorum, aliaque vel contractior vel paucioribus signata numeris, tanto vel gravior vel acutior invenitur. Nec lectorem res illa conturbet, quod intendentes saepe spatia proportionum numero majore signavimus, remittentes vero minore, cum intensio acumen faciat, remissio gravitatem. Illic enim tantum proportionum spatia signabamus. Nihil de gravitatis aut acuminis proprietate laborantes, atque ideo [Col. 1253C] et in acumen majoribus numeris intendimus, et minoribus in gravitatem saepe remisimus. Hic vero ubi chordarum spatia sonosque metiemur, naturam rerum sequi necesse est, majorique longitudini chordarum ex qua gravitas existit, ampliores, minori vero ex qua vocis acumen nascitur, dare breviores. Sit chorda intensa A B, huic aequa sit regula quae propositis partitionibus dividatur, ut, ea regula chorda apposita, eaedem divisiones in nervi longitudine signentur quas ante assignaveramus in regula. Nos vero [Col. 1253D] nunc dividimus ita, quasi ipsam chordam et non regulam partiamur. Dividatur igitur A B in quatuor partes, per tria puncta quae sunt C D E. Erit igitur tota quidem A B dupla ab his quae sunt D B, A D; sigillatim vero A D, D B duplae sunt ab his quae sunt A C, C D, D E, E B. Erit igitur A B quidem gravissima, [Col. 1254A] id est proslambanomenos, D B autem mese. Est enim dimidia totius, et sicut A B ab ea quae est B D dupla est spatio, ita B D ab ea quae est A B, dupla est acumine. Nam, ut superius dictum est, spatii et acuminis semper ordo conversus est. Nam tanto est chorda major in acumine, quanto fuerit minor in spatio, quocirca erit et E B. Nete hyperboleon quoniam E B ejus quae est D B, dimidia quidem in quantitate, dupla vero in acumine. Rursus quoniam eadem E B ejus quae est A B quarta pars est in spatio, [Col. 1254B] quadrupla erit ab eadem in acumine. Erit igitur (ut dictum est) nete hyperboleon dupla in acumine ab ea quae est mese. Mese autem dupla in acumine ab ea quae est proslambanomenos. Nete vero hyperboleon quadrupla in acumine ab ea quae est proslambanomenes, consonabit igitur proslambanomenos ad mesen diapason, mese ad neten hyperboleon diapason, proslambanomenos ad neten hyperboleon bis diapason. Rursus quoniam aequae sunt partes A C, C D, D E, E B. Est autem A B quatuor earumdem partium, C B autem [Col. 1254C] trium, A B sesquitertia est ab ea quae est C B. Rursus quia trium est aequalium partium C B, sed D B duarum, erit igitur C B sesquialtera ejus quae est D B. Rursus quoniam C B est trium partium aequalium, qualis est una E B, tripla igitur est C B ab ea quae est E B; erit igitur C B lychanos hypaton diatones, consonabitque proslambanomenos quidem ad lychanon hypaton diatonon diatessaron consonantiam. Eadem vero lychanos hypaton diatonos consonabit ad mesen consonantiam diapente. Eademque [Col. 1254D] lychanos diatonos consonabit ad neten hyberboleon, diapason et diapente. Rursus si de tota A B nonam partem auferam, eam quae est A F, erunt partes octo F B. Erit igitur F B hypate hypaton, ad quam sesquioctavam contineat proportionem A B, id est proslambanomenos, in musica vero tonum. [Col. 1255A] [Figure: [Figura] 20Kb] [Col. 1255B] Quanto spatium majus erit, tanta major gravitas; ubi vero minus, ibi major acuties. Dum ergo A B in quadruplo spatio excedit E B, erit recte proslambanomenos in quadruplo gravior, et C B acutior in quadruplo, et eadem chorda A B ad F B est sesquioctava spatio, quare tono ab F B vincitur; erit ergo hypate hypaton. Eadem rursus ad C B sesquitertia est spatio, erit ergo C B lychanos hypaton diatonos. Vincetque [Col. 1255C] C B in acumine ipsum A B consonantia diatessaron. Insuper idem A B spatio duplum est ad D B; erit idcirco acumine duplum ipsum D B ad A B. Et sic C B neten hyperbol. constituet, quod doctus lector facile conspicitur dum acutius contemplatur.

Superior vero descriptio inferiora signa quae continet, ejus sunt descriptionis, ubi chordis notulas apposuimus, quoniam earum nomina longum fuit ascribere. Item si A B tribus incisionibus partiamur, erit pars tertia A G. [a 1Kb] Duae igitur ejusdem erunt G B. Consonabit igitur A B proslambanomenos ad G B, quae est hypate meson, diapente consonantiam in proportione sesquialtera constitutam; C B autem ad G B erit [b 1Kb] sesquioctava, et continebit tonum, idque ordine cadit. Nam lychanos hypaton diatonos, id est [Col. 1255D] C B, ad eam quae est hypate meson, id est G B, continet tonum. Rursus A B quidem proslambanomenos ad C B lychanon hypaton diatonos consonantiam habet diatessaron, A B autem proslambanomenos ad G B hypate meson habet consonantiam diapente. Item C B ad D B, id est lychanos hypaton diatonos ad mesen habet consonantiam diapente, G B autem ad D B, id est hypate meson ad mesen, habet consonantiam diatessaron. Lychanos autem hypaton, id est C B, ad totius chordae modus, ab eo quod est A usque ad id quod est LL, hanc id est A, proslambanomenon 9216 divido, dimidiam ad O, ut sit tota A dupla ab [Col. 1256A] hypaten meson comparata, id est G B, distabit tono. Si autem ejus quae est C B quartam partem sumpsero, erit C K. Igitur C B ad K B [c 1Kb] obtinet sesquitertiam proportionem, K B autem ab ea quae est D B sesquioctava proportione distabit. Erit igitur K B quidem lychanos diatonos meson, et erit C B, id est lychanos hypaton diatonos, ad K B, id est lychanos diatonon meson diatessaron consonantiam continens. Rursus si ejus quae est D B nonam partem sumpsero, erit mihi D L. Igitur L B erit paramese. Si autem ejus quae est D B quartam partem sumpsero, erit D M. Igitur M B erit nete synemmenon. Si autem ejus quae est D B tertiam partem sumpsero, erit D N. Igitur N B erit nete diezeugmenon. Si autem K B in duas partes aequas fuerit divisa, erit K X, eritque X B paraneto [Col. 1256B] hyperboleon. [Col. 1256C] [Figure: [Figura] 19Kb]



CAPUT V. Monochordi netarum hyperboleon per tria genera partitio.

Nunc igitur diatonici generis descriptio facta est in eo scilicet modo qui est simplicior ac princeps, quem Lydium nuncupamus. De quibus modis nunc disserendum non est, ut vero per tria genera currat mixta descriptio, et omnibus propria numerorum pluralitas apponatur ad conservandas scilicet proportiones, vel tonorum atque dieseon, excogitatus est numerus qui haec omnia posset explere, ut maximus quidem ad proslambanomenon describatur, qui sit 9216; minimus [Col. 1256D] vero 2304. Reliquorum vero sonorum proportiones in horum medietate texentur. Sane ab inferiore procedimus omniumque nomina chordarum non solum nominibus, verum etiam [d 1Kb] oppositis litteris demonstramus. Sed ita ut quoniam trium generum est facienda partitio, nervorumque modus litterarum excedit numerum, ubi defecerint litterae, easdem geminamus rursus hoc modo, ut quando ad Z fuerit usque perventum, ita describam s reliquos nervos: bis A id est AA, et bis B, id est BB, et bis C, id est CC. Sit igitur primus quidem numerus maximusque qui proslambanomenon obtineat locum 9216. Sitque [Col. 1257A] ea quae est O. Item O sit dupla ab ea quae est LL. Erit igitur A quidem proslambanomenos, O autem mese, et LL nete hyperboleon; habebit igitur A quidem 9216, O vero horum dimidium, id est 4608, ut mese ad proslambanomenon diapason consonantia conveniat. Ea vero quae est LL dimidium est meses, ut sit proslambanomenos ab ea quae est nete hyperboleon quadrupla, et bis diapason ad eam consonet symphoniam, sitque LL 2304. Si igitur ex 2304 octavam [a 1Kb] abstulero partem, id est 288, eisdemque adjecero, fient mihi 2592, eritque NN 2592 quae sit paranete hyperboleon ad neten hyperboleon obtinens distantiam tonum. Rursus ejus quae est NN, id est 2592, aufero octavam quae est 324, eamque eis quorum est octava subjungo, erunt 2916, fietque mihi [Col. 1257B] FF trite hyperboleon diatonos in diatonico scilicet genere 2916 totum quidem distans ab ea quae est paranete hyperboleon, [b 1Kb] diatonum vero ab ea quae est nete hyperboleon, eadem vero FF erit in chromatico genere trite hyperboleon chromatica. In enharmonio vero paranete hyperboleon enharmonios, quod facilius agnoscetur cur eveniat, cum trium generum tria prima tetrachorda a nete hyperboleon inchoantia descripserimus. Quoniam vero si A sesquitertia proportione duas sesquioctavas abstulero, relinquitur mihi semitonium minus, sumo tertiam ejus quae est LL, id est neten hyperboleon, et sunt 768. Hos eisdem adjicio, fient mihi 3072. Quorum est DD nete diezeugmenon continens ad triten hyperboleon semitonium minus. Nam quoniam nete [Col. 1257C] diezeugmenon ad neten hyperboleon diatessaron continet consonantiam, trite autem hyperboleon diatonos [c 1Kb] ab ea ditonum distat, relinquitur spatium quod est inter neten diezeugmenon et triten hyperboleon semitonii minoris. [Col. 1257D] [Figure: [Figura] 13Kb] Quoniam igitur tetrachordum hyperboleon diatonici generis explevimus, nunc chromatici et enharmonii tetrachorda supplenda sunt hoc modo: quoniam enim paranete hyperboleon ad neten hyperboleon in diatonico quidem genere tono distat, in chromatico vero tribus semitoniis, in enharmonio vero duobus [Col. 1258A] tonis, si distantiam paranetes hyperboleon et netes hyperboleon diatonici generis sumpserimus, ejusque dimidium paranete hyperboleon, quae est diatonici generis, apponamus, habebimus numerum tribus semitoniis ab hyperboleon nete distantem, et erit haec in chromatico genere paranete hyperboleon. Aufero igitur de 2592, id est de paranete hyperboleon diatonici generis 2304, id est nete hyperboleon, relinquuntur mihi 288, hos divido, erunt mihi 144, eosdem adjiciam 2592, id est paranete hyperboleon diatonici generis, et erunt mihi 2736: haec erit paranete hyperboleon chromatica. Rursus quoniam trite hyperboleon, vel diatonica, vel chromatica, duos tonos distat a nete hyperboleon, et in enharmonio genere paranete hyperboleon duobus tonis distat ab [Col. 1258B] ea quae est nete hyperboleon [d 1Kb] eadem erit in enharmonico genere paranete hyperboleon, quae est in diatonico vel chromatico trite hyperboleon. Sed quoniam trite hyperboleon diatonici generis et chromatici ad nete diezeugmenon minus semitonium servant, constat autem tetrachordum enharmonii generis ex duobus integris tonis, et diesi, ac diesi, quae sunt dimidia spatia semitonii minoris, distantiam eam quae est inter neten diezeugmenon et paraneten hyperboleon enharmonium sumo; sed quoniam nete diezeugmenon est 3072, paranete autem hyperboleon enharmonios 2916, horum distantia erit 156, horum sumo dimidiam partem, qui sunt 78. Hos adjicio 2916, fient 2994, haec erit E E trite hyperboleon enharmonios; descriptum est igitur secundum tria genera tetrachordum [Col. 1258C] quod est hyperboleon, cujus formam ubter adjecimus. [Figure: [Figura] 27Kb] [Col. 1259A] [Figure: [Figura] 48Kb]



CAPUT VI. Ratio superius digestae descriptionis.

Tria igitur tetrachorda tali nobis ratione descripta sunt. Tetrachordum enim omne diatessaron [a 1Kb] retinet consonantiam. Igitur nete hyperboleon, et nete diezeugmenon in tribus generibus, id est, vel in diatono, vel in chromate, vel in enharmonio diatessaron continent symphoniam. Diatessaron autem consonantia [Col. 1259D] constat duobus tonis et semitonio minore. Id hoc modo per tria genera in [b 1Kb] supradictis tetrachordis divisum est. In diatonico enim genere quod est primum paranete hyperboleon, id est 2592, ad neten hyperboleon, id est 2304, obtinet distantiam tonum, quod tali notula inscripsimus To. Rursus trite hyperboleon diatonici generis, quae est 2916, ad paraneten hyperboleon diatonici generis, quae est 2592, rursus obtinet differentiam quam simili nota insignivimus [.....]T. Nete autem diezeugmenon ad trite hyperboleon, id est 3072 ad 2916, semitonium refert, quod tali notula signavimus To; hoc est totum spatium netes diezeugmenon, et netes hyperboleon duorum tonorum [Col. 1260A] ac semitonii. Sed idem duo toni ac semitonium in chromatico genere hac ratione divisi sunt. Secundum enim genus, quod est chromaticum, hoc modo descriptum est: paranete enim chromatice hyperboleon, quae est 2736, ad neten hyperboleon, quae est 2304 comparata, continet spatium paranetes hyperboleon diatonici generis ad neten hyperboleon [c 1Kb] quod est unus tonus, id est, duo semitonia majus ac minus, et divisum rursus spatium paranetes hyperboleon diatonici, ad netes hyperboleon. Ita enim factum est, qui est dimidius tonus, sed non integre, quia (ut supra uberrime monstratum est) non potest tonus in duo aequa partiri. Consignabimus igitur hoc spatium trium semitoniorum, id est toni ac semitonii, hoc modo, To To To. Rursus paranete hyperboleon [Col. 1260B] chromatica ad triten hyperboleon retinet partem toni, id est semitonium, quod reliquum fuit ex duobus tonis qui continentur inter triten hyperboleon diatonicam, et neten hyperboleon. Subtractis vero quatuor semitoniis, reliquum ex toto tetrachordo spatium semitonii est, quod continetur inter neten diezeugmenon, et trite hyperboleon. Constat igitur et hoc tetrachordum ex duobus tonis ac semitonio, divisum in uno quidem spatio tribus semitoniis. In duobus autem spatiis, duobus semitoniis. Tria vero spatia nervis quatuor continentur. In enharmonio vero genere summa est id pernoscendi [d 1Kb] facilitas, ab ea enim quae est nete hyperboleon, id est 2304, paranete hyperboleon enharmonios, id est 2916, duos tonos integros distat, quos hoc modo notabimus To To. Relinquitur [e 1Kb] igitur ex totius tetrachordi duobus tonis [Col. 1260C] ac semitonio unum quidem semitonium quod continetur inter neten diezeugmenon et paraneten hyperboleon enharmonion. Quod scilicet divisimus in duas dieses trite hyperboleon enharmonion. Media interjecta, spatiumque dieseos hoc modo signavimus [Figure: [Figura] 2Kb] ita igitur nobis hyperboleon tetrachordum descriptum est. Quo peracto ad diezeugmenon tetrachordum veniamus. Nec immorandum est eisdem commemorationibus in caeteris. Cum ab hac descriptione etiam in aliis sumi possit exemplum.



CAPUT VII. Monochordi netarum diezeugmenon per tria genera partitio.

Netes igitur diezeugmenon, quae est 3072, si dimidium [Col. 1260D] sumam, erunt 1536. Qui eisdem additi fiunt 4608 quae est mese, quam O littera designavimus; quod si eisdem netes diezeugmenon, id est DD, scilicet 3072, auferam tertiam partem, erunt 1024. Qui eisdem conjuncti facient 4096 quae vocabitur paramese, X littera subnotata. Nete igitur diezeugmenon, id est 3072, ad mesen, id est 4608, quoniam in sesquialtera comparatione consistit, diapente consonabit symphoniam. Eadem vero nete diezeugmenon, id est 3072, ad paramesen, id est 4096, quae ad eam in sesquitertia proportione composita est, diatessaron retinet consonantiam. Si igitur ab ea quae est nete diezeugmenon 3072 octavam auferam partem [Col. 1261A] id est 384, eisque adjiciam, fient 3456, eritque paranete diezeugmenon [a 1Kb] diatonos, CC litteris pernotata, ad neten diezeugmenon obtinens tonum. Ab hac vero si octavam auferam partem, id est de 3456, quae est 432, eosque eidem adjungam, erunt 3888. Eritque ea Y trite diezeugmenon diatonos. Sed quoniam nete diezeugmenon ad paramesen sesquitertiam obtinebat proportionem, trite autem diezeugmenon diatonos a nete diezeugmenon duos tonos abest, continebitur inter triten diezeugmenon et paramesen semitonium minus. Diatonicum igitur genus, in hoc quoque tetrachordo ac pentachordo ita expletum est, ut tetrachordi quidem ejus, quod est netes diezeugmenon ad paramesen, diatessaron consonantia sit. Pentachordi vero ejus quod est netes [Col. 1261B] diezeugmenon ad mesen, diapente sit consonantia. [Col. 1261C] [Figure: [Figura] 15Kb] [Col. 1261D] Enharmonium vero atque chromaticum genus hac ratione texemus: Sumo distantiam netes et paranetes diezeugmenon diatoni, id est 3072 et 3456, est eorum differentia 384; hanc divido, erunt 192; hanc si sumam et ei quae est paranete diezeugmenon diatonos adjungam, id est 3456, fient 3648, haec erit paranete diezeugmenon chromatica, BB geminatis litteris adnotata [b 1Kb] distans nete diezeugmenon tono et semitonio, id est tribus semitoniis, continens ad triten diezeugmenon dudum quidem diatonicam. Nunc [Col. 1262A] vero chromaticam, id est 3888, semitonium reliquum ab eo tono, quod divisum est inter paraneten diatonon diezeugmenon, et triten diatonon diezeugmenon, et sit reliquum aliud ex tetrachordo semitonium inter triten diezeugmenon chromaticam et paramesen, quod scilicet ex diatessaron consonantia relinquitur, ea quae est inter neten diezeugmenon et paramesen subtractis duobus tonis, quos nete diezeugmenon chromatica, et trite diezeugmenon chromatica continebant. Quae autem in diatonico genere trite diezeugmenon diatonica est. In chromatico autem diezeugmenon chromatica, ea in enharmonio genere paranete diezeugmenon enharmonios dicitur, integros enim duos tonos distat ab ea quae est nete diezeugmenon et notatur AA. Et inter neten diezeugmenon [Col. 1262B] et paraneten enharmonion diezeugmenon nulla interest chorda, atque ideo paranetes vocabulo nuncupatur. Semitonium vero quod est inter paraneten enharmonion diezeugmenon et paramesen, id est inter AA et X hac ratione partimur, ut fiant duae dieses. Sumo differentiam paranetes enharmonii diezeugmenon et parameses, id est 3888 et 4096, ea est 208, hanc divido, fient 104. hos appono 3888, fient 3992. Ea erit trite diezeugmenon enharmonios Z littera pernotata. Hujus igitur tetrachordi per tria genera descriptionem subter adjeci, superiusque dispositum hyperboleon tetrachordum aggregavi, uti esset utrorumque una descriptio, et paulatim juncta dispositionis totius forma consurgeret. [Col. 1262C] [Figure: [Figura] 24Kb] [Col. 1262D] [Col. 1263A] [Figure: [Figura] 23Kb]



CAPUT VIII. Monochordi netarum synemmenon per tria genera partitio.
[Col. 1263B]

Duo quidem tetrachorda quae sibimet quidem conjuncta sunt, a mese vero disjuncta, trium generum superior descriptio, quemadmodum locarentur ostendit. [Col. 1263C] Nunc ad [a 1Kb] aliud tetrachordum veniendum est, quod synemmenon vocatur, quod junctum est ei quae est mese. Quoniam enim inter neten diezeugmenon et mesen diapente consonantiam esse praediximus, est autem diapente consonantia trium tonorum ac semitonii. Tres vero sunt toni in hoc pentachordo, quorum unus quidem netes diezeugmenon ad paraneten diezeugmenon diatonon. Alter vero paranetes diezeugmenon [b 1Kb] diatonon ad triten diezeugmenon diatonon. Tertius autem parameses ad mesen, reliquumque semitonium trites diezeugmenon diatoni ad paramesen, quoniamque netes diezeugmenon et parameses tetrachordum ab ea quae est mese, eo tono disjunctum est, quod est inter paramesen ac mesen. Si ex eo pentachordo, quod est a nete diezeugmenon [Col. 1263D] ad mesen, unum abstulerimus tonum, eum scilicet qui continetur inter neten diezeugmenon et paraneten diezeugmenon diatonon, poterimus aliud tetrachordum ad mesen jungere, ut fiat synemmenon, quod est conjunctum hoc modo. [c 1Kb] Nam quoniam paranetes diezeugmenon diatoni, quae est CC, numerus est 3456, horum tertia eisdem addita faciet mesen. Hic [d 1Kb] ergo numerus in diezeugmenon tetrachordo [Col. 1264A] CC litteris adnotatus, tono distabat a nete diezeugmenon in genere diatonico, et paranete diezeugmenon diatonos vocabatur, in synemmenon autem tetrachordo, id est, conjunctarum sit nete synemmenon in tribus generibus constituta Y littera pernotata, et ab ea octava pars auferatur quae est 432 eisque apponatur, fient 3888 quae est paranete synemmenon et T [e 1Kb] littera pernotata. Hujus pars sumatur octava ea quae est 486: haec summa si eisdem, quorum octava est, aggregetur, fient 4374, quae est trite synemmenon diatonos, id est, E. Sed quoniam nete synemmenon ad mesen, id est 3456 ad 4608, sesquitertiam obtinet proportionem, quae est diatessaron, trite autem synemmenon ad netem synemmenon, id est 4374 ad 3456, duorum tonorum obtinet proportionem, [Col. 1264B] relinquitur trites synemmenon diatoni ad mesen proportio semitonii, et conjunctum est hoc tetrachordum cum mese, atque ideo synemmenon quasi continuum et conjunctum vocatur. Et diatonici quidem generis hoc modo est facta proportio. Chromatici vero talis divisio est: sumo netes synemmenon et paranetes synemmenon diatonici, id est 3456 et 3888 differentiam, ea est 432; hanc si divido ut semitonium fiat, fiunt 216; hanc adjicio ad 3888 ut tria semitonia fiant, erunt 414, quae est paranete synemmenon chromatica, cui littera S superapposita est. Ab hac igitur, id est, paranete synemmenon chromatica, ad triten synemmenon prius quidem diatonicam, nunc vero chronicam semitonium est. A qua trite synemmenon chromatica usque mesen aliud semitonium [Col. 1264C] reperitur. Sed quoniam a nete synemmenon usque ad triten synemmenon diatonicam vel chromaticam duo toni sunt, quae est in diatonico vel chromatico generibus trite synemmenon diatonos vel chromatica, eadem in genere enharmonio paranete synemmenon enharmonios est, habens summam 4374, quae sit R, A, qua usque ad meson semitonium est, hoc partior in duas dieses hoc modo: Sumo differentiam paranetes synemmenon enharmonii et meses, id est 4374 et 4608, [f 1Kb] facit 234; hanc divido, fient 117; hanc adjicio paranete synemmenon enharmonios, id est 4374, fient 4491, quae P littera pernotatur, et sit ea trite synemmenon enharmonios Eritque semitonium quod continetur inter paraneten synemmenon enharmonion et mesen, id est inter [Col. 1264D] 4374 et 4608, divisum per triten synemmenon enharmonion [g 1Kb] eam, scilicet quae est 4491. Quocirca hujus quoque tetrachordi expedita ratio est. Nunc autem facienda est descriptio, juncta tamen cum caeteris [h 1Kb] tetrachordis, id est hyperboleon ac diezeugmenon, ut paulatim fiat descriptionis rata progressio. [Col. 1265] [Figure: [Figura] 70Kb]



CAPUT IX. Monochordi meson per tria genera partitio.
[Col. 1265A]

Ex his igitur quae praedicta sunt, in caeteris non arbitror diutius laborandum esse. Ad horum enim exemplar etiam reliqua tetrachorda meson atque hypaton texenda sunt. Ac primum quidem diatonici generis meson tetrachordon hoc ordine describemus. Meses enim quae est O 4608 sumo tertiam partem, ea est 1536; hanc eidem copulo, fient 6144, ea sit II hypate meson diatessaron ad mesen continens consonantiam, haec duobus tonis ac semitonio ita dividitur: Sumo enim meses, id est 4608, octavam partem, quae est 576; hanc eidem adjungo, fient 5184, ea est lychanos meson diatonos, id est M. Cujus [a 1Kb] interim pars [b 1Kb] sumitur octava, ea est 648; hanc eidem [Col. 1265B] adjungo, fient 5832. Ea sit I parhypate meson diatonos tonum obtinens ad lychanon meson diatonon, duobus autem tonis distans a mese. Relinquitur igitur semitonium inter hypaten meson diatonon [Col. 1266A] et parhypaton meson diatonon constitutum, id est inter 6164 et 5832. Idem vero tetrachordum meses atque hypates meson in chromatico genere tali ratione partimur. Sumo meses differentiam ad lychanon meson diatonon, id est 4608 ad 5184, ea est 576; hanc dimidiam partior, fient 288; [c 1Kb] eadem adjicio numero majori, id est 5184, fient 5472, quae fit N lychanos meson chromatice. Relinquuntur igitur duo semitonia, unum inter lychanon mesen chromaticen et parhypaten meson chromaticen, id est inter 5472 et 5832, et aliud inter parhypate meson chromaticen et hypaten meson, id est inter 5832 et 6144. Enharmonium vero genus hoc modo dividimus, quoniam ea quae erat parhypate meson diatonos, vel ea quae erat parhypate meson chromatice, [Col. 1266B] duos tonos distabat a mese obtinens numerum 5832, ea in enharmonio genere erit lychanos meson enharmonios, L littera pernotata, duos nihilominus ad mesen obtinens tonos. Reliquum igitur semitonium [Col. 1267A] quod est inter lychanos meson enharmonion et hypaten meson, id est inter 5832 et 6144, in duas dieses hoc modo dividimus. Aufero differentiam 5832 ad 6144, ea est 312 hanc dimidiam partior, fient 156; hanc ad 5832 jungo, fient 5888; et haec sit K parhypate meson enharmonios. Duae vero sunt diesis [Col. 1268A] inter lychanon meson enharmonion et parhypate meson enharmonion, id est inter 5832 et 5988, et inter parhypaten meson enharmonion et hypaten meson, id est inter 5988 et 6144. Divisum est igitur meson tetrachordon. Quod ita in descriptione ponatur, ut superius descriptis tetrachordis aggregetur. [Figure: [Figura] 85Kb]



CAPUT X. Monochordi hypaton per tria gene a partitio, et totius dispositio descriptionis.

Nunc vero hypaton tetrachordum per tria genera dividendum est. Sumo hypates meson, id est 6144: dimidiam partem, quae sit 3072, hanc eidem si adjecero, fient 9216, quae est proslambanomenos ad hypaten meson diapente consonantiam servans. Ejusdem autem hypaten meson [a 1Kb] 6154. Si auferam tertiam partem quae est 2048 eidemque adjecero, fient 8192. Et haec est B hypate hypaton. Igitur hypaten meson ad proslambanomenon diapente est consonantia, ad hypaten vero hypaton diatessaron. Ab hac igitur [Col. 1268B] hypate meson, id est 6144, pars auferatur octava, erunt 768; hanc eisdem si quis adjungat, fient 6912. Quae est E lychanos hypaton diatonos ad hypaten meson toni obtinens proportionem. Rursus de 6912 pars auferatur octava, erunt 864; hoc si eisdem copuletur, fient 7776, quae est C parhypate hypaton, diatonos ad lychanon hypaton diatonon toni, ad hypaten meson duorum tonorum distantiam servans. Relinquitur igitur semitonium inter parhypaten hypaton diatonon et hypaten hypaton, id est inter 7776 et 8192, et diatonici quidem generis hypaton tale tetrachordum est, chromaticum vero tali ratione dividimus. Sumo enim differentiam hypaten meson, et [Col. 1269A] ejus quae est lychanos hypaton diatonos, id est 6144 et 6912, ea est 768; hanc dimidiam partior ut duo efficiam semitonia, fient 384; hanc adjicio 6912 ut tria semitonia fiant, erunt 7296: haec erit F lychanos hypaton chromatice ab ea quae est hypate meson tribus semitoniis distans. Relinquuntur ergo duo semitonia, unum quidem inter lychanos hypaton chromaticen et parhypaten hypaton chromaticen, id est inter 7296 et 7776. Aliud vero inter parhypaten hypaton chromatice et hypaten hypaton, id est inter 7776 et 8192. Restat enharmonium genus, cujus ad superius exemplar talis divisio est. Quoniam enim parhypate hypaton diatonos vel parhypate hypaton chromatice, qua 7776 unitatibus insignita est, duobus tonis distat ab ea quae est hypate meson, eadem [Col. 1269B] erit in genere enharmonio lychanos hypaton enharmonios, quae ab hypate meson duobus integris [a 1Kb] differant tonis. Restat igitur ex diatessaron consonantia semitonium quod est inter lychanos hypaton enharmonion [Col. 1270A] et hypaten hypaton, id est inter 7776 et [b 1Kb] inter 8192, hoc in duas dieses ita dividimus. Sumo differentiam ejus quae est lychanos hypaton enharmonios, et hypaten hypaton, id est 7776 et 8192, ea est 416; hujus dimidiam sumo, sunt 208; hanc adjicio 7776, fient [c 1Kb] 7984 quae sit D parhypate hypaton enharmonios. Sunt igitur duae dieses: una quidem quae est inter lychanon hypaton enharmonion et parhypaten hypaton enharmonion, id est inter 7776, et 7984; altera vero quae est inter parhypaten hypaton enharmonion, et hypaten hypaton, id est inter 7984 et 8192. Tonus vero ultimus inter proslambanomenon et hypaten hypaton, id est inter 9216 et 8192, continetur. Divisum est igitur hypaton tetrachordum secundum tria genera diatonicum chromaticum [Col. 1270B] enharmonion. Quod si superioribus tetrachordis hyperboleon diezeugmenon synemmenon meson adjungatur, fit integra perfectaque descriptio divisi per omnia monochordi regularis. [Figure: [Figura] 65Kb] [Col. 1271] [Figure: [Figura] 38Kb] [Figure: [Speculatio] 73Kb] [Col. 1273A] [Figure: [Speculatio] 20Kb]



CAPUT XI. Ratio superius dispositae descriptionis.
[Col. 1273B]

In superiore igitur forma obtinet quidem consonantiam diapason proslambanomenos ad mesen, mese autem ad neten hyperboleon. Bis diapason autem proslambanomenos ad neten hyperboleon. Diatessaron autem consonantiam servat hypate hypaton ad hypaten meson. Hypate meson ad mesen mese, ad neten synemmenon, paramese ad neten diezeugmenon, nete diezeugmenon ad neten hyperboleon. Atque hoc ita [a 1Kb] fit, ut his consonantiis integra tetrachorda numeremus. Atque ut clarius omnis in hac forma [b 1Kb] respiciatur ordo nervorum, secundum tria genera 5 tantum notantur esse tetrachorda. Primum [Col. 1273C] atque gravissimum hypaton, cujus est princeps hypate hypaton, ultima autem hypate meson, secundum vero meson cujus est princeps hypate meson, extrema vero mese. Tertium synemmenon, cujus est princeps mese, finalis nete synemmenon. Quartum diezeugmenon, cujus est [c 1Kb] prima paramese, nete vero diezeugmenon extrema. Quintum vero est hyperboleon cujus est quidem princeps nete diezeugmenon, ad neten vero hyperboleon terminatur extrema.



CAPUT XII. De stantibus et mobilibus vocibus.

Harum vero omnium vocum partim sunt in totum immobiles, partim in totum mobiles, partim vero [Col. 1273D] nec in totum immobiles, nec in totum mobiles. In totum immobiles sunt proslambanomenos, hypate hypaton, hypate meson, mese, nete synemmenon, paramese, nete diezeugmenon, nete hyperboleon. Idcirco quoniam in omnibus tribus generibus eaedem sunt, nec nomina nec loca permutantes, sive pentachorda, sive tetrachorda contineant. Pentachorda quidem ut proslambanomenos ad hypaten meson, et mese ad neten diezeugmenon. Tetrachorda vero, ut hypate hypaton ad hypaten meson, et hypate meson ad mesen. Mobiles vero sunt quae secundum singula [Col. 1274A] genera permutantur hoc modo ut paranete et lychanos diatonici et chromatici, trite et parhypate enharmonici. Alia est enim paranete hyperboleon diatonos, alia paranete hyperboleon chromatica, alia [d 1Kb] trite enharmonios. Diversae sunt etiam paranete diezeugmenon diatonos, atque chromatica. Nec est eadem quae in generibus caeteris trite diezeugmenon enharmonios, neque eaedem sunt paranete synemmenon diatonos et chromatica [e 1Kb] et trite synemmenon enharmonios, his qui sunt in reliquis generibus trite. Distant etiam lychanos meson diatonos et lychanos meson chromatice, [f 1Kb] et parhypate meson enharmonios nulli aliorum generum parhypate similis invenitur. Nec eosdem locos ac numeros servant lychanos hypaton diatonos et lychanos hypaton chromatice. [Col. 1274B] [g 1Kb] Nam parhypate hypaton enharmonios aliorum generum parhypatis reperitur esse dissimilis. Non in totum vero immobiles aut mobiles sunt, quae in duobus quidem generibus manent, id est chromatico et diatonico, sed in enharmonio permutantur. Id autem sic consideratur trite hyperboleon, diatonos, et trite hyperboleon chromatice eadem in superiori forma descripta est, [h 1Kb] hisdem numeris 2829. At vero cum enharmonium genus aspicimus triten aliam reperimus, id est 2916. Quae igitur vox duobus fuit generibus communis, eadem in tertio permutata est. Idem est et in diezeugmenon tetrachordo. Nam trite diezeugmenon diatonos et trite diezeugmenon chromatica eadem sunt, sibique consentiunt, trite autem diezeugmenon enharmonios a [Col. 1274C] [i 1Kb] superiore distat, in synemmenis etiam idem est. Trite enim synemmenon diatonos et trite synemmenon chromatice eaedem sunt. Sed trite synemmenon enharmonios est diversa. Item parhypate meson diatonos, et parhypate meson chromatica eaedem notantur. Sed in enharmonio genere sicut superius trite, ita hic parhypate juxta [j 1Kb] hypates meson quidem inveniuntur, vi autem ac soni acumine diversae sunt caeteris. Rursus parhypate hypaton diatonos et parhypate hypaton chromatica eadem est. Sed non eadem est cum in enharmonio genere quaeritur. Sed ut [k 1Kb] harum non plena mutabilitas clarius colliquescat ad hyperboleon tetrachordum redeamus, in hoc igitur quae in diatonico atque in chromatico genere trite hyperboleon est, eadem mutatur in enharmonio, et [Col. 1274D] fit paranete. Item quae trite diezeugmenon in diatonico vel chromatico genere vocabatur, paranete in enharmonio dicitur quae trite synemmenon in chromatico vel diatonico fuit, in enharmonio in paraneten transit. Quae vero parhypate meson in chromatico vel diatonico videbatur, eadem lychanos meson in enharmonio reperitur. Quae autem parhypate hypaton, vel in diatonico vel in chromatico dicebatur, lychanos hypaton in enharmonio nuncupatur. Sunt igitur quidem immobiles, proslambanomenos, hypate [Col. 1275A] hypaton, hypate meson, mese, nete synemmenon, paramese, nete diezeugmenon, nete hyperboleon; mobiles vero quas lychanos, vel paranetas, vel diatonicas, vel chromaticas, vel enharmonicas [a 1Kb] nominamus. Non in totum mobiles aut immobiles, quas parhypatas tritas in diatonico vel chromate, lychanos autem vel paranetas in enharmonico genere dicimus.



CAPUT XIII. De consonantiarum speciebus.

Nunc de speciebus primarum consonantiarum tractandum est; primae autem consonantiae sunt diapason, diapente, diatessaron. Species autem est quaedam positio propriam habens formam secundum unumquodque genus in uniuscujusque proportionis [Col. 1275B] consonantiam facientis terminis constituta, ut in diatonico genere. Nam si diezeugmenon tetrachordum inter hyperboleon tetrachordum [b 1Kb] mesenque ponamus, subtracto scilicet synemmenon tetrachordo, erunt 15 nervi. At si ab his proslambanomenos detrahatur, erunt quatuordecim. Hi ergo disponantur hoc modo. Sit A hypate hypaton, B parhypate hypaton, C hypate lychanos, D hypate meson, E parhypate meson, F lychanos meson, G mese, H paramese, I trite diezeugmenon, K paranete diezeugmenon, L nete diezeugmenon, M trite hyperboleon, N paranete hyperboleon, O nete hyperboleon. Ab hypate igitur ad paramesen diapason consonantia est. A mese vero ad hypaten meson diatessaron, ab eadem [Col. 1275C] vero mese ad lychanon hypaton diapente. Erit igitur diapason quidem octo chordarum. Diatessaron vero quatuor, diapente autem quinque. Ac per hoc habebit diatessaron quidem species tres, diapente autem species quatuor, diapason vero species septem. Semperque una minus species erit quam fuerint voces, ut enim a mese caeteras [c 1Kb] ordinamus diatessaron consonantiae species tres sunt, hoc modo: una quidem species erit ab G ad D; secunda vero ab F ad C; tertia vero ab E ad B, et huc usque diatessaron species progrediuntur. Idcirco quia huc usque species binos continet nervos, ejusdem diatessaron, ut G D quidem eos qui sunt E F [d 1Kb] continent, F C eos qui sunt E D, et E B eos [e 1Kb] continent qui sunt C D; si vero his adjecero diatessaron D A, diversa non [Col. 1275D] erit ab ea quae est G D, unum enim solum G D consonantiae nervum continebit, id est D solum. Excessit igitur G D consonantiam, atque ideo diatessaron tres species habere perhibetur. Et in caeteris quidem consonantiis idem est. Diapente autem erunt species quatuor hoc modo: Una quidem est H ad D; alia vero ab eo quod est G ad C; alia ab eo quod est F ad B; alia autem ab eo quod est E ad A. Diapason vero consonantiae 7 erunt species, hoc modo: prima ab eo quod est O ad G; secunda ab eo quod est N ad F; tertia ab eo quod est M ad E; quarta ab eo quod [Col. 1276A] est L ad D; quinta ab eo quod est K ad C; sexta ab eo quod est I ad B; septima ab eo quod est II ad A. Liquet igitur ex his quae dicta sunt, diatessaron consonantiam semel tantum in immobilibus ac statutis vocibus contineri. Nam si ab hypate hypaton incipiam, erit A D, id est ab hypate hypaton in meson hypaten ea quae est in ordine prima. Nam caeterae non statutis vocibus terminantur, ut B E C F. Nam [f 1Kb] parhypate hypaton et parhypate meson, lychanos hypaton et lychanos meson mobiles esse monstratae sunt. Quod si rursus ab hypate meson diatessaron consonantiam inchoemus, erit species diatessaron statutis vocibus terminata G D, ea quae est prima, id est ab hypate meson in mesen. Reliquae minime, ut E H et F I. Nam parhypate meson et lychanos [Col. 1276B] meson et trite diezeugmenon non probantur immobiles. Rursus si eamdem diatessaron paramese suscipiat ordiendam, erit [g 1Kb] quoque quae statutis coerceatur sonis, diatessaron species II L, id est a paramese in nete diezeugmenon, quae est prima. Nam caeterae quae sunt I M et K N mobilibus terminantur sonis. Nam triten diezeugmenon, et paraneten diezeugmenon, et triten hyperboleon, et paraneten hyperboleon mobiles voces esse praediximus. Item diapente consonantia duas tantummodo species tenet, quae statutis vocibus includuntur. Ut si ab hypate meson ordiamur, una quidem est D H, id est ab hypate meson in paramesen, ea quae est prima. Altera vero G L, id est a mese in neten diezeugmenon, haec vero est quarta. Reliquae vero, id est E I et F K, minime [Col. 1276C] statutis vocibus clausae sunt. Nam parhypate, et lychanos, et trite, et paranete instabiles approbantur. Similis autem ratio erit si a nete diezeugmenon in graviorem partem, id est ad mesen, consonantiae hujus species considerentur, eisdem enim immobilibus vocibus, quae superius dictae sunt, continebuntur. Sive autem ab hypate meson, seu a mese, seu a paramese, sive etiam a nete hyperboleon consonantias [h 1Kb] ad graviorem partem ducamus. Duarum quae statutis vocibus coerceantur, non poterit esse [i 1Kb] destructio. Diapason vero consonantiae sive ab hypate hypaton in paramesen, sive a nete hyperboleon in mesen ordo sumatur, tres tantummodo species obtinebit, quae immobilibus vocibus coerceantur. Nam ab hypaten hypaton ordientibus una est A B, ea [Col. 1276D] quae est prima ab hypate hypaton in paramese. Altera D L ea quae est quarta ab hypate meson in nete diezeugmenon. Dehinc G O haec septima est, id est a mese in neten hyperboleon. Reliquarum vero specierum voces extimae nullo modo [j 1Kb] immobilibus vocibus constitutae sunt. Nam parhypate, et lychanos, et trite, et paranete (ut supra quoque dictum est) immobiles non sunt. Similiter autem et per easdem voces si ab hyperboleon nete ordiamur, specierum ordo contexitur, quorum omnium intelligentiam subjecta descriptio [k 1Kb] docet. [Col. 1277A] [Figure: [Figura] 47Kb]



CAPUT XIV. De modorum exordiis, in quo dispositio notarum per singulos modos ac voces.
[Col. 1278A]

Ex diapason igitur consonantiae speciebus existunt qui appellantur modi, quos eosdem tropos vel tonos nominant. Sunt autem tropi constitutiones in totis vocum ordinibus, vel gravitate, vel acumine differentes, constitutio vero est plenum veluti modulationis corpus ex consonantiarum conjunctione consistens, quale est vel diapason, vel diapason et diapente [a 1Kb] et diatessaron, vel bis diapason. Est enim diapason constitutio, a proslambanomenos in meson caeteris quae sunt mediae vocibus annumeratis, vel a mese rursus [Col. 1278B] in neten hyperboleon cum vocibus interjectis, vel ab hypate meson in neten diezeugmenon, cum his quas extremae voces medias claudunt. Diapason et [b 1Kb] diatessaron vero constitutio ea est quae a proslambanomenos in neten synemmenon, cum his quae mediae sunt interjectae constat. Bis diapason autem a proslambanomenon in neten hyperboleon, cum his quae in medio sunt interpositae consideratur. Has igitur constitutiones si quis totas faciat acutiores vel in gravius totas remittat, secundum supradictas diapason consonantiae species efficiet modos septem, quorum nomina sunt haec: hypodorius, hypophrygius, hypolydius, dorius, phrygius, lydius, mixolydius; horum vero sic ordo procedit. Sit in diatonico genere vocum ordo dispositus a proslambanomene in neten hyperboleon, [Col. 1278C] atque hic sit hypodorius modus. Si quis proslambanomenon in acumen intendat tono, hypatenque hypaton eodem tono attenuet, caeterasque phthongorum omnes faciat acutiores, acutior totus ordo proveniet, quam fuit prius quam toni susciperet intensionem. Erit igitur tota constitutio acutior effecta hypophrygius modus, quod si in hypophrygio toni rursus intensionem voces acceperint, hypolydii modulatio nascetur. At si hypolydium quis semitonio intendat, dorium faciet, et in aliis quidem similis est in acumen intensionemque processus. Quorum, non ut [c 1Kb] intelligentiam solummodo ratio comprehendatur, verum oculis quoque forma possit agnosci, ab antiquis tradita musicis descriptio supponenda est; sed quoniam per singulos modos a veteribus musicis unaquaeque [Col. 1278D] vox diversis notulis insignita est, descriptio prius notularum videtur esse ponenda, ut his primum per se cognitis in modorum descriptione facilis possit esse dispectio. [Col. 1279] [Figure: [Figura] 70Kb]



CAPUT XV. Descriptio continens modorum ordinem ac differentias.
[Col. 1279A]

Superior igitur descriptio chordarum nomina tenet ascripta, notulas vero juxta positas, et quae cujusque sit modi, sive lydii, sive phrygii, sive dorii vocabulorum [Col. 1280A] signat adjectio. Sed quoniam hos modos diximus in speciebus diapason consonantiae reperiri, age eosdem in diatonico tantum genere describamus, ut qui eorum ordo sit, sub aspectu cadens intelligentiam non moretur. [Col. 1281] [Figure: [Figura] 87Kb]



CAPUT XVI. Superius dispositae modorum descriptionis.
[Col. 1281A]

Septem quidem praediximus esse modos, sed nihil videatur incongruum quod octavus super annexus est. Hujus enim adjectionis rationem paulo posterius eloquemur. Nunc illud est considerandum quod hae paginulae, quas inter se rectus linearum ordo distinguit, aliae quidem habent notulas musicas, aliae vero minime, velut in eo modo qui scribitur hypermixolydius. Prima quidem paginula tertia litteris adnotatur. Secunda [a 1Kb] notula vacat. In hac igitur intercapedine [Col. 1282A] notularum tonus interesse monstratur. Quod vero tertiae atque quartae paginae notam non paginula dividit, sed versus recto ordine diductus, semitonium eas differre pronuntiat, quod probatur hoc modo: nam si proslambanomenos est, hypate hypaton, parhypate hypaton, necesse est inter proslambanomenon quod est et inter hypaten hypaton, quod est toni esse distantiam, inter hypaten autem hypaton quod est et parhypaten hypaton, quod est , semitonii differentiam contineri [b 1Kb] jamque hoc regulariter in cunctis est considerandum, ut si vocum. [Col. 1283A] notulas integra pagina disgregaverit, toni inter eas sciamus esse distantiam. Sin versus notulas, ac non pagina distinguit, semitonii non ignoremus esse distantiam. His igitur ita praemissis, si duo ordines in bis diapason consonantia constituti sibi invicem comparentur, ut qui ordo sit gravior possit agnosci, si proslambanomenos [a 1Kb] proslambanomene fuerit gravior vel quaelibet alia vox ejusdem loci voce gravior pernotetur, in eodem scilicet genere constituta, totum quoque ordinem necesse est esse graviorem. Tamen id melius sumetur ad mediam quae est mese. Duorum enim [b 1Kb] ordinum bis diapason consonantium cujus mese fuerit gravior, ejusdem totus ordo quoque gravior erit. Nam caeterae singulae singulis comparatae nihilominus graviores invenientur, itaque si media [Col. 1283B] ab alia media tono aut acutior videatur, aut gravior, omnes quoque nervi si id eodem genere sint, singuli [c 1Kb] sibimet comparati tono acutiores aut graviores esse videbuntur. Quatuor autem mediis si prima ad quartam diatessaron distantiam servet, prima vero a secunda tono differat, secunda quoque a tertia eodem differat tono, tertia ad quartam semitonii faciet differentiam hoc modo: sint 4 mediae A B C D, et A ei quae est D comparata servet ad eam sesquitertiam proportionem, quae est diatessaron. Item A a B distet tono, B a C distet tono, relinquitur ut C ad D semitonii distantiam servet. [Col. 1283C] [Figure: [Figura] 6Kb] Et si quinque sint mediae eodem modo. Si enim prima a quinta sesquialtera [d 1Kb] disteterit proportione, primaque a secunda, ac secunda a tertia, quartaque a quinta, singulis [e 1Kb] disteterint tonis, tertia ad quartam semitonii faciet differentiam. Item quaecunque mediae aliorum modorum proslambanomenos accedunt hae graviores modos operantur. [f 1Kb] Quae netis, illae acutiores efficiunt. Quoniam igitur in superiore pagina descriptis modis partem sinistram legentis [Col. 1283D] proslambanomeni primi tenent. Dextera vero legentis extremis clauditur netis, erit omnibus quidem acutior [g 1Kb] modis, qui inscribitur hypermixolydius, omnibus vero gravioris qui hypodorius. Nos vero a gravissimo hypodorio inchoantes, caeteros quam inter se habent differentiam designabimus. Namque in hypodorio modo mese quae est ab ea mese quae est in modo hypophrygio tono [h 1Kb] distabit. Quod in hoc facile perspicietur, si quis ad mesen hypophrygii, quae est ejusdem hypophrygii comparet, quae est hypodorii quidem mese, in hypophrygio autem lychanos meson. Nam atque tono differunt, quod pagina interjecta [Col. 1284A] demonstrat. Item mese hypolydii ab ea quae est mese hypophrygii toni differentiam facit. Namque C, quae est mese hypolydii, tono distat a , quae est hypolydii quidem lychanos mesen, in hypophrygio autem mese. Item mese hypolydii, quae est C, ab ea quae est mese dorii semitonio distat. Quod hinc poterit agnosci, quoniam ordinem sursum prodeuntem ejus meses, quae est hypolydii, atque eum ordinem in sursum prodeuntem ejus meses quae est dorii, unus versiculus, non pagina distinguit. Quo fit ut mese hypodorii ab ea mese quae est dorii, integra diatessaron consonantia distet, idque probatur hoc modo: nam quae est mese in hypodorio, eadem est in dorio; hypate meson est ab ea quae est mese, in quovis modo vel genere diatessaron consonantia differens. Item [Col. 1284B] mese dorii quae est ab ea mese quae est phrygii, id est M, distat tono. Nam quae est mese in dorio, eadem in phrygio lychanos meson. Rursus mese phrygii quae est M, ab ea mese quae est lydii, id est I distat tono. Nam quae in phrygio est M mese, in lydio est lychanos mesen. Rursus mese lydii modi ab ea mese quae est myxolydii; id est semitonio distat. Etenim [i 1Kb] si ordo qui rectus lydii continet mesen ei ordini qui rectus mixolydii mesen habet comparatus, non paginula, sed versu [j 1Kb] disjungitur. Ea quoque mese quae est myxolydii ad eam mesen quae est hypermyxolydii, id est toni differentiam facit; idcirco quoniam quae in mixolydio mese est, eadem in hypermixolydio lychanos meson est. Unde fit ut mese dorii ab ea mese quae est mixolydii diatessaron [Col. 1284C] consonantia distet. Id probatur hoc modo: nam meson quae est dorii, id est [k 1Kb] , eadem est mixolydii, id est [l 1Kb] hypate meson, quae ad cujuslibet modi mesen diatessaron consonantiam servat. Item mese dorii, id est [m 1Kb] , ad eam mesen quae est hypermixolydii quae est r diapente consonantiam servat. Ea enim mese quae est dorii, id est [n 1Kb] , in ordine hypermixolydii lychanos hypaton est; lychanos autem hypaton ad mesen in diatonico genere in quolibet modo si comparetur, diapente consonantia distat. Cur autem octavus modus, qui est hypermixolydius, adjectus est, [o 1Kb] hic patet. Sit bis diapason consonantia haec. [Figure: [Figura] 4Kb]



CAPUT XVII. Ratio superius dispositae modorum descriptio.
[Col. 1284D]

Diapason igitur consonantiam servat A ad id quod est H, octo enim vocibus continetur: primam igitur dicimus esse speciem diapason ea quae est A H, secundam vero B I, tertiam C K, quartam D L, quintam E M, sextam F N, septimam G O. Relinquitur igitur extra H P, quae ut totus ordo impleatur adjecta est, atque hic est octavus modus, quem Ptolemaeus super annexuit.



CAPUT XVIII. Quemadmodum indubitanter musicae consonantiae aure dijudicari possit.
[Col. 1285A]

Ut [a 1Kb] vero indubitanter consonantiarum ratio colligatur, tali brevissimo ac simplici effici poterit instrumento. Sit igitur regula diligenter extensa A D, cui duo hemispheria, quas magadas Graeci vocant, insuper apponantur, ita ut ab ea quae est E curvatura ad id quod est B deducta linea rectos circa se angulos reddat: item ab ea quae est F curvatura ad id quod est C punctum deducta linea rectos circum se angulos efficiat. Sint vero hae aequaliter undique perpolitae ad eosdem usus, sint eisdem aliae aequales paratae, super has intendatur nervus aequalis undique, is qui est A E F D. Si [b 1Kb] igitur diatessaron consonantiam qualis [Col. 1285B] sit reperire voluero, hoc modo faciam: ab E puncto, quo nervus semisphaerium tangit, usque ad F punctum, quo rursus ab alia parte altero nervus semisphaerio jungitur, divido spatium quod est E F septem partibus, et ad partem quartam septimarum appono punctum quod est K; est igitur E K ad eam quae est K F sesquitertia. Si igitur ad K aequum superioribus semisphaeriis apposuero, atque alterutra vicissim E K et K F plectro adhibito pellantur, diatessaron distantiam consonabit. Sin vero simul partes idem C K et K F utrasque percussero, diatessaron consonantiam [Col. 1286A] nosco. Quod si diapente efficere volumus, quinque partibus totam chordam, id est spatium ab E ad F divido ac tres uni proportioni, duas vero reliquae dabo, atque ita posito semisphaerio, secundum superius dictum modum consonantias dissonantiasque perpendo; item si diapason consonantiam temptare voluero, totum tribus partibus seco, atque in unam duasque distribuens easdem simul vel alterutram pulsans [c 1Kb] quid consonet, vel quod dissonet utraque cognosco. Tripla vero, quae ex permixtis consonantiis nascitur, ita redditur, ut si totam in quatuor partium divisionibus [d 1Kb] partiamus, atque in tres et unam tota nervi prolixitas dividatur, itaque semisphaerium tribus appositum triplae proportionis dissonantiam et consonantiam reddat. [Col. 1286B] [Figure: [Figura] 6Kb]



LIBER QUINTUS.
[Col. 1286]

[Col. 1285C] Post monochordi regularis divisionem adjicienda arbitror esse ea in quibus veteres musicae doctores sententiae diversitate discordant, habendumque de omnibus subtile judicium, atque id quod proposito deest operi, mediocris doctrinae [e 1Kb] dispositione supplendum est. Potest enim alia quoque esse divisio, in qua non unus tantummodo nervus assumitur, qui positis proportionibus [f 1Kb] dividat. Verum octo, atque ejusmodi cythara fiat, [g 1Kb] aut in pluribus, et quanti necessarii sunt nervi, tota proportionum ratio quasi oculis subjecta cernatur. [Figure: [Figura] 4Kb]



CAPUT PRIMUM. De vi harmonicae et quae sint ejus instrumenta judicii et quonam usque sensibus oporteat credi.

Sed de his paulo post loquemur; nunc dicendum est quae sit vis harmonicae, de qua tractare instituentes, quatuor libros implevimus. Naturam vero ejus [h 1Kb] unoque exprimendam in hujus quinti voluminis seriem distulimus. Harmonica est facultas differentias acutorum et gravium sonorum sensu ac ratione [Col. 1286C] perpendens. Sensus enim ac ratio, quasi quaedam facultatis harmonicae instrumenta sunt. Sensus namque confusum quiddam ac proxime tale, quale est illud quod sentit, advertit. Ratio [i 1Kb] autem dijudicat integritatem atque unas persequitur differentias. Itaque sensus invenit quidem confusa ac proxima veritati, accipit vero ratione integritatem. Ratio vero ipsa quidem invenit integritatem, accipit vero [j 1Kb] sensu confusam ac proximam verisimilitudinem. Namque sensus nihil concipit integritatis, sed usque ad proximum venit. Ratio vero dijudicat, velut si quis manu circulum scribat, fortasse eum circulum vere oculus arbitretur. Ratio vero nullo modo esse id quod simulatur intelligit. Hoc vero idcirco est, quoniam sensus circa materiam vertitur, speciesque in ea comprehenditur, quae ita sunt fluide atque imperfecte. [k 1Kb] Neque determinate, et [l 1Kb] usque ad unguem expolite, sicut est ipsa materia. Quare [m 1Kb] ipsum quoque confusio sequitur, mentem vero atque rationem, quoniam materia non moratur, species quas praevidet, praeter subjecti communionem intuetur, atque ideo eam integritas comitatur ac veritas, [n 1Kb] potiusque in sensum quod peccatur, aut minus est, aut emendat, aut complet. Fortasse autem id quod sensus non integre, sed confuse, atque veritate minus quasi quidam incallidus aestimator agnoscit, in singulis minus [Col. 1287A] habeat errati. Collecta vero multiplicantur in summam, atque idcirco [a 1Kb] magnam faciunt differentiam. Nam si duas voculas tono sensus distare arbitretur, neque distent, rursusque ab una earum [b 1Kb] tono putet distare tertiam, neque sit integra ac vera toni sit distantia. Item tertiae quartaeque toni sensus differentiam putet, atque in eadem quoque errent, neque sit differentia toni, ab hac etiam quarta, quintam distare semitonium putet, neque vere, neque integre aestimet, in singulis fortasse minus videatur erratum. Quod vero in primo tono sensus reliquit atque id quod in secundo et tertio atque in quarto semitonio peccatum est, in unum congregatum atque collectum efficiet, ut prima vox ad quintam vocem diapente non contineat consonantiam, quod oportebat fieri si tres [Col. 1287B] tonos ac semitonium sensus integre judicasset. Quod igitur in singulis tonis minus pervidebatur, id collectum in consonantiam evidenter apparuit. Atque ut pervideatur sensum quidem confusa colligere, nullo modo autem ad integritatem rationis ascendere, sic consideremus: Datae enim lineae majorem minorem [c 1Kb] ne aliam reperire, nihil est difficile sensui. Proposita vero mensura in tanto majorem, tantove minorem reperiat, id non faciet sensus prima conceptio, sed solers rationis inventio. Vel si rursus datam lineam propositum sit vel duplicare, vel dimidiam secare, id fortasse licet paulo difficilius quam confuse majorem minoremve reperire, poterit tamen sensus inventione constitui. Si vero imperetur, ut propositae lineae tripla ponatur, vel ab ea pars tertia [Col. 1287C] recidatur, vel quadrupla constituatur, vel pars quarta resecetur nonne impossibile sit sensui, nisi integritas rationis accedat, hoc ideo, quia per processus quidem rationi locus accrescit, deficit sensui. Si enim octavam partem propositae lineae auferre aliquis imperetur, vel ejusdem octuplam dare cogatur, totius quidem [d 1Kb] dimidiam sumere compellitur, dimidiaeque dimidiam, ut sit quarta, quartae [e 1Kb] quae dimidium, ut sit octava. Rursusque totius duplam, duplaeque duplam, ut sit quadrupla, quadruplaeque duplam, ut sit octupla. Itaque in tanta rerum numerositate nihil efficit sensus. Cujus omne judicium subitum, atque in superficie positum integritatem persecutionemque non explicat. Idcirco non est aurium sensui dandum omne judicium, sed exhibenda est etiam ratio quae [Col. 1287D] errantem sensum regat ac temperet, qua labens sensus deficiensque veluti baculo innitatur. Nam ut singulae artes habent instrumenta quaedam quibus partim confuse aliquid informent ut [f 1Kb] asciculum, partim vero quod est integrum deprehendat, ut circinum. Ita etiam harmonica vis habet duas judicii partes: unam quidem hujusmodi, per quam sensus comprehendit subjectorum differentias vocum, aliam vero per quam ipsarum differentiarum modum mensuramque considerat.



CAPUT II. Quid sid harmonica regula, vel quam intentionem harmonici [g 1Kb] Pythagorici vel Aristoxenus, vel Ptolemaeus esse dixere.
[Col. 1288A]

Hujusmodi igitur instrumentum in quo rationis adhibito modo, sonorum differentiae perquiruntur, vocatur harmonica regula, in qua re [h 1Kb] multorum doctorum sententiae discordia fuit. Quidam enim qui Pythagoricis disciplinis maxime crediderunt, hanc intentionem harmonicae esse dicebant, ut cuncta rationi consentanea sequerentur. Sensum enim dare quaedam quodam modo semina cognitionis, rationem vero perficere. Aristoxenus vero econtrario rationem quidem comitem ac secundarium esse dicebat, cuncta vero sensus judicio terminari, et ad ejus modulationem consensumque esse [i 1Kb] tenendum. A Ptolemaeo autem quodam modo harmonicae definitur intentio, ea scilicet ut nihil auribus rationique possit esse [Col. 1288B] contrarium. Id enim secundum Ptolemaeum harmonicus videtur intendere, ut id quod sensus judicat ratio quoque perpendat, et ita ratio proportiones inveniat ut ne sensus reclamet, duorumque horum concordia omnis harmonicae intentio misceatur. Atque in eo maxime Aristoxenum ac Pythagoricos reprehendit, quod Aristoxenus nihil rationi, sed tantum sensibus credit, Pythagoricos autem [j 1Kb] quod minimum sensibus, plurimum tamen proportionibus rationis invigilent.



CAPUT III. In quo Aristoxenus vel Pythagorici vel Ptolemaeus gravitatem atque acumen constare posuerunt.

Quoniam vero sonum esse omnes consentiunt aeris [Col. 1288C] percussionem, gravitatis atque acuminis differentiam diversa ratione ponebant, Aristoxenum secuti et Pythagorici. Aristoxenus quippe sonorum differentias secundum gravitatem, atque acumen [k 1Kb] arbitratur in qualitate consistere; Pythagorici vero in quantitate ponebant. Ptolemaeus autem Pythagoricis propior videtur. Idcirco quoniam ipse quoque gravitatem atque acumen non in qualitate putat, sed in quantitate constitui. Etenim spissiora ac subtiliora corpora acumen, rariora et vastiora edere gravitatem, ut nihil nunc de intensionis relaxationisque modo dicatur. Quanquam etiam cum relaxatur [l 1Kb] aliqua quasi sit rarius atque crassius, cum vero intenditur spissius redditur, subtiliusque tenuatur.



CAPUT IV. De sonorum differentiis Ptolemaei sententia.
[Col. 1288D]

His [m 1Kb] igitur ita expeditis, differentias sonorum Ptolemaeus [n 1Kb] dividit hoc modo: Vocum aliae sunt unisonae, aliae minimae. Unisonae sunt, quarum unus sonus est, vel in gravi, vel in acuto. Non unisonae vero; quando alia est gravior, alia acutior. Harum partim ita sunt, ut earum inter se differentia communi fine jungatur. Non enim discreta est, sed a gravi in acutum ita deducitur, ut continua videatur. Aliae vero sunt non unisonae, quarum differentia silentio interveniente distinguitur, ut vero voces communi fine jungantur, fit hoc modo: Sicut enim cum [Col. 1289A] in nubibus arcus aspicitur, ita colores sibimet sunt proximi: ut non sit certus finis, cum alter ab altero [a 1Kb] disgregetur. Sed ita verbi gratia a rubro discedit ad pallidum, ut per continuam mutationem in sequentem vertatur colorem, nullo medio certoque interveniente, qui utrosque distinguat; ita etiam fieri solet in vocibus, ut si quis percutiat nervum eumque dum percutit torqueat, evenit ut in principio pulsus gravior sit, dum torquetur vero vox illa tenuetur, continuique fiant gravis vocis sonitus et acutae.



CAPUT V. Quae voces enharmoniae sunt aptae.

Cum igitur non unisonarum vocum aliae sint continuae, [Col. 1289B] aliae disgregatae, continuae quidem tales sunt, ut inter se earum differentia communi fine jungatur nec habeat locum designatum vox acuta gravisque quem teneant. Discretae vero habent proprios locos, vel uti colores impermixti, quorum differentia visitur suo quodam loco constituta. Continuae quidem non unisonae voces ab harmonica facultate separantur. Sunt enim sibi ipsis dissimiles, nec unum aliquid personantes. Discretae vero voces harmonicae subjiciuntur arti. Potest enim distantium sibique dissimilium vocum differentia deprehendi, in quibus quae junctae efficere melos possint, dicuntur, autem quibus junctis effici non potest.



CAPUT VI. Quem numerum proportionum Pythagorici statuunt.
[Col. 1289C]

Consonae autem vocantur quae copulatae mixtos suavesque efficiunt sonos. Dissonae vero quae minime. Et hoc quidem est Ptolemaei de sonorum differentia judicium. Nunc autem quid a caeteris musicis in consonantiarum positione disteterit dicendum videtur: Pythagorici enim consonantias diapente ac diatessaron simplices arbitrantur, atque ex his unam diapason consonantiam jungunt, esse etiam diapente ac diapason, et bis diapason, illam [b 1Kb] triplicis, hanc quadrupli. Diapason vero ac diatessaron consonantiam esse non aestimant, idcirco quoniam non insuper particulari vel multiplici cadit comparatione, sed in multiplici superpartiente. Est enim haec proportio [Col. 1289D] vocum ut octo ad 3; si quis enim horum in medio quatuor ponat, efficit terminos hos 8 4 3. Quorum octo ad 4 diapason efficiunt consonantiam; 4 ad 3, diatessaron; octo vero ad 3, in multiplici superpartiente constituitur. Quae autem sit multiplex superpartiens comparatio ex arithmeticis libris cognoscendum est, et ex his quae secundo hujus institutionis libro digessimus. Pythagorici autem consonantias in multiplicibus ac superparticularibus ponunt, sicut in eodem libro secundo quartoque praedictum est. A superpartientibus vero ac multiplicibus superpartientibus consonantiam separant. Quibus autem [Col. 1290A] modis diapason quidem duplici, diatessaron vero sesquitertio, ac diapente sesquialtero [c 1Kb] jungunt Pythagorici, ex secundo hujus institutionis Musicae libro quarto petendum est



CAPUT VII. Quod reprehendat Ptolemaeus Pythagoricos in numero propositionum.

Reprehendit autem Pythagoricos Ptolemaeus, totamque eam quam praedictis libris exposuimus demonstrationem pluribus modis, in quo totum illud etiam quod diatessaron ac diapente sesquialtero et sesquitertio conjungunt, in reliquis vero superparticularibus, cum ejusdem sint generis, nullas omnino [Col. 1290B] applicent consonantias.



CAPUT VIII. Demonstratio secundum Ptolemaeum diapason et diatessaron consonantiae.

Probat autem ex diapason et diatessaron quamdam symphoniam fieri hoc modo. Quoniam [d 1Kb] enim diapason consonantia talem vocis efficit conjunctionem, ut unus atque idem nervus esse videatur, idque Pythagorici quoque consentiunt, quocirca si qua ei consonantia fuerit addita, integra inviolataque servatur. Ita enim diapason consonantiae additur tanquam uni nervo. Sit igitur diapason consonantia quae contineatur inter hypaton meson et neten diezeugmenon. [Col. 1290C] Utraque haec ita sibi consentit, [e 1Kb] at conjungitur sono, ut una vox quasi unius nervi, non quasi duorum mixta pellat auditum. Quamcunque igitur huic diapason consonantiae consonantiam junxerimus, servatur integra, quia ita junguntur tanquam uni voculae ac nervo. Si igitur hypate meson et neten diezeugmenon duae in acutum diatessaron fuerint junctae, [f 1Kb] si conjungitur nete quidem diezeugmenon ea quae est nete hyperboleon, hypate autem meson ea quae est mese, utraque ad utramque consonabit, et mese ad neten diezeugmenon, et eadem mese ad hypaten meson. Item nete hyperboleon ad neten diezeugmenon et ad hypaten meson. Item si ad graviorem partem [g 1Kb] utriusque diatessaron consonant ae relaxentur, erit ad [h 1Kb] meses quidem hypaton diatessaron retinens [Col. 1290D] consonantiam hypate hypaton, ad neten autem diezeugmenon paramese. Consonabitque et hypate hypaton ad hypaten meson, et ad [i 1Kb] neten diezeugmenon ad paramesen et nete diezeugmenon, et ad hypaten meson. Sed eo modo ut gravior quae est ad sibi quidem proximam diatessaron retineat consonantiam, ad ulteriorem vero diatessaron ac diapason, ut hypate hypaton, ad hypaten meson diatessaron, ad neten diezeugmenon diatessaron ac diapason. Item nete hyperboleon, quae est acutior, ad sibi proximam neten diezeugmenon diatessaron consonantiam, ad hypaten meson diatessaron ac diapason. [Col. 1291A] [Figure: [Figura] 30Kb]



CAPUT IX. Quae sit proprietas diapason consonantiae.

Hoc vero idcirco evenire contendit, quoniam diapason pene una vocula est, talisque consonantia est, ut unum quodammodo effingat sonum, et sicut denario numero, qui fuerit additus intra eum positus integer [a 1Kb] inviolatus servatur; cum in caeteris ad ita minime eveniat, ita etiam in hac consonantia. Nam si duo tribus adjicias, quinque continuo reddis, et [Col. 1291D] numeri species immutata est. Si vero eosdem denario addas, duodecim feceris, et binarius junctus denario conservatus est. Item ternarius caeterique eodem modo: ita igitur symphonia diapason quamcunque aliam susceperit consonantiam servat, nec immutat, nec ex consona dissonam reddit. Nam sicut diapente symphonia juncta diapason consonantiae in tripla scilicet proportione diapason ac diapente consonantiam servat, ita etiam diatessaron cum sit consonantia juncta cum diapason, aliam consonantiam reddit, et fit secundum Ptolemaeum alterius consonantiae additio [b 1Kb] ejusque est diapason ac diatessaron [Col. 1292A] in multiplici superpartiente constituta. Estque ea proportio dupla superbipartiens, ut octo ad tres; habent enim ternarium octo bis, duasque ejus partes, id est duas unitates.



CAPUT X. Quibus modis Ptolemaeus consonantias statuat.

Et de Pythagoricorum quidem opinione Ptolemaeus ita dijudicat: quibus vero modis ipse consonantiarum proportiones numerosque vestiget, hinc ordiendum est. Voces, inquit, inter se vel unisonae sunt, vel non unisonae. Non unisonarum autem vocum aliae quidem sunt aequisonae, [c 1Kb] aliae emmelis, aliae dissonae, aliae ecmelis. Et unisonae quidem sunt quae unum atque eumdem sigillatim pulsae reddunt sonum. Aequisonae vero quae simul pulsae unum ex duobus [Col. 1292B] atque simplicem quodammodo efficiunt sonum, ut est diapason, eaque duplicata quae est bis diapason. Consonae autem sunt quae compositum permixtumque suavem tamen efficiunt sonum, ut diapente ac diatessaron. Emmelis autem sunt quaecunque quidem consonae non sunt, possunt aptari tamen recte ad melos, ut sunt hae quae consonantias jungunt. Dissonae vero sunt quae non permiscent sonos, atque insuaviter feriunt sensum. Ecmelis vero quae non recipiuntur in consonantiarum conjunctione, de quibus paulo posterius in divisione tetrachordorum dicemus. Quoniam igitur univocis quidem comparationibus proxime sunt aequivocae, necessarie est ut aequis numeris ea numerorum inaequalitas adjungatur, quae est proxima aequis. Est autem justa aequalitatem numerorum [Col. 1292C] ea quae est dupla. Nam et prima multiplicitatis species est, et major numerus cum [d 1Kb] minorem numerum supervenit, aequo cum ipsi minori transcendit, ut duo unum uno transgrediuntur, qui eidem unitati aequalis est; jure igitur duplex proportio aequisonis aptatur, id est diapason. Bis diapason vero bis duplici, id est quadruplo. Quae autem proportiones dividunt duplicem proportionem primae ac maximae, his aptandae sunt consonantiis quae dividunt diapason [e 1Kb] aequiconsonantiam. Unde fit ut diapente quidem sesquialterae, diatessaron vero sesquitertiae comparationi copulentur. Junctae vero [f 1Kb] consonantiae cum aequisonis alias efficiunt consonantias, ut diapente ac diapason in triplo, diatessaron ac diapason in ea proportione quae est octo ad tres. Emmelis [Col. 1292D] autem sunt quae diapente ac diatessaron dividunt, ut tonus caeteraeque proportiones, de quibus paulo posterius in divisione tetrachordorum loquemur, simplices earum scilicet partes.



CAPUT XI. Quae sunt aequisonae, vel quae consonae, vel quae emmelis.

Igitur aequisonae quidem sunt diapason ac bis diapason, quoniam earum temperamento mixturaque unus atque simplex quodammodo efficitur sonus. Consonantiae autem sunt, primae quidem insuper particularibus sesquialtera et sesquitertia, id est diapente ac diatessaron, et diapason ac diapente, et [Col. 1293A] diapason ac diatessaron, hae sunt compositae atque conjunctae ex aequisonis et consonantibus. [a 1Kb] Emmelis autem reliqui inter has poni possunt, ut inter diatessaron ac diapente differentia tonus, jungunturque quodammodo aequisonae quidem ex consonantibus, ut diapason ex diatessaron et diapente. Consonantiae autem ex his qui emmelis soni vocantur, ut eadem diapente et diatessaron tonis caeterisque posterius dicendis proportionibus; sed quomodo quidem horum omnium proportio colligi possit, ex eo loco sumendum est quem quarto volumine in fine descripsimus, ubi [b 1Kb] numerus super semisphaeria tendebatur. Ibi enim deprehenditur aequisonantia, diapason ac bis diapason, et consonantiae simplices diapente ac diatessaron, et consonantiae compositae, diapason [Col. 1293B] ac diapente, et diapason ac diatessaron et qui sunt emmelis soni, ut in toni differentia consistentes.



CAPUT XII. Quemadmodum Aristoxenus intervallum consideret.

Quid vero de his Aristoxenus sentiat breviter aperiendum est. [c 1Kb] Ille enim quoniam minime tractatum rationi constituit, sed aurium judicio permittit, idcirco voces ipsas nullis numeris notat, ut earum colligat proportiones, sed earum in medio differentiam sumit, ut speculationem non in ipsis vocibus, sed in eo quod inter se differunt, collocet, nimis improvide, qui differentiam se scire arbitretur earum vocum, quarum magnitudinem nullam mensuramve constituat. [Col. 1293C] Hic igitur et diatessaron consonantiam duorum tonorum ac semitonii esse proponit, et diapente trium tonorum ac semi onii, et diapason sex tonorum, quod fieri non posse superioribus voluminibus demonstratum est. [Col. 1293D] [Figure: [Figura] 13Kb]



CAPUT XIII. Descriptio octochordi, qua ostenditur diapason consonantiam minorem esse sex tonis.

Docet autem Ptolemaeus per cuju dam octochordi [Col. 1294A] divisionem diapason intra sex tonos cadere hoc modo: intendantur enim octochordae, id est A B C D E F G H, fiatque sesquioctava A K ejus quae est B L, et B L ejus quae est C M, et C M ejus quae est D N, et D N ejus quae est E X, et E X ejus quae est F O, et F O ejus quae est G P. Erunt igitur sex toni. Rursus inter F O et G P H ducatur medius nervus ad R. Erit igitur A K dupla ab eo quod est H R. Pulsae igitur simul A K H R diapason aequisonantiam consonabunt. Si vero aliquis G P percutiat, semper erit paulo acutior quam est H R. Ac per hoc transcendunt sex toni diapason consonantiam. Si enim A K et G P diapason pulsati resonarent, tonorum sex esset diapason consonantia. Si vero his idem A K et G P non consonantibus A K et H R diapason consonarent, [Col. 1294B] et H R acutior esset quam G P, diapason consonantia sex tonos excederet. Nunc vero quia consonantibus A K et H R eadem H K ab ea quae est G P gravior invenitur, non potest dubitari quin sex toni diapason consonantiam excedant. Atque ita sensu quoque potest colligi diapason consonantiam [d 1Kb] inter sex tonos cadere. Sic igitur Aristoxeni error sine dubitatione convincitur. [Col. 1294C] [Figure: [Figura] 5Kb]



CAPUT XIV. Diatessaron consonantiam tetrachordo contineri.

Nunc de tetrachordorum divisione dicendum est. Etenim diatessaron consonantia quatuor efficitur nervis; idcirco etiam diatessaron nuncupatur, ut igitur duobus nervis altrinsecus positis [e 1Kb] ad diatessaron symphoniam consonantibus tetrachordum fiat, duos necesse est statui in medio nervos, qui ad se invicem atque ad extremos tres proportiones efficiant.



CAPUT XV. Quomodo Aristoxenus vel tonum dividat, vel genera ejusque divisionis dispositio.
[Col. 1294D]

Hoc igitur diatessaron Aristoxenus per genera tali ratione partitur. Dividit enim tonum in duas partes, atque id semitonium vocat. Dividit in tres partes, cujus tertiam diesin vocat chromatis mollis, dividit in 4, cujus quartam cum propria medietate, id est cum octava totius toni, appellat diesin chromatis hemiolii. [f 1Kb] Rursus solam quartam ejus vocat diesin enharmonios.


[Col. 1295A] FIGURA GLAREANI. Semitonium, Toni medietas Semitonium
[Figure: [Figura] 14Kb]

[Col. 1295B] Omnium intervallorum quae in tono sunt secundum Aristoxenum divisio.


AD LECTOREM.

Minutas divisiones pingere non potuimus, care lector; nam Aristoxenus tonum in duodecim partes scindit. Diesis ergo enharmonios habebit tres; diesis autem chromatis mollis habebit quatuor, demum hemitonium sex; diesis vero chromatis hemioli quatuor et semis obtinebit. Quod si dupletur spatium, ut paulo post Boetius, erunt quae diximus intervalla omnia duplanda ob numeros commodiores, quod doctus facile videt. Vale.

Cum igi ur haec ita sint, cumque generum divisio secundum eum sit duplex, unum quidem genus est mollius; aliud vero incitatius. Et mollius quidem est enharmonium, incitatius vero diatonicum. Inter haec vero consistit chromaticum incitatione mollitieque participans; fiunt igitur secundum hunc ordinem differentiae permixtorum generum sex. Una quidem enharmonii, [Col. 1295C] 3, autem chromatici, id est chromatici mollis, et chromatici hemiolii, et chromatici thoniaei. Duae vero reliquae diatonici, mollis atque incitati. Quorum omnium talis secundum Aristoxenum divisio est. Quoniam enim quarta pars toni diesis enharmonios nuncupari praedicta est, quoniamque Aristoxenus non voces ipsas inter se comparat, sed differentiam vocum intervallumque metitur, et secundum eum tonus est duodecim unitatum, hujus igitur erit pars quarta diesis enharmonios tres. Quoniam vero ex duobus tonis ac semitonio diatessaron consonantia jungitur, erit tota diatessaron ex his duodecim ac sex unitatibus constituta. Sed quoniam saepe fit ut si usque ad octavas velimus deducere partes, non in integros [Col. 1295D] numeros, sed in aliquas particulas incurramus, idcirco [a 1Kb] quidem facienda est tota diatessaron consonantia 60. At vero 24 tonus, semitonium duodecim, pars quarta, quae diesis enharmonios dicitur, sex, octava autem tres; juncta vero octava cum quarta, sex scilicet cum tribus, ut faciat diesin chromatis hemiolii, erunt novem. His igitur ita constitutis, tria genera enharmonicum, chromaticum, diatonicum, has Aristoxeno videntur habere proprietates, ut alia eorum dicantur spissa, alia minime. Spissa sunt, [b 1Kb] quorum duae graviores proportiones: unam eam quae ad acutum apposita est magnitudine non vincunt. Non spissa vero [c 1Kb] quorum duae proportiones [Col. 1296A] unam reliquam poterunt superare; est autem enharmonium et chromaticum spissum, diatonicum vero non spissum. Itaque enharmonium secundum Aristoxenum dividitur sic 6, 6, 48, ut inter gravem nervum ac prope gravem sit quarta pars toni, quae dicitur diesis enharmonios, cum sit tonus 24 unitatibus constitutus. Item secundum intervallum a gravi nervo ad tertium, sit eadem quarta [d 1Kb] pars toni. Reliqui vero qui restant ex sexaginta qui totius proportionis sunt inter tertium a gravi nervo atque acutissimum quartum ponuntur 48, et duae proportiones ad gravem positae, id est 6 ac 6, unam reliquam ad acutum locatam, id est 48, non vincunt. Chromatis vero mollis hanc facit divisionem 8, 8, 44, ut octo atque octo sint tertiae partes tonorum; est enim tonus [Col. 1296B] (ut dictum est) 24 unitatum, et dicitur toni pars tertia diesis chromatis mollis. Item chromatis hemiolii diatessaron ita partitur, 9, 9, 42. Est [e 1Kb] autem diesis chromatis hemiolii pars octava toni cum quarta, id est ex 24 sex cum tribus. Item chromatis thoniaei talis secundum Aristoxenum partitio est, 12, 12, 36. Scilicet ut in duobus intervallis singula semitonia constituat, et quod reliquum est in ultimo. At ue in his omnibus duae proportiones, quae graviori nervo sunt proximae, reliquam quae ad acutum posita est, [f 1Kb] magnitudine minime superant, sunt enim (ut dictum est) spissorum generum. Spissa quippe genera sunt enharmonium atque chromaticum. Diatonica vero divisio ipsa quoque est duplex. Et mollis quidem diatonici divisio est hoc modo, 12, 18, 30, [Col. 1296C] ut 12 semitonium sit, decem et octo semitonium, et quarta pars toni, [g 1Kb] 32 vero quod reliquum est. Quorum decem et octo et 12 efficiunt 30, nec superantur ab ea arte quae reliqua est. Item diatonici incitati talis partitio est, ut semitonium ac duos habeat integros tonos 12, 24, 24, ex quibus 24 et 12, id est 36, non superantur a reliqua parte quae ad acutum est, sed potius vincunt. Est igitur secundum Aristoxenum tetrachordorum praedicta partitio, quae subjecta descriptione monstratur.
[Col. 1296D] [Figure: [Figura] 10Kb]

GLAREANUS AD LECTOREM.

Nos totum negotium in tetrachordi hyperboleon ita (ut spero) declaravimus, ut facile lector consideret quid me Deus voluit elaborare. Multa tamen ex superioribus praesupponenda sunt, ut quomodo se divisio generum habeat, alioqui inutilis erit labor. Caetera, mi lector, [Col. 1297] tuae attentioni consideranda relinquo. Vale, et me ama. Id tamen volo te admoneri in applicatione graviores chordas vertisse ad majorem numerum, cum tamen hic numerus non sit chordarum, sed potius intervallorum. Ubi ergo nete diezeugmenon erat, ibi apte potuit poni nete hyperboleon. Attamen crede parum erroris esse. Nomina enim non omnino speculationem impediant.
[Figure: [Figura] 92Kb]


CAPUT XVI. Quomodo Architas tetrachorda dividat eorumque descriptio.
[Col. 1297A]

Architas vero cuncta [a 1Kb] in ratione constituens non modo [b 1Kb] sensum aurium in primis consonantiis observare neglexerit, verum etiam maxime in tetrachordorum divisione rationem secutus est. Sed ita, ut neque ea quam quaerebat efficaciter expediret, neque sensui proposita ab eo ratio consentiret. Ille enim tria esse genera arbitratur, enharmonium, chromaticum, diatonicum. In quibus eosdem gravissimos statuit atque acutissimos sonos, in omnibus quidem generibus gravissimos sonos faciens 2016, acutissimos vero 1512; inter hos in tribus generibus nervum [Col. 1297B] gravissimo proximum collocat, eum scilicet qui sit 1944, ut ad eum 2016, [c 1Kb] sesquivicesimam septimam obtineant proportionem. Post haec vero infra acutum nervum, tertium vero a gravissimo eum collocat in [Col. 1298A] enharmonio genere, qui sit 1890, ad quem 1944 sesquitricesima quinta proportione jungantur. Idemque 1890 ad acutissimum 1512 in sesquiquarta proportione sit constitutus. Item in diatonico genere tertium quidem a gravissimo nervo, secundum vero ab acutissimo eum ponit, qui sit 1701, ad quos 1944 sesquiseptima proportione conjuncti sunt. Ipsi autem 1701 ad acutissimum, 1512 sesquioctava. In chromatico vero genere tertium a gravissimo, et secundum ab acutissimo eum ponit, qui ad 1701, qui est tertius a gravissimo in diatonico genere [d 1Kb] eam obtineat proportionem quam obtinent 256 ad 243; hic autem est 1792, qui est secundus ab acutissimo appositus, habetque proportionem secundus ab acutissimo in diatonico genere, id est 1701 ad secundum ab acutissimo [Col. 1298B] in chromatico genere, id est 1762 eam quam habent 243 ad 257, eorumque tetrachordorum, secundum Architae sententiam, divinorum formam monstrat subjecta descriptio.
[Col. 1299] [Figure: [Figura] 44Kb]


CAPUT XVII. Quomadmodum Ptolemaeus et Aristoxeni et Architae tetrachordorum divisiones deprehendat.
[Col. 1299A]

Sed utrasque tetrachordorum divisiones Ptolemaeus ita reprehendit. Architam quidem primo, quoniam secundus ab acutissimo nervus chromatico genere, id est 1792, ita est collocatus, ut nec ad acutissimum 1512, nec ad proximum graviori 1944, ullam superparticularem efficiat proportionem, cum Architas tantam superparticularibus comparationibus [a 1Kb] habuit dignitatem, ut eas etiam in consonantiarum ratione susceperit. Dehinc quod primam a gravissimo nervo proportionem in chromatico quidem [b 1Kb] majorem sensus deprehendat quam fecit Architas, hic namque in chromatico genere 1944 ad 2016 distare fecit [c 1Kb] sesquivicesimam septimam proportionem, [Col. 1299B] cum secundum consuetam chromatici generis modulationem [d 1Kb] sesquivicesima prima esse debuerit. Item enharmonium genus ea proportio, quam primam a gravissimo secundum Architae retinet divisionem, talis est, ut longe minor esse debeat quam in caeteris generibus invenitur; hic autem aequam eam caeteris generibus statuit, dum primas a gravi proportione in tribus generibus [e 1Kb] sesquivicesimas septimas ponit. Aristoxenum vero culpat, quoniam in chromate molli et in chromate hemiolio tales posuerit primas secundasque a gravi nervo proportiones, quae a se a minimo et quantum sensus non possit internoscere distarent. Est quippe proportio prima in chromatis [Col. 1300A] mollis, [f 1Kb] prima divisione secundum Aristoxenum octo, at in chromate hemiolio novem. Sed octo ad novem unitatis differentia distant. Est autem tonus totus 24 unitatibus secundum positionem vel propositionem quorum unitas 24 est. Primae igitur a gravi inter se proportiones chromatis mollis, et chromatis hemiolii 24 parte toni distant, quod propter brevitatem differentiae nullo modo sentit auditus. Idem etiam Aristoxenum reprehendit cur diatonici generis duas tantum fecerit divisiones, ut in molle incitatumque divideret, cum possint aliae quoque diatonici generis species inveniri.



CAPUT XVIII. Quemadmodum tetrachordorum divisionem fieri dicat oportere.

[Col. 1300B] Ptolemaeus [g 1Kb] tetrachorda diversa ratione partitur. Illud in principio statuens, ut inter duos altrinsecus sonos tales voculae aptentur, quae se superparticularibus proportionibus excedant, inaequalibus tamen, quoniam superparticularis proportio non potest in aequa dividi. Dehinc ut omnis comparatio, quae fit ad eum nervum qui est gravissimus, in tribus minor sit caeteris, quae acutis vocibus conjunguntur. Sed in his ea quae spissa nominamus talia esse debent, ut duae proportiones, quae gravitati sunt proximae, minores sint ea proportione quae relinquuntur ad acutum, [h 1Kb] in non spissis vero ut in diatonicis generibus nusquam una.



[GEOMETRIA.]




[Col. 1299]
EPISTOLA PRAEFATORIA.

[Col. 1299B] NICOLAUS JUDECUS Venetus DONATO CIVALELLO viro rhetorico salutem.

Recognoscens superioribus diebus, Donate Musarum cultor, elegantissime quosdam divi Boetii de Geometria ibros, consulto Euclidis Graeco exemplari, cujus ille [Col. 1300B] compluscula theoremata ad verbum Latina fecit, animadverti eminentissimum geometram Euclidem a nostris et mendose admodum legi, et (ut mea quidem fert opinio, non satis recte exponi; sed prius illud fere traductoris culpa accidisse videtur. Is enim quicunque [Col. 1301A] tandem fuerit, e barbara lingua Graeca volumina transferens semilatina reddidit. Nam vocabula quaedam ita ut jacent barbara dimittit, cum tamen Latini sua habeant et quidem optima ac probatissima. Quam enim quadrilateram figuram rhombum et Graeci et nostri appellant, ille verbo quodam (ut ita dicam) exotiro helmuaim vocat, et huic affinem, quam Graeci rhombo den dicunt, similem helmuaim. Sunt et aliae quaedam quadrilaterae figurae, quas Graeci trapezia, nostri mensulas nominant.
[Figure: [Figura] 3Kb]

[Col. 1301B] Has noster hic interpres Latini atque Graeci vocabuli peraeque ignarus, helmuarifas dicere non veretur. Sed sint sane haec levia et non multa animadversione digna. Illud certe (ni fallor) defendi nulla excusatione potest, quod rerum definitiones, quibus ut principiis totius scientiae utimur, et confundendo falsas facit, et quas Euclides minime somniavit in earum locum quae illius erant, temerario quodam ausu supponit. Nam statim in initio operis lineam hujuscemodi definitionis termino claudit. Linea est longitudo sine latitudine, cujus quidem extremitates sunt dua puncta. Haec vero finitio ei lineae accommodari minime potest quam peripheriam Graeci nominant, cum illa extremis nullis finiatur, quanquam quidam ex recentioribus falsa translatione decepti, hanc tanquam Euclidis veram definitionem defendere [Col. 1301C] conantur, dicentes peripheriam quidem extremis et finibus actu carere, aptitudine vero (ut eorum utar vocabulo) fines et terminos agnoscere, quod perridiculum est. Siquidem eodem exemplo lineam ipse definiam longitudinem citra latitudinem, quae quidem extremis careat, quod si reclamabis et lineam objicies rectam finitam, respondebo eam finibus habilitate potentiaque vacare, quamvis actu non vacet. Quamobrem aut utraque definitio recipienda est, quo nihil potest esse absurdius, aut utraque rejicienda. Quod rectissima ratione fieri constabit, si quis animadvertat quam incuriose egregius iste interpres duas rerum longe aliarum definitiones in unam quasi formam conjunxerit, atque ad unam tantum rem definiendam assumpserit. Nam Euclides cum lineam definivisset longitudinem citra latitudinem, [Col. 1301D] essentque ex lineis quaedam finite et terminate, mox declaravit qui essent lineae fines et termini, inquiens, lineae vero extrema puncta sunt. At hic noster tam lepidae traductionis auctor ex duarum definitionum permixtione confusioneque unum quasi corpus definitionis collegit, ac soli lineae congruere aptarique posse putavit. Ad plenam igitur lineae definitionem nihil aliud corrogandum est, praeter id quod dictum est lineam longitudinem esse citra latitudinem. Sic enim circumcurrentes lineas rectas, et flexuosas complectitur, item finitas pariter atque infinitas. Ex quibus quidem infinitas lineas prior nobis jam infirmata definitio manifestissime non recipiebat. Age ostendamus nunc etiam Euclidis definitiones ab hoc nostro interprete (ut est in [Col. 1302A] omnibus aeque diligentissimus) praetermitti quandoque, et alias quasdam pro illis adhiberi, in quo quidem non multum inquirendo laborabimus. Nam statim post dictas descriptiones lineam rectam his verbis definit: Linea recta est ab uno puncto ad alium brevissima extensio, in extremitates suas utrumque eorum recipiens. Non ita Euclides, sed definitionem universam brevissime colligit in hunc modum: Recta linea est quae ex aequo sua puncta interjacet. Non secus in definitione plane superficiei aberrat, nam cum Euclides sic definiat: Plana superficies est quae ex aequo suas lineas interjacet, ille quamdam longe aliam commentus est definitionem hoc modo: Plana superficies est ab una linea ad aliam extensio in extremitates suas recipiens. Sed haec atque alia hujuscemodi plura partim inscite et [Col. 1302B] indocte translata, partim etiam immutata et inversa. Si utrumque diligenter legere aliquando tibi contigerit, per te ipse facillime deprehendes. Nunc quae in expositore Campano in primum elementorum librum notavi, explicare tibi aggredior. In qua quidem re ab omnibus viris doctis, quibus haec nostra legere otium erit, petitum impetratumque esse velim, ne eos viri auctoritas magis moveat, quam ratio ipsa et ve itas. Leguntur itaque (ut ad rem ipsam jam veniam) apud Euclidem in primo elementorum libro duo theoremata, quorum alterum reciprocat atque recurrit ad alterum. Ambo vero deductione ad incommodum a Campano demonstrata sunt. Sed ut quid ordiar planius intelligas, accipe primum theoremata ipsa cum eorum deductionibus, ita ut illa legit atque astruit Campanus. Deinde quid fortasse [Col. 1302C] peccaverit ille, quidque nos sentiamus, breviter audies, theoremata igitur haec sunt.


Omnis trianguli longius latus majori angulo oppositum est.

Sit ut triangulo A B C, angulus A sit major angulo C. Dico quod latus C B majus erit latere A B; si enim sit aequale, erit per 5 angulus A aequalis angulo C, quod est contra hypothesim. Si autem A B sit majus, resecetur ad aequalitatem C B per 3. Sitque D B aequale C B, erit ergo per 5 angulus D C B aequalis angulo B D C; sed B D C est major angulo B A C per 16; ergo B C D est major B A C: quare multo fortius major A C B pars toto, quod est impossible.
[Figure: [Figura] 3Kb]

Omnis trianguli majori angulo longius latus oppositum est.

Sit ut in triangulo A B C latus B C sit majus latere A B. Dico quod angulus A erit major angulo C, et est conversa praecedentis. Si enim sit aequalis, tunc per 6 latus A B est aequale lateri B C quod est contra hypothesim. Si autem C sit major, tunc per praecedentem latus A B est majus latere B C quod est contra hypothesim, quare astruitur propositum. [Col. 1303A] [Figure: [Figura] 3Kb] Sic Campanus. Sed ut in quo nobis minus recte sensisse videatur, facilius percipias pauca quaedam ex dialectica facultate partim praenotare, partim intermiscere oportet. Sunt igitur in omni quaestione (ut Philosopho in postremis analyticis placet) duo, quorum alterum datum est, quaesitum alterum, ut si positum in quaestione fuerit an coelum datum est, sed an rotundum sit quaeritur. At Campanus proposita theoremata in datum atque quaesitum nequaquam recte solvisse videtur. [Col. 1303B] Nam in priore theoremate majorem angulum sibi dari postulat, et subinde quaerit an illi majus latus sit e regione constitutum. Contraque in posteriore majus quidem latus dari vult, an vero sit majori angulo obversum quaerit, quod contra faciendum est. Nam quivis in dialectica mea quidem sententia vel mediocriter eruditus facile videre potest, in eo theoremate quo omnis trianguli longius latus majori angulo contra respondere proponitur, longius quidem latus trianguli dari subjicique oportere, an vero majori angulo sit e regione positum, quaeri ac praedicari. Contraque in converso theoremate majorem quidem angulum concedi, longius vero latus inquiri. Ob hoc vero peccatum consecutum est, et aliud longe majus. Nullum enim ex propositis theorematis assertoria demonstratione Campanus astruxit, sed utrumque [Col. 1303C] ad incommodum ducente ostendit, quod in geometria, ubi fieri potest, vel maxime vitandum est, in qua solent demonstrationes afferri ex prioribus notioribusque naturae, non nobis modo, quales sunt quae assertoriae rectaeque appellantur. Hujus vero errati origo atque initium hujusmodi fuit. Nam Campanus priori theoremati praedicationem praeter naturam dedit, majorem enim angulum trianguli subjicit, et praedicat longius latus, siquidem in omni quaestione subjectus terminus est, quod datur praedicatus, quod quaeritur. Est autem prius per naturam triangulum latera habere, quoque angulos, nam ex laterum coitione anguli proficisci procrearique intelliguntur; qui igitur subjicit angulum trianguli, et latus praedicat, is illud quod alteri accidit, ejus praedicationi subjicit cui accidit, ac ob id praedicationem. [Col. 1303D] praeposteram et naturae contrariam facit. Quam Aristoteles aut modo praedationem censet appellandam, aut praedicationem quidem non simpliciter, sed per accidens; ubi igitur praedicatio praeter naturam habetur aut difficile, aut certe impossibile est assertoriam demonstrationem accommodare. In hujuscemodi namque demonstratione necesse est et majoris extremitatis quae in conclusione praedicatur, et minori extremitati, quae in eadem subjicitur, causam esse medium. At fieri nullo modo potest ut ei quod accidit ejus cui accidit quippiam causa esse statuatur. Hic coactus est Campanus in priore theoremate, quod in datum atque quaesitum imperite secuisset, demonstratione uti ad incommodum ducente, et quia illud putabat principale posterius, quod ad ipsum [Col. 1304A] commearet, non alia collectione quam ad incommodum ducente astruxit. Atque ita nullam demonstrationem rectam assertoriamque ad ea quae divimus theoremata colligenda Campanus adhibuit, quod tamen oportuit cum ipsa sit ad incommodum ducente potior. Haec sunt, mi Donate, quae, quantum ad proposita theoremata attinet, in Campano reprehendenda, censuimus; sed haec quae stricti disputavimus, illos non exacte subtiliterque intellecturos certo scio, qui postremos analyticos Aristotelis non diligentissime legerint. Reliquum igitur est ut illa ipsa theoremata (quemadmodum polliciti sumus) demonstremus, traducta tamen prius, ut traducenda erant. Solvemus igitur et separabimus theorema principale in datum atque quaesitum, ut oportet, et ad ipsum astruendum assertoria demonstratione utemur. Posterius [Col. 1304B] vero theorema, quod ad principale recurrit, cum praedicationem praeter naturam sortiatur demonstratione ad incommodum perducente breviter colligemus. Demonstrationes igitur ipsas aggredimur, intende.


Omnis trianguli majus latus sub majore angulo protenditur.

Sit enim triangulum A B C habens latus quod est A C majus eo latere quod est A B, aio angulum quoque A B C sub quo latus A C protenditur majorem esse angulo B C A, cui contra respondet latus A B; nam quia majus est latus A C quam A B, constituatur ipsi A B aequale ipsum A D, et protrahatur ipsum B D latus, et quoniam trianguli quod B D C, exterior angulus est is qui est A D B, major utique erit interior et ex adverso constituto angulo D C B, aequalis vero est angulus [Col. 1304C] A D B ipsi A B D angulo, nam latus quoque A B lateri A D aequum erat. Major itaque est angulus A B D ipso A C B angulo, multo igitur major erit angulus A B C angulo A C B. Omnis igitur trianguli majus latus sub majore angulo protenditur: quod oportebat demonstrare.
[Figure: [Figura] 3Kb]

Omnis trianguli sub majore angulo majus latus protenditur.

[Col. 1304D] Sit triangulum A B C majorem habens A B C angulum eo qui est B C A. Aio latus quoque A C ipso A B latere majus esse; nam si majus non sit, aut aequale erit ipsum A C ipsi A B, aut minus aequale, sane non est ipsum A C ipsi A B, aequalis enim foret etiam angulus A B C angulo A C B: atqui non erat, non igitur aequale est ipsum A C latus ipsi A B lateri. Neque vero minus est ipsum A C ipso A B, minor enim foret angulus A B C angulo A C B: atqui non erat; si igitur minus est ipsum A C latus ipso A B latere, demonstratum autem est neque aequale illi esse, majus itaque erit ipsum A C latus ipso A B latere. Omnis igitur trianguli sub majore angulo majus latus protenditur, quod oportebat demo strare. [Col. 1305A] [Figure: [Figura] 3Kb] Hae sunt igitur hujuscemodi theorematum demonstrationes cum faciles, tum verissime et quae maxime quadrent. Sed antequam te dimittam, volo audias et aliud quoddam hujus hominis erratum leviusculum fortasse, turpe tamen et viro philosopho non negligendum. Habetur enim in eodem elementorum primo problema istiusmodi, ad datam rectam lineam, datumque in ea [Col. 1305B] punctum, dato angulo rectilineo aequum angulum rectilineum constituere: hoc vero sic legit, deducit Campanus.
[Figure: [Figura] 3Kb]

Data recta linea super terminum ejus cuilibet angulo proposito aequum angulum designare.

Sit data l nea F E, et sint lineae B A continentes angulum [Col. 1305C] datum cui subtendam basim C. Super punctum F lineae E F juberem facere aequalem angulum angulo dato, ad lineam E F adjungo F D aequalem lineae A, et ex F E sumo F G aequalem B, et ex G E sumo G H aequalem C et super puncta F et G describo duos circulos D K et K H secundum quantitatem duarum linearum F D et G H, et intersecantes se in puncto K, sicut docuit praecedens, ductisque lineis K F et K G erunt aequalia duo latera K F et F G trianguli, K F G duobus lateribus A et B trianguli, A B C et basis G K aequalis basi C: ergo per octavam angulus K F G aequalis erit angulo contento ab A et B, quod est propositum.
[Col. 1305D] [Figure: [Figura] 6Kb]

Haec descriptio primiore aspectu satis scite satisque sollicite facta videtur; sed si curiose attenteque lectites, [Col. 1306A] invenies eam a seria doctrina philosopho probari non decere, nam cum artem naturae aemulam esse oporteat, ipsaque natura supervacaneis non abundet, non artificiose describere judicandus est, qui plura in describendo congerit, quaque quibus ad demonstrationem uti necessarium sit, quod Campanus nescio quomodo non devitat, sed apertissime incurrit; quid enim sibi vult illa duorum circulorum designatio, quid illa tot eadem quantitate linearum tam sollicita ductio. Nonne poterat, ac maxime debebat, dato angulo, qui A et B lineis contineretur, et basi C adjecta, anxietate illa, et quasi morositate descriptionis praetermissa, statim assumptis tribus lineis qua essent designatis aequales, triangulum constituere? Quod fieri licere ex superiore problemate abunde constabat. Quare qui istiusmodi problema diligentius [Col. 1306B] pressiusque ostendere volet, is (ut opinor) sic demonstrabit.
[Figure: [Figura] 4Kb]

Ad datam rectam lineam, datumque in ea punctum, data angulo rectilineo aequum angulum rectilineum constituere.

Sit data recta linea A B, datumque in ea punctum A. [Col. 1306C] Datus vero angulus rectilineus D C E, oportet igitur ad datam rectam lineam A B et ad datum in ea punctum. A, dato angulo rectilineo D C E, aequalem angulum rectilineum constituere. Sumantur in lineis E D et C E puncta (si lubet) D et E, et protrahatur D E et ex tribus rectis lineis A F et A G et F G, quae sunt datis rectis lineis tribus C D et C E et D E aequales. Triangulum constituatur A F G, ita ut aequalis sit ipsa C D linea, ipsi A F, ipsa vero C E ipsi A G, postremo ipsa D E ipsi F G. Quoniam igitur duae lineae rectae D C et C E duabus rectis l neis F A et A G aequales sunt altera alteri, et basis D E basi F G aequa habetur, angulus quoque D C E angulo F A G quae aequalis erit. Ad datam itaque rectam lineam A B datumque in ea punctum A, dato angulo rectilineo D C E, aequalis angulus [Col. 1306D] rectilineus F A G constitutus est. Quod oportebat facere. Addidissem quoque alia plura longe etiam graviora errata nisi me epistolam scribere meminissem. Sed Eucliden ipsum aliquando fortasse una perlegimus, annotabimusque omnia in quibus nostri a recta ratione discedere videbuntur. Interim haec pauca tibi, mi Donate, scripsimus, ut essent apud te ejus benevolentiae atque observantiae pignus qua te prosequebar (et nunc quoque prosequor) cum nostrae Patavinae philosophorum academiae rector hic ageres. Vale ex Patavina philosophorum palaestra.




[Col. 1307]
EUCLIDIS MEGARENSIS GEOMETRIAE LIBRI DUO AB AN. MANL. SEVERINO BOETIO TRANSLATI: (G,S)*



LIBER PRIMUS.

[Col. 1307A] Quia vero, mi Patrici geometrarum exercitatissime, Euclidis de artis geometricae figuris obscure prolata, te adhortante, exponenda et lucidiore aditu expolienda suscepi, imprimis quid sit mensura definiendum opinor.



De mensura.

Mensura vero est quidquid pondere, capacitate, longitudine, altitudine, latitudine, animoque finitur. Principium autem mensurae punctum vocatur. Punctum est, cujus pars nulla est. Linea vero sive latitudine longitudo est, lineae vero fines puncta sunt.



De generibus linearum.

Recta linea est quae aequaliter in suis protenditur punctis. Superficies vero est quod longitudine latitudineque [Col. 1307B] censetur. Superficiei autem fines lineae sunt.
[Figure: [Recta linea] 3Kb]

Plana superficies dicitur quae aequaliter in rectis suis lineis continetur. [Figure: [Superficies plana] 3Kb]



De generibus angulorum.

Planus angulus est duarum linearum in plano invicem sese tangentium, et non in directo jacentium ad alterutram conclusio.
[Col. 1307C] [Figure: [Planus angulus] 3Kb]

Quando autem quae angulum continent lineae rectae sunt, tunc rectilineus angulus nominatur.
[Col. 1307D] [Figure: [Figura] 3Kb]

[Col. 1308A] Cum vero recta linea super rectam lineam stans circum se aequos sibi invicem fecerit angulos, rectus est uterque aequalium angulorum. Et linea super rectam lineam stans perpendicularis dicitur. Subtusus angulus major recto est. [Figure: [Figura] 4Kb]



De modis figurarum.

Figura est quod sub aliquo vel a liquibus terminis continetur.

Terminus vero quod cujusque est finis.

Circulus vero est figura quaedam plana et circumducta [Col. 1308B] et sub una linea contenta, quae circumferentia vocatur, ad quam a puncto quod intra figuram positum est omnes quae incidunt rectae lineae sibi invicem sunt aequales; hoc vero punctum centrum circuli nominatur.
[Col. 1308C] [Figure: [Circulus] 6Kb]

Diametrus autem circuli est recta quaedam linea per centrum ducta, et ab utraque parte in circumferentia circuli terminata, quae in duas aequas partes circulum dividit.

Semicirculus vero est plana figura quae sub diametro, et ea quam diametrus apprehendit, circumferentia continetur.
[Col. 1308D] [Figure: [Semicirculus] 3Kb]

Rectilineae figurae sunt quae sub rectis lineis continentur.

[Col. 1309A] Trilatera quidem figura est quae sub tribus rectis lineis continetur.

Quadrilatera autem, quae sub quatuor.

Finitima vero mensuralis est linea quae aut pro aliqua observationum, aut aliquo terminorum observatur.

Multilatera itaque figura est, quae sub pluribus quam quatuor lateribus continetur.



De triangulis.

Aequilaterum igitur triangulum est quod tribus aequis lateribus continetur [a 1Kb] .
[Col. 1309B] [Figure: [Aequilater] 3Kb]

Isosceles autem est quod duo tantummodo latera habeat aequalia.
[Figure: [Isoceles] 3Kb]

Scalenum vero quod tria latera habet inaequalia.
[Col. 1309C] [Figure: [Scalenum] 3Kb]

Amplius trilaterarum figurarum orthogonium, id est rectiangulum, quidem triangulum est quod habet angulum unum rectum [b 1Kb] .
[Figure: [Orthogonium] 3Kb]

Amblygonium autem, quod Latine obtusiangulum [Col. 1309D] dicitur, est quod obtusum habet angulum.
[Figure: [Ambligonium] 3Kb]

Oxygonium vero, id est acutiangulum, est in quo tres anguli sunt acuti. [Col. 1310A] [Figure: [Oxygonium] 3Kb]



De quadratis.

Quadrilaterum vero figurarum quadratum vocatur quod est aequilaterum atque rectiangulum.
[Col. 1310B] [Figure: [Quadratum] 3Kb]

Parte altera longius vero est quod rectiangulum quidem est, sed aequilaterum non est.
[Figure: [Figura] 3Kb]

Rhombus vero est quod aequilaterum quidem est, sed rectiangulum non est.
[Col. 1310C] [Figure: [Rhombus] 3Kb]

Rhomboïdes autem est quod in contrarium collocatas lineas atque angulos habet aequales, non autem rectis angulis nec aequis lateribus continetur.
[Figure: [Rhomboides] 3Kb]

Praeter haec autem omnes quadrilaterae figurae trapezia, id est mensulae nominantur.
[Col. 1310D] [Figure: [Mensula] 3Kb]

Parallelae, id est alternae rectae lineae, nuncupantur, quae eadem plana superficie collocatae atque utrique productae in neutra parte concurrunt. [Figure: [Parallelae] 3Kb]



De petitionibus quae sunt in geometrica.

Petitiones vero quae postulata (ut veteribus placuit) dicuntur, quinque sunt.

Prima, ut ab omni puncto in omne punctum recta linea ducatur postulat.

[Col. 1311A] Secunda, ut definita recta linea in continuum rectumque producatur admonet.

Tertia, omni centro et omni spatio circulum designare praecipit.
[Col. 1311B] [Figure: [Figura] 7Kb]

Quarta, omnes rectos angulos sibi invicem aequos esse vult.

Quinta autem, si in duas rectas lineas linea recta incidens interiores duos angulos et in eadem parte duobus rectis fecerit minores, rectas lineas in infinitum productas ad eas partes in quibus duo interiores anguli duobus rectis minores sunt, concurrere jubet. [Col. 1311C] [Figure: [Figura] 3Kb]



De communibus animi conceptionibus quae sunt in geometrica.

Communes igitur animi conceptiones sunt quae a Graecis vocantur, cum spatia et intervalla eidem sunt aequalia, et sibi invicem sunt aequalia; et si ab aequalibus aequalia auferantur quae relinquuntur, aequalia sunt; et si aequalibus aequalia addantur, tota quoque aequalia sunt; et quae sibimet [Col. 1311D] ipsis conveniunt aequalia sunt.

Omne parallelogrammum rectiangulum sub iis duabus rectis lineis quae rectum ambiunt angulum dicitur contineri.

Omnis vero parallelogrammi spatii unum quodque eorum quae circa eumdem diametrum sunt parallelogrammorum cum duobus supplementis gnomon nuncupatur.

Circuli sunt aequales quorum diametri sunt aequales, inaequales vero sunt qui sic se non habent.

Recta linea circulum contingere dicitur quae cum circulum tangat, in utraque ejecta parte non secat circulum.
[Col. 1312A] [Figure: [Figura] 4Kb]

Circuli se invicem contingere dicuntur, qui tangentes sese invicem non secant.
[Col. 1312B] [Figure: [Figura] 4Kb]

Rectae lineae in circulo a centro dictare aequaliter dicuntur, quando a centro in ipsas ductae perpendiculares invicem sibi sunt aequales.
[Col. 1312C] [Figure: [Figura] 5Kb]

Plus vero a centro distare dicitur linea in quam perpendicularis longior cadit.
[Figure: [Figura] 2Kb]

[Col. 1312D] Portio circuli est figura quae sub recta et circuli circumferentia continetur.

In portione circuli angulus esse dicitur, quando in circumferentia portionis sumitur aliquod punctum, et ab eodem puncto ad lineae terminos duae recte lineae subjunguntur.
[Figure: [Figura] 4Kb]

[Col. 1313A] Angulus circuli dicitur qui sub duobus a centro ductis lineis continetur. Quando lineae quae adjunguntur aliquam circumferentiae comprehendunt particulam, in ea angulus consistere perhibetur.
[Col. 1313B] [Figure: [Figura] 5Kb]

Sector circuli est figura quae sub duabus a centro ductis lineis, et sub circumferentia, quae ab eisdem comprehenditur, continetur.
[Col. 1313C] [Figure: [Figura] 5Kb]

Similes circulorum portiones dicuntur quae aequales suscipiunt angulos, vel in quibus qui inscribuntur anguli sibi invicem sunt aequales.
[Figure: [Figura] 2Kb]

Igitur intra figuram dicitur inscribi, quando ea quae inscribitur ejus in quam inscribitur latera unoquoque suo angulo ab interiore parte contingit.
[Col. 1313D] [Figure: [Figura] 4Kb]

Figura vero figurae circumscribi perhibetur, quotiens ea quae circumscribitur suis omnibus lateribus omnes angulos ejus cui circumscribitur tangit.


EXPLICIUNT PROLEGOMENA. INCIPIUNT SCHEMATA.

Supra datam rectam lineam terminatam triangulum aequilaterum constituere.
[Col. 1314A] [Figure: [Figura] 5Kb]

Ad datum punctum datae rectae lineae aequalem rectam lineam collocare.
[Col. 1314B] [Figure: [Figura] 6Kb]

Duabus lineis rectis inaequalibus datis, a majore minori aequam rectam lineam abscindere oportet.
[Col. 1314C] [Figure: [Figura] 5Kb]

Si duo triangula duo latera duobus lateribus habent [Col. 1314D] aequa, alterum alteri et angulum angulo aequum eum qui sub aequalibus rectis lineis continetur, et basim basi aequam habebunt, et triangulum triangulo aequum erit, et reliqui anguli reliquis angulis erunt aequales, alter alteri sub quibus aequalia latera subtenditur.
[Figure: [Figura] 4Kb]

[Col. 1315A] Triangulorum isoscelium anguli, qui ad basim sunt, aequi sibi invicem sunt.
[Col. 1315B] [Figure: [Figura] 5Kb]

Si trianguli duo anguli, aequi sibi invicem sint, et quae aequalibus angulis subtenduntur latera sibi invicem erunt aequalia.
[Figure: [Figura] 3Kb]

[Col. 1315C] Super eamdem rectam lineam duabus eisdem rectis lineis aliae duae rectae lineae aequales, altera alteri nullo modo constituentur, ad aliud atque aliud punctum ad easdem partes eosdem fines primis rectis lineis possidentes.
[Col. 1315D] [Figure: [Figura] 5Kb]

Omnium duorum triangulorum quorum duo latera unius duobus lateribus alterius fuerint aequalia, basisque unius basi alteri aequalis, duos angulos aequis lateribus contentos, aequales esse necesse est.
[Figure: [Figura] 4Kb]

[Col. 1316A] Datam rectam lineam terminatam in duas aequales dividere partes.
[Figure: [Figura] 3Kb]

Data recta linea ab eo quod in ea est puncto, rectam lineam secundum rectos angulos elevare.
[Col. 1316B] [Figure: [Figura] 3Kb]

Si duo triangul duo latera duobus lateribus aequa possideant, alterum alteri, et basim basi habeant aequam, et angulum angulo habebunt aequalem, qui sub aequalibus rectis lineis continetur.
[Col. 1316C] [Figure: [Figura] 4Kb]

Supra datam rectam lineam infinitam ab dato puncto, quod ei non inest, perpendicularem rectam lineam ducere oportet.
[Col. 1316D] [Figure: [Figura] 4Kb]

Quaecunque super rectam lineam recta consistens angulos fecerit, aut duos rectos faciet, aut duobus rectis reddet aequales.
[Figure: [Figura] 3Kb]

Si ad aliquam rectam lineam atque ad ejus punctum duae rectae lineae non in eamdem partem ducantur, [Col. 1317A] et circum se angulos duobus rectis fecerint aequos, in directum sibi eas lineas jacere necesse est.
[Figure: [Figura] 3Kb]

Si duae rectae lineae sese dividant, ad verticem angulos sibi invicem facient aequos.
[Col. 1317B] [Figure: [Figura] 3Kb]

Omnium triangulorum uno latere producto, dexterior angulus utrisque interioribus et ex adverso angulis constitutis major existit.
[Col. 1317C] [Figure: [Figura] 6Kb]

Omnium triangulorum duo anguli duobus rectis angulis sunt minores omnifariam sumpti.
[Col. 1317D] [Figure: [Figura] 3Kb]

Omnium triangulorum majus latus sub angulo majore subtenditur.
[Figure: [Figura] 3Kb]

[Col. 1318A] Omnium triangulorum major angulos sub latere majore protenditur.
[Figure: [Figura] 3Kb]

Omnium triangulorum duo latera caetero majora sunt in omnem partem suscepta.
[Col. 1318B] [Figure: [Figura] 3Kb]

Si in uno quolibet trianguli latere a finibus lateris duae rectae lineae interius constituantur angulum facientes, quae constituuntur reliquis quidem trianguli duobus lateribus minores erunt, majorem vero angulum continebunt.
[Col. 1318C] [Figure: [Figura] 5Kb]

Ad datam rectam lineam, et datum in ea punctum, dato rectilineo angulo aequalem, rectilineum angulum collocare necesse est.
[Col. 1318D] [Figure: [Figura] 4Kb]

Si duo trianguli duos angulos duobus angulis habuerint aequos alterum alteri, unumque latus uni lateri sit aequale, aut quod aequis adjacet angulis, aut quod sub uno aequalium subtenditur angulorum, et reliqua latera reliquis lateribus habebunt aequa alteram alteri, et reliquum angulum aequalem reliquo angulo possidebunt.
[Col. 1319A] [Figure: [Figura] 5Kb]

Si in duas rectas lineas linea incidens recta alternatim angulos fecerit aequos, rectas lineas alternas esse necesse est.
[Col. 1319B] [Figure: [Figura] 3Kb]

Si in duas rectas lineas linea incidens recta exteriorem angulum interiori, et ex adverso angulo constituto reddat aequalem, aut interiores et ad easdem partes angulos duobus rectis aequales faciat, rectas lineas sibi alternas esse conveniet.
[Col. 1319C] [Figure: [Figura] 3Kb]

Per datum punctum datae rectae lineae alternam rectam lineam designare necesse est.
[Figure: [Figura] 3Kb]

Omnium triangulorum exterior angulus duobus [Col. 1319D] interius et ex adverso constitutis angulis est aequalis, interiores vero trianguli tres anguli duobus rectis angulis sunt aequales.
[Figure: [Figura] 3Kb]

Quae aequas et alternas rectas lineas ad easdem partes rectae lineae conjungunt, ipsae quoque alternae sunt et aequales.
[Col. 1320A] [Figure: [Figura] 3Kb]

Eorum spatiorum, quae alterius alteribus continentur quae parallelogramma nominantur, et ex adverso latera atque anguli constituti sibi invicem aequales sunt, ea quoque diametrus in duo aequa partitur.
[Col. 1320B] [Figure: [Figura] 3Kb]

Omnia parallelogramma quae in iisdem basibus et in eisdem alternis lineis fuerint constituta, sibi invicem probantur aequalia.
[Col. 1320C] [Figure: [Figura] 5Kb]

Omnia parallelogramma in basibus aequalibus et in eisdem alternis lineis constituta aequalia ea necesse est.
[Figure: [Figura] 5Kb]

Aequa sibi sunt cuncta triangula quae in aequis [Col. 1320D] basibus et in eisdem alternis fuerint lineis constituta.
[Figure: [Figura] 5Kb]

Aequa triangula, quae in eadem basi et in eadem parte fuerint constituta, in eisdem quoque alternis lineis esse pronuntianda sunt.
[Col. 1321A] [Figure: [Figura] 5Kb]

Aequa triangula in aequis atque in directum positis basibus constituta, et in eisdem partibus, et in eisdem quoque alternis esse necesse est.
[Col. 1321B] [Figure: [Figura] 5Kb]

Si parallelogrammum, triangulumque in eadem basi atque in eisdem alternis lineis fuerint constituta, parallelogrammum triangulo duplex esse conveniet.
[Col. 1321C] [Figure: [Figura] 4Kb]

Juxta datam rectam lineam dato triangulo in rectilineo dato angulo parallelogrammum aequale praetendendum est.
[Col. 1321D] [Figure: [Figura] 5Kb]

Dato rectilineo aequale parallelogrammum in dato rectilineo angulo collocare oportet.
[Col. 1322A] [Figure: [Figura] 6Kb]

Omnis parallelogrammi spatii eorum quae circa eamdem diametrum sunt, parallelogrammorum supplementa aequa sibi invicem esse necesse est.
[Col. 1322B] [Figure: [Figura] 4Kb]

Quadratum ad datam rectam terminatam describendum est.
[Col. 1322C] [Figure: [Figura] 3Kb]

In his triangulis in quibus unus rectus est angulus, quae rectiangula nominamus, quadratum quod a latere rectum angulum subtendente describitur, aequum est his quadratis quae a continentibus rectum angulum lateribus conscribuntur.
[Col. 1322D] [Figure: [Figura] 8Kb]

[Col. 1323A] Si ab uno trianguli latere quadratum quod describitur aequum fuerit his quadratis, quae ab reliquis duobus lateribus describuntur, rectus est angulus, qui sub duobus reliquis lateribus continetur.
[Col. 1323B] [Figure: [Figura] 4Kb]

EX SECUNDO LIBRO EUCLIDIS MEGARENSIS.

Si sunt duae rectae lineae, quarum una quidem est indivisa, altera vero quotlibet divisionibus secta, quod sub duabus rectis lineis rectiangulum continetur, aequum erit his, quae sub ea quae indivisa est. Et unaquaque divisione rectiangula continetur.
[Col. 1323C] [Figure: [Figura] 5Kb]

Si recta linea secetur, quod sub tota et una portione rectiangulum continetur, aequum est ei quod sub utraque portione rectiangulum clauditur, et ei quadrato quod ad praedictam portionem describitur.
[Figure: [Figura] 3Kb]

Si recta linea secetur, ut libet quod scribitur a tota, quadratum aequum est his quae describuntur [Col. 1323D] ab unaquaque portione quadratis, et eidem bis rectiangulo quod sub eisdem est portionibus convenit.
[Figure: [Figura] 5Kb]

Si recta linea per aequalia ac per inaequalia secetur, quod sub inaequalibus totius sectionibus rectiangulum continetur, cum eo quadrato quod ab ea describitur [Col. 1324A] quae inter utrasque est sectiones, aequum est ei quadrato quod describitur ab dimidia.
[Figure: [Figura] 6Kb]

Si recta linea per aequalia ac per inaequalia secetur, quadrata quae ab inaequalibus totius portionibus describuntur, dupla sunt his quadratis quae fiunt ab dimidia, et ab ea quae inter utrasque est sectiones.
[Col. 1324B] [Figure: [Figura] 3Kb]

Si recta linea per aequalia dividatur, alia vero ei indirectum linea recta jungatur, quod sub tota cum adjecta, et ea quae adjecta est, rectiangulum continetur, cum eo quod describitur a dimidia quadrato aequum est, ei quadrato quod describitur ab ea quae constat ex adjecta atque dimidia.
[Col. 1324C] [Figure: [Figura] 6Kb]

Si recta linea per aequalia secetur, eique in directum quaedam linea recta jungatur, quadratum quod describitur a tota cum ea quae adjecta est, et quadratum quod describitur ab ea quae adjecta est.
[Col. 1324D] [Figure: [Figura] 4Kb]

Utraque quadrata pariter accepta, quadrato quod describitur a dimidia, ac eo quadrato quod ab ea describitur, quae ex dimidia adjectaque consistit, utrisque quadratis pariter acceptis dupla esse necesse est.
[Col. 1325A] [Figure: [Figura] 5Kb]

Datam rectam lineam sic secare convenit, ut quod sub tota, et una portione rectiangulum continetur, aequum sit ei quod fit ex reliqua sectione quadratum.
[Col. 1325B] [Figure: [Figura] 5Kb]

In hac trianguli figura, quae obtusum habet angulum, tanto amplius ea quae obtusos obtendunt angulos [Col. 1325C] latera possunt, quam ea quae obtusum obtinent angulum, quantum est, quod continetur bis sub uno eorum quae circa obtusum angulum sunt, in quod protractum perpendicularis cadit, atque ea quae ad obtusum angulum a perpendiculari extra deprehenditur.
[Figure: [Figura] 3Kb]

Dato rectilineo aequum necesse est collocare quadratum.
[Col. 1325D] [Figure: [Figura] 5Kb]

EX TERTIO LIBRO EUCLIDIS MEGARENSIS.

Si in circulo per centrum linea quaedam dirigatus, ac quamdam lineam rectam non in centro positam in duas aequas partes secet, per rectos eam angulos secat. Et si per rectos eam angulos secat, in duas eam aequas dividet partes.
[Col. 1326A] [Figure: [Figura] 6Kb]

[Col. 1326B] In aequis circulis, qui in circumferentiis aequalibus anguli consistunt, sibi invicem sunt aequales, seu ad centra sive ad circumferentias constituantur.
[Figure: [Figura] 7Kb]

Datam circumferentiam in duo aequa dividere potis est.
[Col. 1326C] [Figure: [Figura] 3Kb]

In circulo quidem angulus qui in semicirculo est, rectus existit; qui vero in majore portione est angulus, minor est recto. Qui autem in minore portione est angulus, major est recto, et majoris quidem portionis angulus, recto major existit, minoris vero angulus recto minor.
[Col. 1326D] [Figure: [Figura] 6Kb]

[Col. 1327A] Si circulum linea recta contingat, a contactu vero in circumferentia quaedam circulum secans, linea recta ducatur, quoscunque angulos facit, duo anguli qui sunt in alternis circuli portionibus, sunt aequales.

Ex hoc igitur manifestum est, quoniam si a puncto circuli duae lineae rectae sese contingant, et sibi invicem sint aequales, super datas rectas lineas circuli describere partes convenit.


EX QUARTO LIBRO EUCLIDIS MEGARENSIS.

Intra datum circulum datae rectae lineae, quae diametro minime major existat, aequam rectam lineam coaptare oportet.
[Col. 1327B] [Figure: [Figura] 5Kb]

Intra datum circulum, dato triangulo aequorum angulorum, triangulum collocare convenit.
[Figure: [Figura] 4Kb]

[Col. 1327C] Circa datum circulum, dato triangulo aequalium angulorum, triangulum designandum est.
[Figure: [Figura] 6Kb]

Intra datum triangulum circulum designare necesse
[Figure: [Figura] 6Kb]

[Col. 1328A] Intra datum circulum quadratum aliquod describere utile est.
[Figure: [Figura] 6Kb]

[Col. 1328B] Intra propositum quadratum circulum designare
[Col. 1328C] [Figure: [Figura] 6Kb]

Circa datum circulum quinquangulum aequilaterum, et aequiangulum designare geometrae praecipiunt.
[Figure: [Figura] 7Kb]

Intra datum circulum quinquangulum, quod est aequilaterum atque aequiangulum, designare non disconvenit.
[Col. 1329A] [Figure: [Figura] 8Kb]

Nam omnia quaecunque sunt numerorum ratione sua constant. Et proportionabiliter alii ex aliis constituuntur circumferentiae aequalitate multiplicationibus suis quidem excedentes, atque alternatim proportionibus [Col. 1329B] suis terminum facientes.



De figuris geometricis.

Supra positarum igitur speculationibus figurarum ab Euclide succincte obscureque prolatis, et a nobis verbum videlicet de verbo exprimentibus strictim translatis, quaedam iteranda repetendaque, ut animus lectoris non obscuritate deterreatur, sed a nobis potius alicujus exempli luce infusa delectetur, videntur. Sunt enim a nobis quaedam huic operi inserenda, huic arti valde necessaria, et supradictis respondentia, et subsequentibus convenientia, ad quae intelligenda quicunque in nostrorum arithmeticorum theorematibus instructus accesserit, expeditiori intelligentia ducitur.

Supradictum igitur est, supra datam rectam lineam [Col. 1329C] terminatam triangulum aequilaterum constituere oportere, sed nimis involute, qua de re hujus exempli notam subjecimus. Sit data recta linea terminata A B, oportet igitur super eam quae est A B triangulum aequilaterum constituere, et centro quidem A, spatio vero A B, circulus scribatur B C E D. Et rursus centro B, spatio autem A B, circulus scribatur A C F D, et ab eo puncto quod est G, quo se circuli dividunt, ad ea puncta quae sunt A B, adjungantur. Rectae lineae C A, C B. Quoniam igitur A punctum centrum est, B C E D circuli, aequa est A B ei quae est A C. Rursus, quoniam B punctum est centrum, A C F D circuli aequa est B A ei quae est B C. Sed et A B ei quae est C A aequa esse monstrata est et A C. [Col. 1329D] Igitur ei quae est B C erit aequalis. Tres igitur quae sunt C A, A B, B C, quae sibi invicem sunt, aequilaterum igitur est C A B triangulum. Et constitutum est supra datam rectam lineam terminatam eam quae est A B quod oportebat facere.
[Figure: [Figura] 5Kb]

[Col. 1330A] In superioribus vero dictum est ad datum punctum datae rectae lineae aequalem rectam lineam collocare oportere. Sed hujus artis expertibus obscure difficulterque. Sed nos animum lectoris quasi introducendo oblectantes hujus subsequentis figurae explanationem positis litterarum linearumque notulis patefacimus. Sit quidem datum punctum A, data vero recta linea B C, oportet igitur ad punctum A rectae, lineae B C aequam rectam lineam collocare; adjungatur enim ab A puncto ad B punctum recta linea ea quae est A B, et constituatur super A B rectam lineam, triangulum aequilaterum quod est D A B, et ejiciantur in rectum D A, D B, rectae lineae, ad A G et B M, et centro quidem B, spatio autem B C, circulus describatur C F E, et rursus centro quidem D, spatio autem D F, circulus describatur F K L. Quoniam igitur B punctum [Col. 1330B] centrum est, C F E circuli, aequa est C B ei quae est B F. Rursus quoniam D punctum centrum est, F L K circuli, aequa est D L ei quae est D F. Quarum aequa est D A ei quae est D B, aequilaterum enim triangulum est id quod est D A B. Reliqua igitur A L reliquae B F existit aequalis. Sed et B F ei quae est B C aequa esse monstrata est. Et B C ei quae est A L erit aequalis. Ad datum igitur punctum id quod est A datae rectae lineae ei quae est B C, aequa locata est ea quae est A L, quod oportebat facere ut subjecta descriptio monet.
[Col. 1330C] [Figure: [Figura] 8Kb]

Tertio igitur loco superius ab Euclide prolatum est duabus rectis lineis in aequalibus propositis a majore minori aequam rectam lineam abscindere convenire, sed nimis strictim, et ob id confuse involuteque. Nos vero ut animus lectoris ad enodatioris intelligentiae accessum, quasi quibusdam gradibus ducatur, hujus descriptionem formulae subjecimus. Sint datae duae rectae lineae.

[Col. 1331A] Inaequales A B C D, et sit major A B, oportet igitur a majore A B minori C D aequam lineam abscindere; collocetur enim ad A punctum ei quae est C D aequa ea quae est A E. Et centro A, spatio vero A E, circulus describatur E G F, quoniam igitur A punctum centrum est E G F circuli, aequa est A E ei quae est A G. Sed et C D ei quae est A E erat aequalis, et C D ei quae est A G erit aequalis. Duabus igitur datis rectis lineis inaequalibus eis quae sunt A B, C D, a majore quae est A B, minori quae est C D, aequalis abcisa est ea quae est A G, quod oportebat facere.
[Col. 1331B] [Figure: [Figura] 5Kb]

His etiam compendiosis, et tamen hujus artis rudibus pernecessariis introductionibus lector initiatus, si in aliquibus superius propositis vacillando abhorreat, per se similes figurarum descriptiones sine omnis impedimenti reclamatione adinvenire potest et componere.

Sed jam opus est ad geometricalis mensae traditionem ab Archita non sordido hujus disciplinae auctore Latino accommodatam venire, si prius praemisero, quod sint genera angulorum, et linaearum, et pauca dixero de summitatibus et extremitatibus.

[Col. 1331D] Rationabilium ergo angulorum genera sunt tria, hoc est rectum, hebes, acutum, et habens species novem: tres rectarum linearum, tres autem rectarum et circumferentium, et tres hebetis et circumferentium.

Rectus angulus est orthigrammos, id est rectis lineis comprehensus, Latine normalis appellatus. Quotiens vero recta linea super rectam lineam stans, pares angulos fecerit, et linea perpendicularis juncta fuerit, efficiet rectiangulum triangulum.

Hebes angulus est plus normalis, hoc est rectianguli positionem excedens, quia et si triangulus secundum hanc positionem constitutus fuerit, perpendicularis extra finitimas lineas habebitur.

[Col. 1332A] Acutus autem angulus est compressior recto, qui si a recta linea quae sedis loco fuerit rectam lineam secundum suam inclinationem emiserit, similique cohibitione rectam lineam in occursum exceperit, efficiet triangulum qui perpendicularem intra tres lineas habebit.
[Col. 1332B] [Figure: [Figura] 3Kb]

Linearum vero genera sunt tria, rectum, circumferens, flexuosum.

Recta linea itaque est quae aequaliter in suis signis posita est, quae aequaliter in planitie posita non concurrit. Circumferens vero linea est cujus signa ex utraque parte curvata, et a se invicem distantia non concurrunt, quae signa si convenerint, circulus non circumferens linea debet appellari. Flexuosa autem linea est, multiformis velut arborum aut fluminum, caeterorum signorum, in quorum similitudine et arcisiniorum agrorum finitur extremitas, et multorum quae similiter in aequa linea sunt formata naturaliter.

[Col. 1332C] Summitatum igitur genera sunt duo, summitas et plana summitas. Summitas est secundum geometricam appellationem quae longitudine latitudineque protenditur.
[Figure: [Figura] 3Kb]

[Col. 1332D] Summitatis autem fines lineae sunt.

Plana vero summitas est quae aequaliter rectis lineis undique versum finitur.

Omnium autem summitatum in vintiundo duae sunt observationes, enormis et liquis.

Enormis vero est, quae per omne latus rectis lineis continetur.

Liquis autem est quae minuendi laboris causa, et salva rectorum angulorum ratione, secundum ipsas extremitates subtenditur.

Extremitatum quippe genera sunt duo, unum quod pro rigore, et alterum quod servatur pro flexuoso. Rigor est quidquid inter duo signa veluti in modum lineae directum prospicitur.

[Col. 1333A] Flexuosum vero est quidquid secundum naturam locorum curvatur. Nam quod in agro a messore operis causa ad finem directum fuerit, rigor appellatur, quidquid ad horum imitationem in forma scribitur, linea appellatur.

Bini rigores sunt, quando singulis spatiis intervenientibus tendunt, ut itinera plerumque pergunt.

Nosse autem hujus artis despicientem, quid sint digiti, quid articuli, quid compositi, quid incompositi numeri, quid multiplicatores, quidve divisores, ad hujus formae speculationem, quam sumus tradituri, oportet.

Digitos vero quoscunque infra primum limitem, id est omnes quos ab unitate usque ad denariam summam [Col. 1333B] numeramus, veteres appellare consueverunt: 1 2 3 4 5 6 7 8 9.

Articuli autem omnes deceno in ordine positi et in infinitum progressi nuncupantur compositi, quippe numeri sunt omnes a primo limite, id est a decem usque ad secundum limitem, id est 20, caeterique sese in ordine sequentes exceptis limitibus. Incompositi autem digiti omnes annumeratis et omnibus limitibus.

Multiplicatores igitur numeri mutua in semet replicatione volvuntur, id est interdum major minoris, interdum autem minor majoris multiplicator existit. Interdum vero numerus in se excrescens multiplicationis [Col. 1333C] augmenta suscipit. Divisores autem majorum semper minores constituuntur numeri.



De ratione abaci.

Priscae igitur prudentiae viri Pythagoricum dogma secuti, Platonicaeque auctoritatis investigatores speculatoresque curiosi, totum philosophiae culmen innumerorum vi constituerunt. Quis enim musicarum modulamina symphoniarum numerorum expertia censendo pernoscat? Quis ipsius firmamenti siderea corpora stellis compacta naturae numerorum ignarus deprehendat, ortusque signorum et occasus colligat?

De arithmetica vero geometrica quid attinet dicere, cum si vis numerorum pereat, nec in nominando [Col. 1333D] appareat, de qua quia in arithmeticis et in musicis sat dictum est, ad dicenda revertamur.

Pythagorici vero ne in multiplicationibus et partitionibus et in podismis aliquando fallerentur, ut in omnibus erant ingeniosissimi et subtilissimi, descripserunt sibi quamdam formulam quam ob honorem sui praeceptoris mensam Pythagoream nominabant, quia hoc quod depinxerant magistro praemonstrante cognoverant, a posterioribus appellabatur Abacus, ut quod alta mente conceperant, melius si quasi videndo ostenderent in notitiam omnium transfundere possent, eamque subterius habita sat mira descriptione formabant.
[Col. 1334A] [Figure: [Figura] 24Kb]

Superius vero digestae descriptionis formula hoc modo utebantur. Habebant enim diversae formatos apices vel characteres. Quidam enim hujuscemodi apicum notas sibi conscripserant, ut haec notula responderet unitati 1. Ista ut binario 2. Tertia vero tribus 3. Quarta autem quaternario 4. Haec autem quinque ascriberetur 5. Ista vero senario 6. Septima autem septenario conveniret 7. Haec vero octonario 8. Ista vero novenario jungerentur 9. Quidam vero in hujus formae depictione ceu litteras alphabeti assumebant sibi hoc pacto, ut littera quae esset prima unitati, secunda binario, tertia ternario, caeteraeque in ordine naturali numero insignitas et inscriptas [Col. 1334C] tantum modo sortiti sunt. Hos etenim apices, ita varie ceu pulverem dispergere in multiplicando et in dividendo consuerunt, ut si sub unitate naturalis numeri ordinem jam dictos characteres adjungendo locarent, non alii quam digiti nascerentur. Primum autem numerum, id est binarium, unitas enim (ut in arithmeticis est dictum) numerus non est, sed fons et origo numerorum 10, inscripta ponentes 20, et ternarium 30, et quaternarium 40, caeterosque in ordine sese sequentes proprias secundum denominationes assignare constituerunt. Sub linea vero centeno insignita numero eosdem apices ponentes binarium 200, ternarium 300, quaternarium 400. Caeterosque certis denominationibus respondere decreverunt. In sequentibus vero paginularum lineis idem [Col. 1334D] facientes nullo erroris nubilo obtenebrantur.

Scire autem oportet et diligenti examinatione discutere in multiplicando et partiendo cui paginulae digiti et cui articuli sint adjungendi. Nam singularis multiplicator decem digitos in decenis, articulos in centenis. Idem vero singularis multiplicator centum digitos in centenis, articulos in millenis. Et multiplicator milleni, digitos in millenis, et articulos in decenis millenis, et multiplicator centeni milleni, digitos in centenis millenis, articulos autem in millenis millibus habebunt. Decenus autem, suimetipsius multiplicator digitos in pagina C inscripta, articulos in millenis, et multiplicator centum, digitos in millenis, et articulos in decenis, et multiplicator milleni, [Col. 1335A] digitos in decenis et articulos in centenis, et multiplicator centeni milleni, millia habebunt. Centenus vero, aeque suimetipsius multiplicator, digitos in decenis et articulos in centenis et millenis. Multipliplicans digitos in centenis et articulos in decenis centenis, et centenum millenum multiplicans digitos in decenis millenis * et articulos in centenis millenis * et decenum millenum multiplicans digitos in millenis * et articulos in decenis millenis * subtendent. Millenus itidem seipsum multiplicans, digitos in decenis et articulos in centenis. Et centeni milleni multiplicator, digitos in centenis millenis * et articulos in millenis * et decenum millenum excrescere faciens digitos in decies mille millia, et articulos in centenis millenis * habere dinoscetur? [Col. 1335B] Decenus autem millenus multiplicator centum milleni, digitos in millies mille millia, et articulos in decenis millenis itidem, seque ipsum adaugens, digitos in centenis millenis et articulos in mille millenis habere deprehendetur. Centenus autem millenus seipsum multiplicans, digitos in decenis millenis et articulos in centenis millenis itidem supponit.



De divisionibus rubrica.

Divisiones igitur, quantalibet jam experte lectoris animus introductus, facile valet dinoscere, breviter etenim de his et summotenus dicturi, si quae obscura intervenerint, diligenti lectorum exercitio ad investiganda committimus. Si decenus per se, vel [Col. 1336A] centenus per se, vel ulteriores per semetipsos dividendi proponantur, minores a majoribus quoad usque dividantur, sunt subtrahendi, singularem autem divisorem decem et centeni, aut milleni, aut ulteriorum, vel decenum divisorem se sequentum sumpta differentia eos dividere oportet. Compositus autem decenus cum singulari per secundas vel tertias. Et deinceps secundum denominationem partium, decenum vel simplicem, vel compositum divisurus est. Centenum vero millenum, vel ulteriores per decenum compositum, si diligens investigator accesserit, sumpta differentia et primis articulis dividendo, vel secundatis appositis, auctis autem dividendo suppositis, dividi posse pernoscet. Centenus autem M singulis compositus, centenum vel millenum [Col. 1336B] hoc pacto dividere cognoscitur. Sumpto igitur uno dividendorum, quod residuum fuerit, divisori est coaequandum, et quod superabundaverit, sepositis reservandum. Singularis autem vel, ut alii volunt, munitum per coaequationem majorum est multiplicandum, et digitis quidem perfecta differentia supponenda, articularis autem imperfecta est praeponenda, et prius semoto integra adjungenda. Et haec differentia et si forte aliquis seclusus sit significavit, quod residuum fit ex dividendis. Haec vero brevi introductione praelibantes, si qua obscure sunt dicta, ne taedio forent praetermissa, diligentis exercitio lectoris committimus, terminum hujus libri facientes, et quasi ad ulteriora sequentium nos convertentes.



LIBER SECUNDUS.

[Col. 1335C] Superioris vero tractatu voluminis omnia geometricae artis theoremata, quamvis succincte tamen sunt dicta. Sed podismorum notitiam hic liber quasi quaestionarius et omnium podismal um quaestionum scrupolositates incunctanter absolvet enodando, veteres etenim agrimensores omnem mensurae quadraturam dimidio longiorem latioremve facere consueverunt. Et quod in latitudine longius fuerit, scamnum, et quod in longitudine longius appellare voluerunt ut subjecta docet formula. [Figure: [Figura] 3Kb]



De mensuris rubrica.

Prisci igitur podismatici cautissimi dispectores [Col. 1335D] duodecim mensurarum genera constituerunt, quibus cum vellent, formarum, agrorumque emetirentur areas. Quorum haec sunt nomina miliarium, stadium, actus, decempeda, quae eadem et pertica passus, gradus, cubitus, pes, semipes, palmus, uncia, digitus. Miliarium vero 5 milia pedum protensiones habere sancitum est. Stadium autem 25 pedes habere constat. Actus trifariam dividitur, in minimum, in quadratum, in duplicatum. Actus minimus quatuor tantum pedibus in latitudine, et 120 pedibus in longitudine [Col. 1336C] protenditur. Actus vero quadratus ex omni latere 120 pedibus concluditur. Actus autem duplicatus 240 pedes explicat; decempeda pedes decem colligit; passus 5; gradus 2 et dimid. Cubitus 1 et dimid. pedes habere dinoscitur. Pes autem palmos habet quatuor, semipes 2, palmus vero quatuor digitorum protensione completur. De unciali vero et digitali mensura melius, cum de uncialibus et notis et nominibus in sequentibus disputaverimus, dicemus. Enodatiusque cum dempnentorum minutorumque subtilitatibus promiserimus, eloquemur, nunc ad sequentis tractatus enarrationem redire nos convenit, si prius quid pes porrectus, quid contractus, quidque sit quadratus demonstraverimus. Pes autem porrectus dicitur ubi tantum pedalis mensura in longo [Col. 1336D] pernoscitur. Contractus autem pes ille dijudicatur, in quo longitudo latitudoque consideratur. Quadratus vero pes habetur, ubi trinae dimensionis consideratio inaequalitate censetur, sed jam tempus est ad id quod instituimus accedere.



De mensura et tribus dimensionibus rubrica.

Quamvis etiam in superioris libri principio quid mensura designaremus, libet tamen specialiter hujus artis speculatoribus satisfaciendo secundum Julium [Col. 1337A] Frontinum geometricae artis inspectorem providissimum quid sit mensura definire.

Mensura quippe est complurium, et inter se aequalium intervallorum longitudo finita, geometricae autem artis mensuralis speculatio, trinae dimensionis, id est longitudinis, latitudinis, crassitudinis, consideratione colligitur. Et ut enucleatius resolvatur, recto, plano solidoque dinoscitur. Rectum est quod longitudine solum mensurando censetur, ut lineae porticus, stadia milliaria, fluminum latitudines, et alia quamplura longa protensione directa, ut lineae infra depictae descriptio notat.
[Figure: [Rectum] 2Kb]

Planum est quod a Graecis dicitur epipedon, a [Col. 1337B] nobis autem contracti pedes, quod per longitudinem latitudinemque consideratur, ut agrorum planities, et aedificiorum areae absque tectoriis operibus et laquearibus ac tabulatis et his similibus, ut subjecta formula docet.
[Figure: [Planum] 2Kb]

Solidum etiam est quod Graeci stereon vocant, nos autem quadratos pedes, quod et longitudinem et latitudinem crassitudinemque habere comprobatur. Ut aedificiorum, pilarum, pyramidumque, nec non etiam macerie lapidum, aliaque multa ut subjectae notant formulae. [Figure: [Solidum] 5Kb]



De podismis rubrica.

Sed jam tempus est podismalium notitiam quaestionum, ut promisimus, narrando attingere, et de investiganda pedaturae speculatione protinus dicere. De trigonis vero, qui sic ut ternarius naturaliter praecedit quaternarium, ita sunt praeponendi tetragonis, et pentagonis, caeterisque imprimis dicendum esse [Col. 1337D] censeo.



De trigonis rubrica.

Sunt autem trigonorum genera principalia sex, isopleurum, isosceles, scalenum, orthogonium, amblygonium, oxygonium, quorum omnium in sequentibus formas et pedaturas explanabimus.



De isopleuro rubrica.

Trigonus igitur isopleurus, qui praecedentis libri pene principio aequilaterus triangulus dictus est, paria latera habere comprobatur. Ponatur ergo isopleurus in singulis habens lateribus pedes 30, hujus embadum, id est area, tali modo est investiganda. Summa etenim unius lateris per se multiplicata 900 numerum complet; ex iis si quingenta et 10 subtrahantur, [Col. 1338A] relinquuntur 390, tot pedes hujus trigoni isopleuri embadum colligit. Nam cathetum pedibus 26 constat protendi. Qui si per unius lateris dimidium, id est per 15, multiplicati excreverint, embadum complent; aut si unius lateris pars tertia, per ternarium, et denarium, augebitur, 300 nascentur; si vero summam lateris unius per eumdem ternarium multiplicabunt, nonaginta reddent, qui superioribus 300 juncti 390 facient, id est aream supradicti trigoni: sit autem praedictorum infra facta depictio.
[Col. 1338B] [Figure: [Figura] 6Kb]

Ne autem lector in hujusmodi investigationibus aliquo erroris et inscitiae nubilo praepediatur. Ejusdem igitur trigoni isopleuri, id est paribus lateribus solidi manifestationis exemplar subjiciemus, esto age isopleurus cujus latera singula 28 pedes colligant. Quorum si unum per se augmentatum excreverit 784 [Col. 1338C] summa consurget. Cui si unius lateris numerum aggregaveris 812 nascentur, horum suprascripta medietate aream supradicti isopleuri pernotabis, ut subjectae descriptionis formula docet.
[Figure: [Figura] 3Kb]

Hujus autem jam saepe dicti trigoni, ut lateris uniuscujusque mensuram inquisitus quis investigare valeat, et dicere, apertissimum dabimus rationis experimentum. Proponatur itaque si aream 406 pedibus [Col. 1338D] protendi constituerit, quot pedum planitudines latus unumquodque colligere pernoscatur. Ducatur ergo suprascripta area octies, et in 3248 numerum consurgit; huic si unum addatur, fiunt 3249; hujus summae latus si sumpsero, erit quinquaginta 7. Cui si unitas subducta fuerint 56 relinquuntur. Quorum si medium adinvestigavero 28 fiunt. Tot itaque latus quodque isopleuri pedibus protenditur.

Isosceles autem, qui ab Euclide geometricae peritissimo, duo tantum latera habens aequalia, est determinatus, secundus in ordine trigonorum constituitur. Cujus si latera bina imparibus numeris, scilicet 25, protendantur, pedibus quatuordecim pedalia spatia basis habere pernotatur. Restat igitur ut quot [Col. 1339A] pedes arealis cathecus colligat requiramus. Si enim medietas basis, hoc est 7, per se multiplicetur, 49 nascentur. Mensuram autem unius lateris, si per se, id est 25, multiplicaveris, 625 reddes, ex quibus si 49 seposueris, 576 relinquuntur. Quorum si latus acceperis, 24 erunt, tot pedibus cathecum hujus trigoni constat protendi. Area autem quot pedes habeat, sic est faciendum ut inveniatur. Medietas rursum basis sumenda est, id est 7; quos 7 si per cathecum, id est per 24 multiplices, 168 efficies, tot pedum est supradicti trigoni area. [Col. 1339B] [Figure: [Figura] 4Kb]



De scaleno rubrica.

Scalenus igitur ab Euclide tria habens latera inaequalia determinatus est. Sed nos numero ejus figurae aperta dabimus exemplaria, proponatur ita scalenon trigonus, qui a Latinis cuneus appellatur, cujus minoris lateris declive 15 pedes colligat, basis autem 25 pedalia pernotetur habere lineamenta. Quot vero pedibus hujus trigoni cathecus, et embadum protendatur, restat ut quaeratur. Ducatur ergo minoris lateris summa multiplicando in se, fiunt 225. Item basis si per se multiplicetur, 625 excrescunt, quibus in unum compactis 850 nascentur. Hanc igitur se [Col. 1339C] movendo seclusam majoris lateris summam in se multiplicari condecet, quae multiplicatio 400 numerum adducit. Quem videlicet 400 numerum si de prius seposita summa, scilicet de 850, abstuleris, 450 relinquuntur. Horum si medium sumpseris, 225 explicabis; quibus si summa basis vel 25 mataps auferatur, novenarius erit, tot pedibus hujus trigoni continetur praecisura, vel ejectura minor. Restat ut cathecus quot habeat pedes requiratur. Multiplicetur ergo minus latus per se sicut supra, 25 prodeunt. Rursus et augmentata minoris praecisurae per se summula, 81 producit; hos si aufers ex in se ducto latere, 144 supersunt. Quorum duodenarius esse dinoscitur latus, tot pedes hujus trigoni cathecus colligere perhibetur. Areae vero podismus tali modo reperitur. [Col. 1339D] Metiatur ergo cathecus basim vel 12, 25, 300 consurgent. Quorum medietate saepe dicti trigoni scaleni embadum podismatur, ut in subjecta figura notatur. [Figure: [Figura] 4Kb]



De orthogonio rubrica.

Quarto nimirum loco trigonius orthogonius ab Euclide inseritur, et unum rectum habens angulum consignatur, [Col. 1340A] inaequalia continens latera, quem nos ipso auditu difficiliorem caeteris, obscurioremque esse arbitramur. Et ideo prolixiorem in ejus explanatione moram faciemus. Esto modo trigonus orthogonius, cujus cathecus pari numero insignitus, vel 8 pedibus mensuratus protenditur. Cujus si latera ignorantur, hoc modo investigari ab Archita praecipiuntur. Sumatur ergo supradicti catheci medietas, id est 4, et per se multiplicetur, et 16 excrescent. Quibus si unitas subtrahatur, 15 apparent. Tot pedum hujus trigoni basis esse cognoscitur. Praedictae autem per medietatem cathecis summae adauctae, si unum addatur, erunt pedes hypotemisae 17. Per eamdem item summam, id est per 16, embadum est inveniendum; ducatur ergo hujus summae medius per cathecum, et 64 consurgent, [Col. 1340B] qui areae complent supputationem, quod patenter in subjecta forma declaratur. [Figure: [Figura] 4Kb]



De eodem rubrica.

Conemur itaque hujus orthogoni apertam et ratam et per paris et imparis numeri quantitatem instituere descriptionem. Ascribatur ergo imprimis par numerus catheco, id est 6, cujus medietate in se augmentata, 9 proveniunt. Cui si secundum nostri praecepti normulam superius designatam unum auferatur, [Col. 1340C] octonarius erit basis hujus trigoni cujus medietas, scilicet quaternarius per cathecum multiplicata, secundum quod supradictum est, aream complet, per cathecum et basis est hypothemisae pedaturam sine ullius reclamatione inquisitus, dicere facillimum et apertum nostrae auctoritatis exemplum dabimus; multiplicetur etenim per suam quantitatem medietas hujus trigoni catheci, et summae quae ex hac multiplicatione provenerit, unitas aggregetur, erit hypothemisae pedatura; eidem autem si auferatur unum, erit basis. Sitque hujus rei haec facta descriptio.
[Col. 1340D] [Figure: [Figura] 4Kb]

Instituamus ergo hujus trigonii orthogonii per imparem numerum probabilem explanationem. Adnotetur cathecus impari numero, id est 3; quem si in se duxeris, 9 explicabis, quibus unitate subducta octo supersunt, quorum medium si sumatur, basis orthogonii hujus pedatura fore comprobatur.
[Figure: [Figura] 3Kb]

[Col. 1341A] Huic vero basi vel medietati, vel 4 si unum aggregaveris hypothemisam trigoni comprobabis, embadum, ut supra dictum est, reperiatur, id est cathecus per medietatem hujus basis excrescat, ut infra cernitur pictura.

Ne autem hujus disciplinae curiosum indagatorem aliqua fallat obscuritas, de hoc eodem orthogonio iterato disputare non piget. Est enim alia inveniendi cathecum et basim et hypothemisam ratio. Ponatur ergo cathecus 5 pedibus protensus, quem si multiplices per sui quantitatem, 25 notabis, basis autem 12 habens pedes inscribatur, quae si sicut cathecus in se concreverit, 144 nascentur.

Illae summae, id est 25 et 144 copulatae 169 restituent. Horum latus 13 esse manifestum, id est hypothemisam [Col. 1341B] supradicti trigoni. Denique si hypothemisam per se augendo duxeris, par supra copulatae quantitati, id est 169 reddes. De quibus si cathecum in se ductum subduxeris, 144 residui sunt, quorum latus id est 12, basim restituit. Ex hypothemisa vero per se multiplicata, si quis basim in se ductam, hoc est ex 169 144 subtraxerit, non plus quam 25 remanent. Horum latus, id est 5, cathecum constituit, aream autem basis medietas et cathecus commultiplicati metiuntur.

Item per cathecum basis edicere pedaturam in hoc trigono condecet. Sit modo supra cathecus 5, hic vero in se ductus 25 constituit. Huic si assem abstulero, 24 progredientur, quorum medium basim efficit. Rursus autem si basis quantitati eamdem adjecero [Col. 1341C] unitatem, hypothemisam explicabo; si autem per cathecum basis multiplicetur 60, progreditur summa. Horum medietas embadon complet. [Figure: [Figura] 3Kb]



Item de eodem rubrica.

Aliam insuper hanc vestigia gradienti normam hujus trigoni objiciendo proponere curamus, quatenus hanc caute indagantes cautissima ad id ad quod desiderant accedere, iteritatis linea absque dubio perducat; proponatur igitur ejusdem orthogonii descriptio [Col. 1341D] iisdem quantitatibus, quibus est circumsignata, scilicet cathecus 8, hypothemisa 17, basis autem 15 pedibus designetur. Hunc vero qua ratione per hypothemisae podismum catheci, et basis summa pedalis reperiri valeat, demonstrare studeamus: multiplicemus ergo summam hypothemisae per se, et 289 numerus redundat. Cui si quater embalidis quantitas subtrahatur, 49 relinquuntur; horum tetragonicum latus si inquisieris, 7 esse experieris; quod, scilicet 7, si copulanti catheco et basi aggreges, 30 efficies, quorum dimidium basis constituit spatium; quindecim autem si de aggregatis, id est 50, 23 abstuleris, 8 superesse cathecum sine dubio comprobabis. [Col. 1342A] [Figure: [Figura] 4Kb]



Idem de eodem rubrica.

Designemus iterum jam dicti orthogonii formam, et aliis numerorum quantitatibus, ut cum aliquis vel per majorem vel per minorem numerorum hujus trigoni apertam tradere disciplinam cogatur, nullo errore labatur. Esto age trigonus orthogonus, quem circumstant par unus et duo impares numeri par basi, vel 20 impar unus catheco, hoc est 15, alter vero hypothemisae, id est 25, ascribatur. Embadalis autem conclusio [Col. 1342B] secundum supradicti nostri praecepti regulam inquirenda est, hoc est per multiplicationem dimidiae basis et totius summae catheci, continet enim areae septum 150 contractos pedes. Cathecus autem et basis tali sunt indagandi ratione: ducatur ergo hypothemisalis summa in se, et in 625 redundat; cui si quatuor adjiciantur embada, 1225 nascentur; quorum tetragonale latus, id est 35, si exceperis, summas utrasque basi et catheci comprobabis.

Scire autem oportet et investigare quo numero a se invicem cathecus et basis distent. Hic vero quis sit manifestemus. Si igitur hypothemisae in se multiplicatae quatuor, quae adjeci superius, embada subtraham, in 25 summam regreditur, horum quinta pars differentiam tenet, id est 5. Quam si rursus duabus [Col. 1342C] junctis summis vel 20, et 15, 40 pernotabo, horum medium complet basim.

Si autem eamdem differentiam, hoc est 5, basi auferam, cathecum constituam, ut cerni potest in subjecta figura. [Figure: [Figura] 4Kb]



De orthogonio circulo inscripto rubrica.

Num etiam quod Architae judicio in hoc eodem orthogonio approbatum est, et Euclidis diligentissima [Col. 1342D] perscrutatione prius est rationabiliter adinventum, operae pretium duximus non esse praetermittendum. Est etiam saepe ut disputator in geometrica, circulus si hoc orthogonio inscribatur, quot pedes diametrus colligat, requirat, quod ne victus ignorantia refutet aliquis se dicere, breviter insinuamus rem hujusmodi: inscribatur itaque circulus orthogonio omnes lineas ejus tangens, hoc nimirum facto cathecus et basis aggregentur in unum; ex cujus summae copulatione si hypothemisae exceperis quantitatem, diametrum efficies; juncti enim 12 et 8, id est cathecus et basis, 20 reddunt. Ex quibus si hypothemisam abstulero, hoc est 15, diametrum 5 obtinere constituam, quod subtus facta designat figura. [Col. 1343A] [Figure: [Figura] 5Kb]



De amblygonio rubrica.

Quintus in ordine triangulorum amblygonius ab Euclide insertus obtusum angulum habens dictus est, quem nos succincte aperteque explicando aggredimur. Nam si diligens lector superioris nostri documenti praeceptis et formulis instructus accesserit, minime [Col. 1343B] in hoc lababit. Constituatur modo amblygonius cujus basis 18 numero, hypothemisae autem major 10, minor vero 9, inscribam, cathecus autem 4 summa insigniatur.

Ducatur ergo basis per catheci dimidium, hoc est 18, per binarium, et 36 prodeunt, quae summa embadalis spatii planitudinem adimplet. Sed Architas in cunctis utens ratione, alio modo hujus amblygonii aream reperiri constituit, non hanc sumpta est summam in hac areae planitudine, sed minorem posse contineri existimans, astruxit enim cathecum per se et per binarium, vel per se et octonarium, duplo se superantes multiplicari oportere. Et quantitatem quae hac ex multiplicatione proveniret aream constituere, non ut 36, sed 32 in se colligeret arealis illa contemplatio. [Col. 1343C] Quisquis autem hujus jam dicti trigoni formas in plano designare disponat, a basis quantitate hujusmodi rem ingrediatur, tali ratione ut terminus minoris ac majoris hypothemisae copulatus, parvo vincat terminum basis, hoc est, si basis 20 mensuretur pedibus, major hypothemisa 11, minor autem 10 insigniatur. Sed melius hoc quod numeris duximus ostendemus, si alicujus exempli formam subjiciemus. [Figure: [Figura] 4Kb]



De oxygonio rubrica.
[Col. 1343D]

Restat ut dicamus de oxygonii speculatione, qui sextus in trigonorum descriptione ab Euclide non segni geometra ponitur acuti angulus determinatus. Esto igitur oxygonius, cujus minoris lateris terminus, id est minor hypothemisa 13 pedibus terminetur, major autem 15 et basis 14 mensuretur, cujus catheci et embadi summa si ignoratur, tali ratione colligetur.

Ducatur ergo lateris minoris quantitas per se, 169 redundat; basis item terminus si per se excreverit, 196 nascentur; quas videlicet summas si junxeris, 365 efficies. Quo facto multiplicetur etiam terminus hypothemisalis per se, et exsurget 225 numerus; quem si de superius copulata summa secrevero, fiunt [Col. 1344A] residui 140; horum medietas 70 esse pernotatur, quod per basim dispersum quinquies ipsam in se retinet. Dominationis vero hujus summam minor obtinet praecisura, quae per se adaucta 25 constituit. Hos si de minoris lateris summa per se multiplicata abstuleris, 144 supersunt, quorum tetragonale latus, quod 12 est, catheci summam explebit. Areae conclusionem hoc modo investigare curato, basis medium ducito per cathecum, id est 7 per 12, et provenient 84. Hanc summam complere areale hujus trigoni pavimentum non ignora, describatur ergo hujusmodi de hoc figura.
[Col. 1344B] [Figure: [Figura] 6Kb]

Sed quia de trigonorum podismali consideratione in superioribus diligentium lectorum indagini explanavimus, superest ut ad tetragonorum speculationem transitum faciamus succinctum, de his habituri tractatum.

[Col. 1344C] Quadratorum enim caeteris facilior est collectio, et prius quidem de normali tetragono tali modo ordiamur. Omnis igitur tetragonus normaliter constitutus latitudinem longitudine multiplicante arealem constituit planitudinem, et podismum sine dubio absolvit. Ponatur modo tetragonus pari numero consignatus, id est 8, quos per se latitudinem per longitudinem multiplicans, 64 efficiam, embadum videlicet subtus descripti tetragoni.
[Col. 1344D] [Figure: [Figura] 3Kb]

Idem vero si per imparem numerum feceris, attente obstaculo eadem ratio constabit, qui normalis tetragonus ab Euclide aequilaterus atque rectiangulus nominatur, a Nicomacho autem in arithmeticis similiter appellatur.



De parte altera longiori rubrica.

Tetragonus autem parte altera longior ab Euclide quidem rectiangulum. Sed non aequilaterum definitur, a Nicomacho autem heteromeres dicitur. Cujus quidem longitudo latitudinem multiplicans embadalis summae pedaturam, sive sint pares seu impares termini, demonstrat, sit modo parte altera longior tetragonus, [Col. 1345A] cujus longitudo pedes 8, latitudo autem 4, vel longitudo 9, latitudo autem 6, vel 5, vel 4, colligat.
[Figure: [Figura] 3Kb]

Multiplicet ergo latitudo longitudinem, id est 4 8, 32 nascentur, hoc est, area parte altera longioris tetragoni provenient, quae hae figurarum deformationes pari numero atque impari designatae. [Col. 1345B] [Figure: [Figura] 3Kb]



De rhombo rubrica.

His vero jam dictis parallelogrammis adjiciendos rhombos et rhomboides tetragonos arbitramur, quamvis enim aut angulariter aut lateraliter a supradictis parallelogrammis dissideant, tamen his sunt adnumerandi. Esto age rhombus quadrilaterus, singulis lateribus decenae pedaturae summa conscriptus, diagoni autem, hoc est angularis lineae directio bis sena numeretur quantitate, cujus 6, si per se augmentabitur, 36 exsurgent; quos si ex basis termino per se multiplicato subtraxeris, 64 remanet. Horum tetragonale latus, id est 8, hujus rhombi cathecum constituit. [Col. 1345C] Diagonus autem per cathecum ductus embadalis summae spatium ostendit. Hic autem ab Euclide aequa habens latera, sed non angulos aequos nec rectos definitur. Sit vero de hoc hujus formae professio. [Col. 1345D] [Figure: [Figura] 7Kb]



De rhombon rubrica.

Euclides vero nec angulos aequos neque latera aequa habens rhomboides determinando proposuit, quem nos quoque patentiori aditu formando numerosque ascribendo reserabimus. Esto age rhomboides cujus unum latus 8 pedes, secundum autem quatuor, tertium vero 6, quartum vero 2; harum vero summarum [Col. 1346A] maximos terminos longitudinem obtinentes si conjungas, 14 efficies, quorum medietatem septenarius constituit. Minores autem summulae in unum redactae senarium quantitatem perficiunt, cujus medium ternarius adimplet, quae videlicet medietate, 7 et 3, si per se multiplicabuntur, in 21 consurgent, id est pedes areales tetragoni hujus, ut infra apparet.
[Col. 1346B] [Figure: [Figura] 4Kb]

His etenim adjiciendum fore trapezium orthogonium non incongruum ducimus, dupla et sesquialtera numerorum proportione lateraliter consignatum. Ascribatur vertici summa quindenaria, catheco autem tricenaria, duplo etiam transcendens, basi vero ad hanc sesquialteram servans habitudinem terminus contradatur, per has ergo summas area hujus trapezii tali ratione constituenda est. Adjungatur vero vertex basi, id est 15, 45 et 60, terminus exuberat. Cujus pars dimidia si per cathecum multiplicabitur, areae pandit protensionem ut in medio scripta patet figura. [Col. 1346C] [Figure: [Figura] 4Kb]



De diagono adinveniendo rubrica.

Saepe autem evenire solet, ut in hujus artis speculatione, quot angularis lineae protensio, horum scilicet tetragonorum pedes obtineat, requiratur. Quod ne ignoretur, facillimum apertissimumque hujusce rationis dabimus exemplar. Ponatur etiam parallelogrammus 60, orthogonius in longitudine 80, et in altitudine habens pedes 60, longitudo vero per se augmentata sexies 400 explicat, latitudo autem per [Col. 1346D] se multiplicata ter 600 efficit, quae videlicet sexies 400, et ter 600, in unum summae redactae 10 restituunt, horum scilicet 10 tetragonale latus si sumpsero, 100 pernotabo, hoc est diagonum hujus parallelogrammi orthogonii, ut infra scripta perspici potest forma. [Figure: [Figura] 4Kb]



De multiangulis figuris rubrica.
[Col. 1347A]

Sed quia sufficienter breviterque de tetragonorum diximus rationibus, restat ut de pentagonis et hexagonis caeterisque disseramus. Omnis itaque pentagonus aequis habitis lateribus unius in se summa excrescente, ac ter ducta, rursusque eadem subducta, medietateque hujus summae sumpta embadalis spatii pandit superficiem. Esto modo pentagonus singulis habens lateribus pedes senos; quos videlicet 6 si per se duxero, 36 restituam; hos ter ductos in 108 numerum perstringam; cui si abstulero lateris unius summam, id est senarium, 102 explicabo; quorum dimidium si accepero, aream infra descripti pentagoni adimplebo. [Col. 1347B] [Figure: [Figura] 4Kb]



De hexagono rubrica.

Hexagonus autem ordine in subsequenti dicendus [Col. 1347C] inferatur, describatur, etenim hexagonus 8 lateraliter insignitus, quem videlicet octonarium per se multiplicans 64 efficiam; haec summa, scilicet 64 quaterducta, in 256 redundat; his videlicet 256 si lateris unius quantitas, id est 8 bis ducta, adjiciatur, 272 apparent. Quorum medium si sumpseris, aream hujus hexagoni explicabis. [Col. 1347D] [Figure: [Figura] 5Kb]



De heptagono rubrica.

Post haec ut expediamus de heptagoni subsequentis ratione oportet, qui videlicet heptagonus tertio hic inseritur loco septenarius, quemadmodum in imparium numerorum tertius naturaliter ordine apparet collocetur, etenim heptagonus senaria quantitate circumscriptus, cui si lateris unius summam per se multiplicaveris, 36 pernotabis, quae scilicet quantitas, [Col. 1348A] hoc est 36, quinquies ducta, 180 adesse conducit. Quibus si senariae quantitatis summam ter ductam subduxeris, 162 relinquuntur, horum medietas sumpta 81 pede embadum hujus heptagoni habere conducit. [Col. 1348B] [Figure: [Figura] 6Kb]



De octogono rubrica.

Octogonus vero in naturali parium numerorum ordine quartus constitutus, in hoc disserendus loco naturaliter quartus assumatur. Esto age octogonus 7, per singula latera pedibus mensuratus. Hanc nimirum naturalem quantitatem, id est 8, in se si duxeris, 64 efficies; quos si per 6 multiplicaris, 384 explicabis. Ex his si quater lateris unius summam [Col. 1348C] deduxeris, non amplius quam 352 residui sunt. Quorum medietas si excipitur, area hujus: octogonii pernotatur [Col. 1348D] [Figure: [Figura] 6Kb]



De hennagono rubrica.

Hennagonus autem singula per latera 6 circumscribatur, quem videlicet senarium, si secundum superius dictam nostrae institutionis regulam per si multiplicaveris, 36 efficies; qui septies ducti, 109 summam producent. His si lateris unius quantitatem quinquies subtraxeris, 79 reddes; horum medietas excepta si fuerit, hujus hennagoni embadum 38 semispedibus contineri manifestat. [Col. 1349A] [Figure: [Figura] 7Kb]



De decagono rubrica.
[Col. 1349B]

Restat ut de decagoni embadali dicamus podismo, describatur itaque decagonus denario numero lateraliter limitatus. Cujus si lateris unius quantitas secundum jam saepe dictam nostrae praeceptionis institutionem se multiplicando excreverit, 100 efficiet. Hii vero octies ducti, 800 adducunt. Horum vero medium si sumpseris, aream hujus decagoni 370 pedibus contineri absque dubio pernotabis.
[Col. 1349C] [Figure: [Figura] 7Kb]

Idem vero de hendecagono caeterisque plurilateris figurarum descriptionibus si feceris, nullius erroris [Col. 1349D] obstaculo lababis, hoc pacto ut in naturali ordine in multiplicanda unius lateris summa, et in hac quantitate quae ex hac laterali multiplicatione nascitur, naturaliter augmentanda, eademque laterali naturaliter subducenda procedas, embadumque tali ratione ex medietatibus scilicet adinvenias.



De circulo rubrica.

Sed quia de angularibus figuris studioso lectori sufficienter disputavimus, restat ut breviter de circumductione sphaerae vel circuli explicemus. Ponatur circulus itaque 44 pedibus in circumductione designatus, diametrus autem 14 pedum protensionibus describatur. Cujus summa si per se excreverit 196 nascentur; [Col. 1350A] hos per 11 multiplicans 2156 efficies, quorum quarta decima pars, id est 154, aream hujus cycli pandit, ut infra potest cerni. Est alia hujus cycli inveniendi embadalis spatii ratio: sumatur etenim circumductivae quantitatis medietas, vel 22 quae est medietas, et per medietatem diametri, id est per 7, multiplicetur, et quod ex hac multiplicatione provenerit, embadum pandit. [Col. 1350B] [Figure: [Figura] 8Kb]



De hemicyclo rubrica.

His vero brevibus initiamentis de circularibus theorematibus dicendum esse censuimus, de hemicyclo protinus dicturi. Conscribatur age hemicyclus [Col. 1350C] 28 in basi, et in semidiametro 14 pedes habeas, cujus si areae podismus ignoretur, tali ratione adinvestigetur. Multiplicetur ergo summa basis per semidiametri summam, et in 392 pervenitur, et hoc summa in decies 4211 producit, quorum sumpta quarta decima parte, id est 312, arealis completur superficies, ut propter apparet.
[Figure: [Figura] 3Kb]

Haec de epipedarum podismationibus figurarum ad [Col. 1350D] praesens dicta sufficiant, restat ut de montuosa succinctius aliquid ratione tractemus. Inscribatur etiam mons in verticis circuitu 300 pedibus podismatus, a pede autem usque in summitatem 800 pedibus protentus, pes vero montis ejusdem in circuitu pedibus millenis consignetur. Proponatur modo inquisitum quot jugera in hoc monte habeantur. Quod tali cum ratione ordiendum jungantur, etenim pedis et cacuminis duo illi circuitus, id est 1300; quorum per medium si ascensus, hoc est 800, per 650 multiplicabitur, 520 pedes habere montis hujus spatium comprobabitur. Hanc igitur summam si in 28, 800 disperseris, 18 in hoc esse monte comprobabis, restantibus tantum millenis et sexcentis pedibus.
[Col. 1351A] [Figure: [Figura] 6Kb]

Si autem mons in pedis circuitu 2500 et medietatis circuitione 1600, in cacuminis autem circumductione centum, et in ascensu 500 pedes habens, fuerit. Hoc [Col. 1351B] pacto jugera sunt adinvenienda: jungantur trium supradictorum circuituum summae, et 4200 nascuntur; quorum tertia parte, id est 1400, montis ascensionem, hoc est 500, multiplicante, 700 prodeunt; quos per jugera dispartiens, 24 efficies, non plus quam ducentis pedibus residuis.
[Figure: [Figura] 5Kb]

[Col. 1351C] Mons autem strabus, id est inaequalis, si fuerit in pedis circumferentia 1400, et in verticis declivo 200, et in dexterae partis ascensione 850, in levi lateris autem suspectu 750 pedes habens, jugeralis vero sita planitudo hoc modo est indaganda. Sumatur etenim duarum medietas circumferentiarum in unum collectarum, id est 800, et ascensuum compositorum pars media, hoc est 800, et hae medietates per se multiplicatae 640 producunt, podismum scilicet montis supradicti. Ex peditura autem jugeralem facile summam secundum quod dictum est supra invenies.
[Col. 1351D] [Figure: [Figura] 8Kb]

Quia igitur de omnium huic arti inserendarum speculationum rationibus breviter enodateque sat disseruimus, reliquum est ut de unciali et digitali mensura, et de punctorum et minutorum caeterisque minutiis, sicut promisimus, dicamus, mirabilem et arti huic, caeterisque matheseis disciplinis necessariam figuram, quam Archita praemonstrante didicimus, edituri.



De minutiis rubrica.
[Col. 1352A]

Veteres igitur geometricae, indagatores subtilissimi, maximeque Pythagorici, cum omnia certis mensurarum dividentes rationibus, ad ea quae natura renueret dividi et secari, usque pervenirent, ingenio praesignante ea quae naturaliter erant indivisibilia, positis notis nominibus aeque datis dispartiere. Cujus vero agros per actus, per perticas, id est per radios, per passus, per gradus, per cubitos, per pedes, per semipedes, et per palmos dispersissent, non habentes palmum per quod dividerent id quod palmo esse minus, digito autem majus, unciam vocare maluerunt, in secundo vero loco digitum subscripserunt, in tertio staterem, id est semiunciam, in quarto quadrantem, in quinto drachmam, in sexto scrupulum, [Col. 1352B] in septimo obolum, in octavo semiobolum, quem Graeci ceratem nuncupant, in nono siliquam, in 10 punctum, in 11 minutum, in 12 momentum nominando posuerunt. His ergo minutiis adinventis, nominibusque editis, multiformes eis notas indidere, quae quia partim Graece, partim erant barbare, nobis non videbantur Latine orationi adjungendae. Quapropter nos rem obscuram obscuris ignotisque notarum signis involvere nolentes, loco earumdem notarum Latinorum elementorum notas ordine ponimus, ita ut A unciae respondeat, B digito, C staterae, D quadranti, E drachmae, F scrupulo, G obulo, H semiobulo, I siliquae, K puncto, L minuto, M momento ascribatur. Describatur itaque his litteris, quam diximus figuram unciarum, hoc modo. [Col. 1352C] [Figure: [Figura] 29Kb]




[Col. 1352]
BOETHII LIBER DE GEOMETRIA. (C,G,S)*

Geometria est disciplina magnitudinis immobilis, formarumque descriptio contemplativa, per quam uniuscujusque termini declarari solent, documentum etiam visibile philosophorum, quod Latine dicitur terrae dimensio. Quoniam per diversas formas ipsius disciplinae primum Aegyptus fertur fuisse partita, pro necessitate terminorum terrae quos Nilus fluvius inundationis tempore infundebat, cujus disciplinae magistri [Col. 1353A] mensores ante dicebantur. Sed Varro peritissimus Latinorum hujus nominis causam sic exstitisse commemorat dicens: Prius quidem dimensiones terrarum terminis positis, vagantibus ac discordantibus populis pacis utilia praestitisse. Deinde totius anni circulum mensuali numero fuisse partitum. Tunc et ipsi menses quod annum metiuntur, dicti sunt. Tunc et dimensionem orbis terrae probabili refert ratione collectam, ideo factum est ut disciplina ipsa geometriae nomen acciperet quod per saecula longa constaret.



De utilitate geometriae rubrica.

Utilitas geometriae triplex est, ad facultatem, ad sanitatem, ad animam. Ad facultatem, ut mechanici et architecti. Ad sanitatem, ut medici. Ad animam, ut philosophi. Quam artem si arcte et diligenti cura [Col. 1353B] atque moderata mente perquirimus, hoc quod praedictis divisionibus manifestum est, sensus nostros magna claritate dilucidat, et illud supra, quale est coelum animo subire, totamque illam machinam supernam indagabili ratione aliter discutere, et inspectiva mentis sublimitate, ex aliqua parte colligere et agnoscere mundi factorem qui tanta et talia arcana velavit. Nam mundus ipse sphaerica fertur rotunditate collectus, ut diversas rerum formas ambitus sui circuitione concluderet, unde librum Seneca consentanea philosophis disputatione formavit, cui titulus est de Forma mundi. Nam in geometria utique partem fatemur esse utilem teneri, et actibus agitari, in omnibus prodesse eam existimamus, nec sine causa summi viri etiam impensam huic scientiae operam [Col. 1353C] dederunt, cum sit geometria divisa in numeros atque formas numerorum. Nota non tantum oratori, sed cuique primis saltem litteris erudito necessaria est, quod ad subtilitatem constat tenuissima, et ad scientiam utilissima, et ad exercitationem valde jucundissima. In causis vero frequentissime quaeritur, quia primum ordo est geometriae necessarius. Nonne et eloquentiae, ex prioribus geometria probat insequentia, et certis incerta, propter quod plures invenies, qui dialectici similiter et rhetorici ingrediantur hanc artem. Dialectico namque syllogismo si res poscit utitur, et qui sunt potentissimi grammatici, qui apodixis Graece dicuntur, idem probant, et certe enthimemate, qui rhetoricus est syllogismus, quod Latine interpretatur mentis conceptio, quem imperfectum [Col. 1353D] solent artigraphi nuncupare, et ipse denique probat cujus sit formae circuitus, quot lineis rectis continetur. Quibus modis finitur, quae illa circumcurrens linea si efficiat orbem, quae forma est in planis maxima perfecta, in qua tot spatia complectitur. Et si quadratum paribus horis efficiat rursus quadrata, triangulus triangula, ipsa plus aequis lateribus quam inaequalibus, et alia forsitan obscuriora, quod etiam operis sequi oportet experimentum. Haec in planis. Nam in montibus et collibus etiam imperito patet, quia per solum cursum et umbrarum motum comprehenditur, et per divergia aquarum segregatur. Nunc ad epistolam Julii Caesaris veniamus, quod ad hujus artis originem pertinet, ut nec ipsius auctoris [Col. 1354A] gloria pereat, ut nobis plenissime rei veritas ad notitiam veniat; quisquis ille tamen hanc epistolam studiose legere voluerit quibusdem compendiis introductus, lucidius majorum dicta in brevi percipiet.



Rubrica.

Divus Julius Caesar, vir acerrimus et multarum gentium dominator, frequentia belli militem exercuit, ampliorum bellorum operibus augendae rei causa illustrium virorum urbes ingressus est, gentium populos rogantes recepit, tyrannos gladio interemit, et postquam hostilem terram obtinuit, deletis hostium civitatibus, denuo novas urbes constituit, dato iterum coloniae nomine cives ampliavit.

Milites colonos fecit, alios in Italia, alios in provinciis quibusdam. Haec quae divus Augustus assignatus [Col. 1354B] urbes provinciarum exercitui jussit propter subitas bellorum acies, non solum eas civitates demum cingere muris, verum etiam loca aspera et confragosa satis alligari, ut ille maxime propugnaculo est, et ista loci natura, et ab agrorum nova dedicatione culturae colonias appellavit, quae coloniae his victoribus, qui temporis causa arma coepere, assignatae sunt.

Ergo ne quid nos praeterisse videamur, sed magis eorum exempla sequamur, saepe erit ad formam respiciendum; et quia montium altitudines praeesse oratio monstrabat, per ascensum praecelsi cacuminis aciem laboriose signa ex lapidibus constructa reliquimus, et est munita discretaque locorum quantitas quae permanet separatim per aquarum divergia in [Col. 1354C] utraque parte valde nota partitio, alia loca riparum cursus servatur, proinde etiam si hostis nos infestare voluisset, eos ex proxima ripa poteramus expugnando rumpere. Nam circa regionem maritimam limites rectos censuimus ex lapidibus compactis, totam limitum recturam cursum demonstrabimus, quia coloniae omnes quae ad mare ponuntur littore maris terminantur. Agros convallium jure ordinario disposuimus, quos intercisivos nominavimus. In planitie vero limites recte cultellavimus.

Plerumque sunt agri quam multi assignati, quorum mensura limitum licet diversa sit; tamen etiam distant a se alius ab alio in pedes 100, in pedes 150, in pedes 240, in pedes 300, in pedes 361, in pedes 420, in pedes 480, in pedes 600, in pedes 700, in [Col. 1354D] pedes 840, in pedes 962, in pedes 1020, in pedes 10200, in pedes 1340, in pedes 10600, in pedes 10700, in pedes 10800, in pedes 2200, in conspectu tamen longo quo signis limitem agimus.

Si fuerit terminus crassus angustalis et ab alia parte longa crassus geminatus, hi duo limites maximi decimanus et cardo nominati sunt. Per multa millia pedum concurrunt, et nisi in alpes finiant dividunt agros dextra laevaque rectarum linearum inter se continentium.

Omnem mensuram hujus culturae mediam longiorem sive latiorem facere debes, quod latitudine longius fuerit, scamnum est, quod vero in longitudinem longius fuerit striga.

[Col. 1355A] Sunt fundi bene meritorum et pro aestimatione ubertatis angustiores assignati sunt.

Loca macra et arida ampliori termino conclusa sunt. Sunt loca subsicciva quae ad jus ordinarium non pertinent, sed si convenerit inter possessores, possideant; si non convenerit, remanet potestati.

Alia loca perfectiora ad jus publicum pertineant; totidem si possessoribus convenit, possident.

Sunt autem loca publica haec quae scribuntur silva et pascua publica augustinorum, quae illo modo alienari nequeunt, et possident tutelam aut templorum publicorum, aut balnearum, quae loca colliva appellant.

Ager extraclusus est, qui intra finitimam lineam et centurias interjacet; ideo extraclusus, quia ultra finitimos limites clauditur.



De controversiis rubrica.

[Col. 1355B] Controversiarum materiae sunt duae, finis et locus, harum altera continetur quidquid ex agro disconvenit. Sed quoniam his quoque partibus signatae controversiae diversas habent conditiones, ut potui ego comprehendere, propriae sunt nominandae.

Genera sunt controversiarum 14: De positione terminorum. De regione. De fine. De loco. De domo proprietas. De possessione. De alluvione. De jure territorii. De subsiccivis agris. De locis publicis. De locis relictis et extraclusis. De locis sacris ac religiosis. De aquae pluviae accessu, et de itineribus.

Controversia est inter duos pluresque vicinos. Inter duos, an in rigore sit caeterorum sine rationis, inter plures trifinium facit, aliquibus locis et quadrifinium, secundum proximas possessiones, dum hoc [Col. 1355C] nesciunt, non eis convenit, et diversas controversias ipsi possessores inter se faciunt. Alii de loco, alii vero de fine lineae litigant, alii de fundis attendunt. Sed avido modo quaerendum est prius origo causae. Natura per haereditates opinionis hujus generis controversiae fiunt, quare jure ordinario litigatur. Prius tamen in judicio super possessionem quaestio finiatur, et tunc agrimensor ad loca ire praecipiatur, ut patefacta veritate hujusmodi litigium terminetur.

Genera controversiarum ex flumine haec sunt, non quod occupatis agris agitur, sed quod vis aquae abstulerit repetitionem non habebit, quae res necessitate ripae muniendae sunt, sine alterius damno quisquis ille faciat qui ripam suam muniet. Quod si fluminis torrens aliquando tam violentus decurrerit, ut alveum [Col. 1355D] mutet suum, multorum agros trans ripam occupat, saepe etiam insulas efficiet. Sed Cassius Longinus prudentissimus juris auctor et judex hoc statuit, ut quidquid aqua lambendo abstulerit possessor admittat, quoniam scilicet ripam suam sine alterius damno tueri debet. Si vero major vis decurrerit et in fines alterius alveum mutat suum, et fiat insula in quo concurrerit, unusquisque modum fluminis majoris agnoscere debet, et eam insulam ipse sibi vindicabit, cujus terram tempestative praeoccupavit, quoniam non possessoris negligentia, sed tempestatis violentia apparet arreptum.

Ager subsiccivus secundum suas determinationes [Col. 1356A] ascriptus est, in finibus suis tabulario Caesaris inferimus, et quod beneficio concessa aut assignata coloniae fuerint, sive in proximo, sive inter alias civitates, libros beneficiorum ascribimus, et quidquid aliud ad instrumentum mensorum pertinebit ad solum coloniae, sed ad tabularium Caesaris manu conditoris subscriptum habere debebit.
[Figure: [Figura] 7Kb]

Ager est similis subsiccivus condictionis extraclusus et non assignatus, qui, si rei publicae, populo Romano, aut ipsius coloniae cujus fine circumdatur, aut ad populum Romanum pertinet, datus non est, in [Col. 1356B] ejus qui assignare potuerit remanet potestate.

Signa limitum finalium in diversas regiones, sive vocabula, vicos, vel possessiones haec sunt inter utrosque possessores testimonia agralia dividenda.

In montibus loca arida et confragosa petras signatas invenimus.

Summa montium terminos agusteos, id est rotundos, in effigiem columnae aliquos littera signatos, archas finales in partibus grumos, id est congeriem petrarum, arbores antemissas intactas a ferro, congeriem maceriae, id est ubi saxa collecta ab utrisque partibus limitem faciunt, item petras sacrificales aras, in quibus locis arbores intactae stare videntur, in quo loco veteres errantes sacrificium faciebant. Alio loco viae militares finem faciunt, qui termino muniuntur. [Col. 1356C] Alia vero dextera montium, id est pro latere montis ripae currentes finem faciunt. Aliquando sepulcra finem faciunt, ideo sepulcra sequenda sunt quae extremis finibus concurrentibus plures concursus agrorum exspectant. Omnia enim monumenta dominos testantur.

Sunt termini cursorii in effigiem tituli constituti, certa loca rivi, finales cunabulae vel novercae, quod regulis construitur, scorpiones ubi fines duo cuneati se jungunt. Si forte in campestria loca ubi agri in planitie sunt constituti in jugeribus assignata inveniuntur. Item inter voratos rupis arboribus ante missis intactis, ut supra dixi sacrificales, tumor terrae in effigiem limitis constitutos, petras molares foveas, vel metas, lacus et legonatus, et fabritiis constructos calaviones. Aliquotiens enim petras quadratas et scriptas, [Col. 1356D] quae indicant cujus agri quis dominus, quot spatium tueantur. Non enim omnis titulus inscriptionibus est inductus, quoniam aliquibus locis non sunt lapides scripti, sed in effigiem terminorum positi sunt, quos cursorios vocamus. Nam et ipsi montes omnino loca determinant, termini vero non unam mensuram inter se continent, jubente Augusto Caesare Balbo mensore, qui omnium provinciarum mensuras distinxit ac declaravit, perque testimonia suprascripta fines locorum terminentur.

Sunt enim termini quibus fides non est adhibenda, isti dicuntur itinerarii. Omnes enim limites itineri publico servire debebunt, qui dextra ac sinistra fines [Col. 1357A] privatos dividunt, et in medio iter publicum, hi tales non sunt omnibus locis, utique sub omnes terminos signum inveniri oportet; quod ergo inventum pro loco termini observetur et custodiri debeat, ut ab uno ad unum dirigatur, et si nocte sive a nota ad notam.

Sic enim sunt certae legis consuetudines et observationes, semper signum in omnibus terminis positum est, aut aliquos cineres, aut carbones, aut testa, aut ossa, aut vitrum, aut massa ferri, aut aes, aut calcem, aut gypsum, aut vas fictile invenimus, quod etiam quibusdam saxorum fragminibus conculcabant atque diligenti cura confirmabant, ut firmius staret. Tales ergo, signum inter dominos, inter quos fines terminabantur, faciebant. Termini vero non sunt omnibus locis, sed infinita sunt multa alia testimonia, [Col. 1357B] lege feliciter et intelligere curabis; qui intelliget quod videt, agrorum intentionem et certamen tollere potest, prudentiam tamen hi mensores habere debent, qui judicaturi sunt, et quos advocant, ut praestatores. In judicando autem mensorem bonum virum et justum agere, ut nulla ambitione aut sordibus moveatur, servare opinionem metris et moribus debet. Omni enim artifici veritas custodienda est, exclusi sunt illi qui falsa pro veris opponunt. Quidam per imprudentiam, quidam per imperitiam peccant. Mutans ergo in professione quae generaliter pro veris adjiciuntur, per controversiam argumentaliter et conjecturaliter etiam superflue metiri artifices coguntur, sed tutum hoc judicandi hominem artificem oportebit.



Nomina agrimensorum rubrica.

[Col. 1357C] Higini, Marci, Caesaris Neronis jussu.---Julii Frontini, Junii, Claudi Caesaris jussu.---Siculi.---Flacci, Nypsi, Higini, Euclidis, Cassi.---Ageni, Balbi, Tiberii Caesaris jussu.---Urbici, Mensoris Longini.---Imp. Severini et Antonini j.---Imp. Vespasiani j.---Imp. Adriani j.---Imp. Trajani j.---Imp. Augusti Caesaris j.---Imp. Neronis j.---Imp. Valentiniani j.---Imp. Theodosii j.---Imp. Archadii j.---Imp. Honorii j.---Imp. Constantini jussu.



Nomina lapidum finalium et archarum positiones rubrica.

Orthogonius rectus rectum angulum mittit. Isopleurus rectus subconstitutus.---Isosceles. Terminus lineatus.---Exculenus sive hexagineus. Spatula cursoria.---Excultelatus lateribus. Terminus in inversum positus.---Sumbus [Col. 1357D] sive trapideus. Item spatula cursoria.---Isosceles. Quadrifinius.---Solus trigonus alia jactat. Item quadrifinius.---Parallelogrammus pentagonus. Terminus gamatus. Hexagineus. Terminus lineatus, id est quadrifinius.---Septagenus. Item quadrifinius.---Sinagonus. Noverca.---Terminus Graeca littera scriptus. Simmatus.---Terminus in summo acutus. Centustatus.---Circulatus pyramus, item acuto similis. Trivortinus.---Item pyramus vitae praecisae similis. Amicirculus---Completus rhombus amblygineus. Varoberinus.---Amicirculus quadratus. Trudeus.---Terminus agusteus. Terminus augustus in summo acutus.---Terminus cursorius. Lapis molaris.---Terminus finitrius. Monumentum.---Sepulturam cum ossibus [Col. 1358A] finalem. Mauspleus.---Terminus in laterculis. Arca finalis.---Terminus quadrifinius. Lippus.---Terminus rotundus. Kalasiones.---Terminus cui subjacet angulus. Terminus quadrifinius.

Tu qui vis perfectus esse geometricus, lege ista omnia quae capitulata sunt subterius. Nam imprimis scire oportet arithmeticam artem, quae continet numerorum causas ac divisiones, id est: qualis est definitio ac divisio, de paribus imparibus numeris;---qualis est compositus numerus, et qualis incompositus;---qualis est perfectus numerus, et qualis imperfectus;---qualis est divisibilis numerus, et qualis indivisibilis;---qualis est particularis numerus, et qualis superpartiens;---qualis est superfluus numerus, et qualis diminutivus;---qualis est multiplex numerus, et qualis [Col. 1358B] submultiplex;---qualis est solidus numerus, et qualis sphaericus;---quomodo inventa est geometria;---quid sit geometria;---quae utilitas;---qui ordo praescriptionis;---quae sit ratio praepositionis;---quae dispositionis;---quae distributionis;---quae descriptionis;---quae demonstrationis;---quae conclusionis;---qualis est recta linea;---qualis est superficies lineae;---qualis est divitrica linea;---quot sunt extremitatum genera;---quot genera summitatum;---quot genera angulorum;---qualis est planus angulus;---qualis est obtusus angulus;---qualis est hebes angulus;---qualis est rectus angulus;---qualis est acutus angulus;---qualis partita mensura sit;---quantum trahit stadius;---quid sitacus;---quid sint climate;---quid centua;---quid leuca;---quid arrapennis;---quid jugerum;---quid centuria;---quid [Col. 1358C] punctum;---quid est diametrus;---quid paralellogrammum;---quid figura;---quid circulus;---quot in partes sit divisio.

Si scis ista omnia ad plenitudinem, nosti locorum segregationem. Nam qui ignorant regulam hujus artis multa opponunt falsa pro veris.

D. Quomodo inventa est geometria?

M. Inventam esse geometriam Aegyptii dicunt pro necessitate terminorum terrae, quos nullus inundationis tempore infundebat.

D. Unde vocata sit geometria?

M. Geometria nominata est a dimensione terrae, per quam uniuscujusque terrae termini declarari solent.

D. Quid sit geometria?

M. Geometria est disciplina magnitudinis et figurae [Col. 1358D] quae secundum magnitudinem contemplatur.

D. Quae sit intentio?

M. Intentio Euclidis duplex est, ad discipulum respiciens et ad naturas rerum. Ad discipulum respiciens, quia oportet eum ab his uti isagogicis incipere pro facilitate, pro brevitate, et eo quod in quaestionibus ob hoc nulla sit difficultas. Pro rerum natura, eo quod physicae scientiae, et Timaei sive Platonis doctrina plurima geometricae demonstrare noscuntur.

D. Quae utilitas?

M. Utilitas (ut supra praefati sumus) geometriae triplex est, ad facultatem, ad sanitatem, ad animam: ad facultatem, ut mechanici; ad sanitatem, ut medici; ad animam, ut philosophi.

[Col. 1359A] D. Qui ordo est geometriae in disciplinis?

M. Aliquatenus post arithmeticam servus est, aliquatenus tertius.

D. Tituli inscriptio quomodo intelligatur?

M. Est enim tituli praescriptio elementorum quae figurae simpliciores sunt, et ex his aliae componuntur quae in his etiam resolvuntur.

D. Si proprius codex?

M. Codex iste secundum dispositionem Euclidis esse dicitur, secundum demonstrationem vel inventionem aliorum plerumque esse dicitur.

D. In quot partes dividitur?

M. Dividitur codex iste in quatuor partes: in epipedis, in arithmeticis, in rationalibus et irrationalibus lineis, et in solidis.

[Col. 1359B] D. Quae sunt in demonstratione geometrica?

M. Propositio, dispositio, distributio, descriptio, demonstratio et conclusio.

Restat autem nobis profundissimam quamdam tradere disciplinam, quae ad omnium naturae tum rerum integritatem maxime ratione pertineat. Magnus quippe in hac scientia fructus est, si quis non nesciat quod bonitas diffinita et sub scientia cadens animoque semper imitabilis et perceptibilis prima natura est, et suae substantiae decore perpetua, infinitum vero malitiae dedecus nullis propriis principiis nixum, sed natura semper errans ab omni definitione principii tanquam aliqua signo optimae figurae impressa componitur, et ex illo erroris fluctu retinetur. Nam nimiam cupiditatem iraeque immodicam effrenationem, [Col. 1359C] quasi quidam rector animus pura intelligentia roboratus astringit. Nos tamen quae de numeris a Nicomacho diffusius disputata sunt, vel a Varrone de mensuris ostensa sunt, moderata brevitate collegimus. Et quae transcursa velocius angustiorem intelligentiae praestabant aditum, mediocri adjectione reseravimus, ut aliquando ad evidentiam rerum nostris etiam formulis ac descriptionibus uteremur, quod nobis quantis vigiliis ac sudore constiterit, facile sobrius lector agnoscit. Et has quodammodo inaequalitatis formas temperata bonitate laborando collegimus, ipse lector probabit, quae nos ex Graecarum opalentia litterarum in Romanum orationis thesaurum contrahimus. Si quae ex sapientiae doctrinis emicuerunt, sapientissimi judicio per nos comprobentur. Vides [Col. 1359D] igitur ut tam magni laboris effectus tuum tantum lector exspectet examen, nec in aures prodire publicas nisi doctae sententiae astipulatione nitatur, quod nihil mirum videri debet, cum id opus quod sapientiae inventa persequitur, non auctoris, sed alieno incumbat arbitrio. Est enim sapientia numerorum causas et divisiones earum quae vera est cognitio et integra comprehensio, quod haec qui spernit, id est semitam sapientiae, ei denuntio non recte philosophandum. Haec autem est arithmetica, haec enim cunctis prior est, non modo quod hanc ille hujus mundanae molis conditor Deus primam suae habuit ratiocinationis exemplar, et ad hanc cuncta constituit, quaecunque fabricata ratione per numerum assignati ordinis invenere [Col. 1360A] concordiam, sed hoc quoque prior arithmetica declaratur, quod quaecunque natura priora sunt; his sublatis, simul posteriora tolluntur. Quod si posteriora pereant, nihil de statu prioris substantiae permutat, ut animal prius est homine. Nam si tollas animal, statim quoque hominis natura deleta sit. Si hominem sustuleris, animal non peribit, proprie tamen ipsa numerorum natura cuncta praecessit. Omnia quaecunque a primaeva rerum natura constructa sunt, videntur numerorum ratione formata. Hoc enim fuit principale in animo conditoris exemplar, hinc enim quatuor elementorum multitudo mutuata est, hinc temporum vices, hinc motus astrorum coelique conversio. Proprie tamen ipsa numerorum natura omnes astrorum cursus, omnisque astronomica ratio [Col. 1360B] constituta est. Sic enim ortus occasusque colligimus, sic tarditates velocitatesque errantium siderum custodimus, sic defectus et multiplices lunae variationes agnoscimus, quia quoniam prior, ut claruit, arithmeticae usus est, huic disputationis sumamus exordium, hoc idem in geometria vel in arithmetica videtur incurrere. Si enim numeros tollas, unde triangulum vel quadratum comprehendere possumus, vel quidquid in geometria versatur, quae omnia numerorum denominativa sunt, hoc autem erit perspicuum si intelligamus omnes inaequalitates crevisse primordiis, ut ipsa quodammodo aequitas matris et radicis obtinens vim, ipsa omnes inaequalitatis species ordinesque perfundavit. Sint enim nobis tres bini, vel tres terni, vel tres quaterni, vel quantos ultra libet ponere. [Col. 1360C] Quod enim in his tribus terminis evenit, idem contingit in caeteris. Ex his igitur secundum praecepti nostri ordinem videas primum nasci multiplices si convertantur, et in his duplices prius, dehinc triplos, inde quadruplos et ad eumdem ordinem consequentes. Rursus multiplices si convertantur, ex his superparticulares orientur. Ex duplicibus quidem sesquialteri. Ex triplicibus sesquitertii. Ex quadruplis sesquiquarti, et caeteri in hunc modum. Ex superparticularibus vero conversis superpartientes nasci necesse est, ita ut ex sesquialtero nascatur superbipartiens, supertripartientem sesquitertius gignat, ut ex sesquiquarto superquadripartiens. Rectis autem positis neque conversis prioribus superparticularibus, multiplices superparticulares oriuntur. Rectis vero [Col. 1360D] superpartientibus, multiplices superpartientes efficiunt; praecepta autem tria haec sunt, ut primum numerum primo facias parem, secundo vero primum, et secundo tertium, primo duobus secundis et tertio. Cum enim eum in terminis aequalibus feceris, ex his qui nascentur duplices erunt. De quibus duplicibus si idem feceris, triplices procreantur, et de his quadruplices, atque in infinitum omnes formas numeri multiplices explicabis. Illi quidem quorum partes ultra quam satis est sese perrexerint, superflui nominantur, ut sunt 12, vel 114. Hi enim suis partibus comparati, majorem partium summam toto corpore sortiuntur: est enim duodenarii medietas 6, pars tertia 4, pars quarta 3, pars sexta 2, pars duodecima 1, omnisque [Col. 1361A] hic cumulus redundat in 16, et totius corporis sui multitudinem vincunt. Rursus 24 numeri medietas est 12, tertia 8, quarta 6, sexta 4, octava 3, duodecima 2, vigesima quarta 1, qui omnes 36 rependunt, in qua re manifestum est quod summa partium major est, et supra proprium corpus exundat. Atque hic quidem cujus compositae partes totius termini multitudine superantur, ut 8, vel 14, habet enim octonarius partem mediam, id est 4, habet et quartam quod est 2, habet et octavam 1, quae cunctae in unum reductae septem colligunt, minorem scilicet summam toto corpore concludentes. Rursus quatuordecim habet medietatem, id est 7, habet septimam, id est 2, habet quartam decimam, id est 1, quae si in unum collectae sint denarii numeri summa sucorescit, toto [Col. 1361B] scilicet termino minor. At 2 qui hoc modo sunt ut prior ille quem suae partes superant, tales videantur tanquam si quis multis super naturam manibus natus aut duplici conjunctus corpore, vel quidun quam monstruosum naturae in partium multiplicatione subripuit.

Ille vero minores, ut si naturaliter quadam necessaria parte detracta aut minus oculo nasceretur, vel alio curtatus membro naturale totius suae plenitudinis dispendium sortiretur, inter hos autem velut inter aequales intemperantias medii temperamentum limitis sortitus est ille numerus qui perfectus dicitur esse virtutis scilicet aemulator, qui nec supervacua progressione dirigitur, nec contracta rursus diminutione remittitur. Sed medietatis obtinet, qui suis aequis [Col. 1361C] partibus nec grassatur abundantia, nec eget inopia, ut 6 vel 28. Namque senarius habet partem mediam, id est 3, et tertiam, id est 2, et sextam, id est 1, quae in unam summam si redactae sint, id est 3, 2, 1, id est par totum numeri corpus suis partibus invenitur; 28 vero habet medietatem 14 et quartam 7, et septimam 4, et quartam decimam 2, vigesimam octavam 1, quae in unum redacta totum partibus corpus aequabunt, in uno enim junctae partes 28 efficiunt. Est autem in his quoque magna similitudo virtutis et vitii; perfectos enim numeros rare invenies, eosque facile numerabiles, quippe qui pauci sunt, et nimis constanti ordine procreati. At vero superfluos infinitos reperies, nec ullis ordinibus, passim inordinateque dispositos, et a nullo certo fine generatos. Sunt autem perfecti numeri [Col. 1361D] intra denarium numerum 6, intra centenarium 28, intra millenarium 416, intra decem millia 800 et 128. Et semper hi numeri duobus paribus terminantur 6 et 8, et semper alternatim in hos numeros summarum fines provenient. Nam et primum 6, inde 28, post hos 496. Idem senarius qui primus, postquam 800 et 128, idem octonarius qui secundus.

Majoris vero inaequalitatis numeri quinque sunt partes: est enim una quae vocatur multiplex, alia superparticularis, tertia superpartiens, quarta multiplex superparticularis, quinta multiplex superpartiens. His igitur quinque majori partibus oppositae sunt aliae quinque partes, quae minoris sigillatim speciebus iisdem nominibus nuncupantur, sola tantum praepositione [Col. 1362A] distantes. Dicitur enim submultiplex, subsuperparticularis, subsuperpartiens, submultiplex, superparticularis, submultiplex, superpartiens. In prima parte si multiplicatur numerus multiplex dicitur. In parte superparticularis dicitur. In tertia superpartiens, id est quarta multiplex superparticularis. In quinta multiplex superpartiens. Minores vero numeri aliqua parte unus subsistens, atque idem per partes, secundum majorum normam multitudinemque protenditur.



De paribus et imparibus numeris rubrica

Descriptio autem quae supposita est hoc modo facta est: quantoscunque in ordine pariter parium numerorum ternarius numerus multiplicavit, quicunque ex eo procreati sunt primo sunt versu dispositi. Rursus [Col. 1362B] qui eodem multiplicante quinario nati sunt, secundo loco sunt constituti. Post vero quos septenarius caeteros multiplicans procreavit, eosdem tertio constituimus loco, atque idem in reliqua descriptionis parte perficimus, superius igitur digestae descriptionis haec ratio est: si ad latitudinem respicias, ubi est duorum terminorum una medietas, ipsosque terminos jungas, duplos eos propria medietate reperies, et 36 et 20 faciunt 56, quorum medietas est 28, et 12 si jungas faciunt 150, quorum 20 medietati medius eorum terminus invenitur. Ac vero ubi duas medietates habent, utraeque extremitates junctae utrisque medietatibus aequales fiunt, ut 12 et 36 dum conjunxeris fiunt 48; horum si medietates sibimet applicaveris, id est 20 et 28, idem erit. Atque in alia [Col. 1362C] parte latitudinis eodem ordine qui fiunt numeri notati sunt, neque ulla in re ratio utriusque latitudinis discrepavit. Idemque eodem ordine in caeteris numeris pernotabis, et hoc secundum formam pariter imparis numeri fit, in quo hanc proprietatem esse supra jam dictum est. Rursus si ad longitudinem respicias, ubi duo termini unam medietatem habent, quod fit ex multiplicatis extremitatibus, hoc fit si medius terminus suae capiet pluralitatis augmenta. Nam duodecies 48 faciunt 576; medius vero eorum terminus, id est 24, si multiplicetur, eosdem rursus 576 procreabit. Et rursus si 24 in 546 multiplicetur, faciunt 2304, quorum medius terminus, id est 48, si in semetipsum ducatur, idem 2304 procreantur. Ubi autem duo termini duas medietates includunt, quod [Col. 1362D] fit multiplicatis extremitatibus, hoc idem redditur in alterutram summam medietatibus ductis. Duodecies enim 546 multiplicatis in 152 procreantur, duae vero eorum medietates, id est 24 et 48, si in semetipsas multiplicentur, eosdem in 152 restituent, atque hoc ad imitationem cognationemque numeri pariter paris, a quo participatione tracta, haec ei cognoscitur ingenerata proprietas. Et in alio vero latere longitudinis, eadem ratio descriptioque notata est, qua in re manifestum est totum numerum, ex superioribus duobus esse procreatum, quod eorum retinet proprietates. Quoniam autem naturaliter et secundum propriam ordinis consequentiam multiplicem inaequalitatis speciem cunctis praeposuimus, primamque speciem esse [Col. 1363A] monstravimus, licet hoc nobis posterioris operis ordine clarescat. Hic quoque perstringentes, id quod proposuimus planissime breviterque doceamus. Sit enim talis descriptio in qua ponatur in ordinem usque ad denarium numerum continui numeri ordo naturalis, et secundo versu duplus ordo texatur, tertio vero triplus, quarto autem quadruplus, et hoc usque ad decuplum. Sic enim cognoscemus quemadmodum superparticulari, et superpartienti, et cunctis aliis princeps erit species multiplicis, et quaedam alia simul inspiciemus, et ad subtilitatem tenuissima, et ad scientiam utilissima, et ad exercitationem valde jucundissima.

Si igitur duo prima latera praepositae formulae, quae faciunt angulum ab uno ad decem, et decem procedentia [Col. 1363B] respiciantur, et his subteriores ordines comparentur, qui scilicet a 4 angulum insipientes in vicenos terminum ponunt, duplex, id est prima species multiplicatis ostenditur, ita ut primus primum sola superet unitate, id est duo unum, secundus secundum binario supervadat, ut quaternarius binarium, tertius tertium tribus, ut senarius ternarium, quartus quartum quaternarii numerositate transcendat, ut octo quaternarium et per eamdem cuncti sequentiam sese minoris pluralitate praetereant.

Si vero tertius angulus inspiciatur, qui ab novem inchoans, longitudinem latitudinemque tricenis altrinsecus numeris extendit, et hic cum prima latitudine et longitudine comparetur, triplex species multiplicitatis occurrit, ita ut ista comparatio per decimam [Col. 1363C] litteram fiat, hique se numeri superabunt, secundum paralitatis factam naturaliter connexionem; primus enim primum duobus superat, ut unum tres, secundus secundum quaternario, ut binarium senarius, tertius tertium sex, ut ternarium novenarius, et ad eumdem caeteri modum progressionis accrescunt. Quam rem nobis scilicet et ipsa naturalis objecit integritas, nihil nobis extra machinantibus, ut in ipso modulo descriptionis apparet.

Si quis autem quarti anguli terminum qui sedecim numeri quiditate notatus est, et longitudinem quae in quadragenos terminat, velit superioribus comparare, per 10 litterae formam proportione collata, quadruplici multitudinem pernotabit, hisque est ordinabilis super se progressio, et ut primus primum tribus superet, [Col. 1363D] ut quatuor unitatem, secundus secundum senario vincat, ut octo binarium, tertius tertium novenario transeat, ut duodenarius ternarium, et sequentes summulae trium se semper adjecta quantitate transiliant. Et si quis subteriores aspiciat angulos, idem per omnes multiplicitatis species usque ad decuplum dispositissima ordinatione proveniet.

Si quis vero in hac descriptione superparticulares requirat, tali modo reperiet. Si enim secundum angulum notet, cujus est initium quaternarius, eique superjacet binarius, atque ad hunc sequentem quis accommodet ordinem, sesquialtera proportio declaratur. Nam tertius secundi versus sesquialter est, ut tres ad duo, vel sex ad 4, vel novem ad sex, vel 12 [Col. 1364A] ad 8, item et in caeteris qui sunt in eadem serie numeris talis conjugatio misceatur, nulla varietatis dissimilitudo subripiet; eadem tamen summarum supergressio est in hoc quoque quae in duplicibus fuit. Primus enim primum, id est ternarius binarium uno superat, secundus vero secundum duobus, tertius tertium tribus, et deinceps. Si vero quartus ordo tertio comparetur, ut 4 ad 3, et eodem caeteros ordine consecteris, sesquitertia comparatio colligitur, ut 4 ad 3, vel 8 ad 6, vel 12 ad 9, videsne ut in omnibus his sesquitertia conservetur. Praeterea eos qui sub ipsis sunt, si idem faciens sequentes versus alterius comparaveris, omnes sine ullo impedimento species superparticularis agnosces, hoc autem in hac dispositione divinum, quod omnes angulares numeri [Col. 1364B] tetragoni sunt. Tetragonus autem dicitur, ut brevissime dicam, quod etiam latius explicabitur, quem duo aequales numeri multiplicant, ut in hac quoque descriptione est: unus enim semel unus est, et est potestate tetragonus. Item bis duo 4 sunt, ter tres 9, quos in semetipsos multiplicationes primordiis perfecerunt. Circum ipsos vero qui sunt vel est circum angulares, longilateri numeri sunt, longilateros autem voco, quos uno se supergredientes numeri multiplicant, circum 4 enim duo sunt et sex, sed duo nascuntur ex uno et duobus, cum unum bis multiplicaveris. Sed unitas a binario unitate praeceditur, 6 vero ex duobus et tribus, bis enim tres senarium reddunt. Novenarium vero sex et duodecim claudunt, qui duodecim ex tribus nascuntur et 4. Ter enim 4 fiunt [Col. 1364C] 12, senarius vero ex duobus et tribus, bis enim ter fiunt 6, qui omnes uno majoribus lateribus procreati sunt. Nam cum 6 ex binario ternarioque nascuntur, 3 binarium numerum uno superant, cunctique alii ejusdem modi sunt, ut primo et secundo ordine ad alterutrum multiplicatis terminis procreentur, ita ut quod nascitur ex duobus positis longilateris altrinsecus, et bis medio tetragono tetragonus sit. Et rursus quod ex duobus altrinsecus tetragonis et uno medio longilatero bis facto nascitur, ipse quoque tetragonus sit, et ut angulorum totius descriptionis ad angulares tetragonos positorum unius anguli, sit prima unitas, alterius vero qui contra est, tertia uni vero altrinsecus anguli secundas habent unitates, et duo angularium tetragonorum anguli aequum faciunt, [Col. 1364D] quod sub ipsis continetur, illi quod fit ab uno illorum, qui est altrinsecus angulorum. Multa enim sunt alia quae in hac descriptione utilia possint admirabiliaque perpendi, quae interim propter castigatam introducendi brevitatem ignota esse permittimus, nunc vero ad sequentia propositum convertamus.


Finis lib. de Geometria Anitii Manlii Severini Boetii. In quo opere si quid amplius requiri videbitur cuipiam boni aequique consulat, nam plurimos locos emendavimus, in quibusdam visum est cuique suum judicium relinquere, nihilque temere mutare. Certe quantum diligentia, industria et impensis potuit fieri, a nobis nihil est omissum.




Volume back matter





[Col. 1365]
INDICES AD LIBROS DE CONSOLATIONE PHILOSOPHIAE


INDEX RERUM PRAECIPUARUM, QUAE IN HIS BOETII COMMENTARIIS OCCURRUNT. [1Kb]


[Col. 1365] A
    Achaemenia quid? 315.
    Adminiculum cur dicatur? 135.
    Admiratio quid, et unde? 291.
    Adytum quid? 93.
    Aeternitas definitur. 348.
    Aetna mons. 143.
    Aevum quid? aliud perpetuum, aliud certo definitum tempore. 37.
    Differt ab aeternitate, et tempore. 121.
    Agamemnonis labores. 307.
    Alcibiades non fuit mulier. 213.
    Ambiguum quid? 324.
    Ambitio et ambitus. 135 et 216.
    Amnis unde dicatur? 89.
    Amor inadaequate et adaequate. 167.
    Anaxarchus linguam dentibus abscissam in tyrannum exspuit. 148.
    Anxium quid? 120.
    Anxietas. 187.
    Appetitus voluntarius et naturalis. 227.
    Aquilo ventus. 79.
    Arcturus unde? 67 et 289.
    Area fortunae. 95.
    Arena vel harena quare? 105.
    Arvum quid? 138 et 173.
    Ab assuetis non fit passio. 251.
    Attentione Deum precamur. 91.
    Autumnus cur ita vocetur? 21.

B
    Bacchi munus vinum. 80 et 139.
    Beatitudo alia res, alia modus. 176.
    Boetius bene meretur de omnibus. 45.
    Exsulat immerito. 49.
    Objecta sibi crimina pluribus purgat. 58.
    Ignem agnoscit purgatorium. 281.
    Boreas ventus. 27.
    Brutus Romanae libertatis assertor. 163.
    Busiris ab Hercule interfectus. 148.

C
    Casus admitti potest et rejici. 313.
    Catullus Nonium convicio consectatur, nec in hoc erravit Boetius. 192.
    Cognitio impeditur perturbationibus. 88.
    Cognoscimus intelligentia, ratiocinatione, imaginatione, et sensu. 336.
    Criterium sive norma veritatis. 341.

D
    Deus cognoscitur mundi ordine. 83.
    Est causa omnium. 206.
    Invocandus homini aliquid molienti. 219.
    Hominem docet. 258.
    Dii poetis paganis superi et inferi. 252.
    Dolia duo in Jovis limine. 103.

E
    Ebrio similis qui bonis adhaeret caducis. 179.
    Epicurus et Epicurei. Ibid.
    Pythagoreis. 58.
    Exsul alius corpore, alius mente, hic nunquam exsulat invitus. 72.

F
    Fabula quid? 254.
    Fama brevioribus loci temporisque angustiis semper continetur. 156.
    Fatum definitur. 294.
    Fortuna omnis bona est, nec nisi abutentium vitio mala. 304.

G
    Gratiam habere, agere, et referre. 101.

H
    Habenae ab equis ad alia transferuntur. 281.
    [Col. 1366] Haeres alius suus; alius externus.122.
    Hesperus grammaticis, historicis, poetis et philosophis quid? 65.
    Homero sol omnia cernit et audit. 322.
    Homo rationale animal atque mortale. 85.
    Animal bipes rationale. 337.
    Erigitur corpore ad coeli conspectum. 346.

I
    Immortalitas mentis humanae probatur. 159.
    Imperii forma triplex. 72 et 146.
    Improbi misericordiam potius quam iram nostram debent excitare. 286.
    Impunitas fraudes parit. 61.
    Ingenuus dicitur fons, homo, ager. 173.
    Insensilia sensilibus vulgo proponuntur. 9.

L
    Lethargus et corporis et mentis morbus. 25.
    Lex alia humana, alia divina, quae aeterna, naturalis, et positiva. 115.
    Liberis carens infortunio felix. 210.
    Libertas generatim definitur. 318.
    Humana est facultas ad utrumlibet. 319.
    Varia pro variis mentibus. 320.
    Lumen mentis non exstinguitur, sed offunditur corpore. 242.
    Lynceis oculis videre. 212.

M
    Machinae Boetio dicuntur corpora animata. 238.
    Mel post amara dulcius. 174.
    Mens humana inter Deum, et corpus media ab hoc et ab illo afficitur. 22.
    Modus et pars differunt. 217.
    Moliri iter, insidias, arcem. 242.
    Mulsum quid? 140.
    Musae Boetio aliae poeticae, aliae philosophicae. 12.
    Musica ars cum canendi, tum componendi carminis. 94.

N
    Natura unde dicatur? 21.
    Alia in genere causae, alia in genere formae. Ib.
    Cur obscura? Ibid.
    Natura vocatur Deus. 181.
    Nero luxuriae saevientis. 197.
    Ejusdem saevitia. 151.
    Nimbosi imbres quare? 27.
    Nobilis unde dicitur? 121.
    Nobilitas quid? 205.
    Nox duplicis generis: altera post, altera ante solis occasum. 17.
    Nutus voluntas est; unde numen est ipsius Dei voluntas, 122.

O
    Obex unde dicitur? cur scribitur objice et obice. 89.
    Oculi fixi constantem mentis cogitationem significant. 176.
    , asinus lyrae, auditor quare dicatur? 42.
    Orphei fabula, hujusque cantus vires. 251.
    Ostentum quid? 99.
    Ostrum quid? 196.

P
    Papae! interjectio admirantis quare? 264.
    Papinianus jurisconsultus ab Antonino Caracalla interfectus 200.
    Pars et modus quomodo differunt? 217.
    Parthus fugiendo pugnat. 315.
    Paulus misertus calamitatum regis a se capti flevit.
    Paupertas, angustia rei familiaris. 121.
    Pectus significat aliquando voluntatem. 24.
    Perenne unde dicitur? 127.
    Perjurium quid? 69.
    Sua est perjurio poena. Ibid.
    [Col. 1367] Perturbationum definitus non est numerus, quatuor tamen apud antiquos. 90.
    Vinci solent principes libidine, ira, tristitia, et spe. 270.
    Philosophia describitur specie mulieris de coelo lapsae. 9.
    Ejus oculi ardentes; statura ambigua, vestes, quas ipsa composuit, obscurae, dextera libellos, sceptrum sinistra gestabat. 9 et 11.
    Magistra est omnium virtutum. 31.
    Nutrix humanae mentis. 30.
    Scientia divinarum humanarumque rerum. 43.
    Supero cardine delapsa sive divinitus data. 31.
    Vultu placido loquitur. 71.
    Philosophus sapientiae studiosus. 241.
    Phoebus cur dicatur sol? 28.
    et cur in vestibus philosophiae. 11.
    Piscari in aere, venari in mari paradoxa cur dicantur? 214.
    Platonis sententia de recordatione. 245.
    Poenitentia definitur. 210.
    Polus quid? 113.
    Populorum suffragia, etiam tempore Boetii, contulisse ad dignitates obtinendas, hinc patet, quod eidem Boetio objicerent, ob ambitum dignitatis sacrilegio ipsum conscientiam polluisse. 57.
    Praecipitatio quid? 162.
    Alia corporis, alia mentis. 80.
    Praefectus annonae magna olim dignitas apud Romanos. 295.
    Praemium definitur. 271.
    Pretiosum quid et quomodo? 132.
    Principium suum omnia repetunt. 182.
    Probi in deos, improbi in bestias convertuntur. 272.
    Prodigium quid? 92.
    Profanus dicitur cum locus, tum homo. 13.
    Providentia divina definitur. 293.
    Hujus plura argumenta. 300.
    Ejusdem cum libertate humana difficilis concordia. 324.
    Purpura venenum Tyrium. 141.
    [Col. 1368] Purpureus vocatur nigror, caudor, rubor, et quilibet alius color et decor. 79.

Q
    Qualitates elementorum, quas vocant alterativas, et matrices. 223.
    Quercus ante inventas fruges populis victum suppeditabat. 78.

R
    Recolere dicitur etiam de mente. 117.
    Regulus consul a Carthaginensibus, quos vicerat, resectis palpebris, interfectus est. 148.
    Remedium quid? 109.
    Rhetorica palmae, dialectica pugno similis. 94.
    Rimari quid sit? 21.

S
    Sacrilegium, cujus accusatur Boetius. 57.
    Salum, mare. 35.
    Sapientia aeterna disponit omnia suaviter. 247.
    Semen veritatis in mente. 243.
    Senectus alia naturalis, alia violenta. 6.
    Serenus dicitur de corpore et de mente. 37.
    Spiritus Universi. 20 et 223.

T
    Tagus aurifer. 234.
    Tigris et Euphrates ex eodem fonte. 316.
    Tiresiae vaticinatio: aut erit aut non. 327.
    Tragoedia et Comoedia quomodo differunt? 103.

V
    Vadum quid? 316.
    Vestes scindere mos antiquus afflictorum. 3.
    Victor idem quod voti compos. 19.
    Ulyssis casus, et Herculis labores. 308.




INDEX VOCABULORUM OMNIUM QUAE IN QUINQUE LIBRIS BOETII DE CONSOLATIONE PHILOSOPHIAE LEGUNTUR. Prior numerus paginam, posterior lineam notat. [1Kb]


[Col. 1367] A
    A, 44, 7. 53, 8. 72, 2, aliisque locis 43.
    Ab, 11, 7. 20, 2. 27, 4, aliisque locis 45.
    Abdita, 277, 14.
    Abditis, 214, 5.
    Abditos, 215, 3.
    Abducit, 177, 3. 187, 1. 214, 2.
    Abeat, 114, 4. 123, 8.
    Aberat, 187, 12.
    Aberit, 245, 5.
    Aberrasti, 72, 3.
    Abesse, 84, 1. 84, 5. 120, 2, aliisque locis 3.
    Abesset, 236, 8.
    Abeundi, 95, 3.
    Abeunte, 101, 12.
    Abforet, 176, 7.
    Abiere, 33, 8.
    Abierunt, 111, 9.
    Abite, 14, 2.
    Abituram, 94, 12.
    Abjecerint, 87, 3.
    Abjecisses, 24, 3.
    Abjecit, 41, 3. 148, 3.
    Abjectior, 194, 3.
    Abjectius, 195, 3. 218, 12.
    Abjectos, 258, 3.
    Abjice, 94, 8.
    Abjicit, 218, 30.
    Abjiciat, 212 10. 237, 17.
    Abjunctis, 316, 2.
    Abnuo, 267, 10.
    Abolere, 146, 4.
    Abreptis, 33, 7.
    Abrupi, 256, 3.
    Abscidit, 148, 3.
    Abscissa, 239, 2.
    Absente, 337, 20.
    [Col. 1367] Absentiam, 187, 13.
    Absit, 264, 13. 349, 9.
    Absolvere, 222, 1. 313, 1.
    Absolvit, 166, 3.
    Absoluta, 335, 12. 343, 7. 351, 33.
    Absoluta, 351, 20.
    Absolute, 267, 13.
    Absolutis, 228, 13.
    Absolutum, 236, 9. 351, 9.
    Absolutus, 297, 30. 335, 33.
    Abstulerant, 11, 9. 146, 5.
    Abstulerunt, 204, 4.
    Abstulisti, 111, 4.
    Abstulit, 166, 10. 309, 1.
    Abundantiam, 135, 5.
    Abundantior, 264, 8.
    Abundantissimas, 187, 9.
    Abundare, 299, 21.
    Abundes, 118, 4.
    Ac, 12, 3. 27, 2. 33, 4, aliisque locis 63.
    Academicis, 14, 1.
    Accedam, 246, 5.
    Accedamus pro consentiamus, 282, 13. 304, 12.
    Accedat, 146, 8.
    Accedendo, 321, 3.
    Accedens, 14, 8.
    Accedere, 12, 5.
    Accedere pro consentire, 280, 7.
    Accedit, 60, 5. 268, 9 295, 13.
    Accedo pro consentio, 279, 12.
    Acceperit, 229, 20.
    Accepisse, 229, 17.
    Accepisti, 156, 5. 247, 16.
    Accepta, 158, 22.
    Accepto, 271, 13.
    Acceptor, 283, 10.
    Acceptum, 229, 19.
    Accesserit, 351, 7.
    [Col. 1368] Accidere, 272, 13. 298, 12.
    Acciderit, 32, 5.
    Acciderunt, 326, 8.
    Accidisse, 314, 4.
    Accipe, 158, 16. 231, 23. 299, 24.
    Accipientis, 283, 13.
    Accipimus, 148, 7.
    Accipio, 229, 13.
    Accipit, 195, 5.
    Accommodat, 297, 16.
    Accusantium, 50, 9.
    Accusatae, 50, 9.
    Accusationis, 48, 3. 283, 20.
    Accusatores, 50, 8.
    Accusatoribus, 283, 17. 283, 24.
    Acerbae, 47, 1.
    Acerbis, 142, 1.
    Acerbitate, 281, 15.
    Acerbum, 283, 14.
    Achaemeniae, 315, 1.
    Achelous, 310, 2.
    Acie, 337, 3.
    Aciem, 36, 3. 234, 8.
    Acies, 14, 5. 286, 4.
    Acquiescent, 283, 1.
    Acre, 305, 23.
    Acribus, 297, 10.
    Acriora, 170, 6.
    Acrioris, 76, 8.
    Acta, 184, 1; 299, 1.
    Actibus, 271, 8.
    Actiones, 352, 6.
    Actionibus, 327, 6.
    Actum, 343, 3.
    Actura, 14, 8.
    Actus, 338, 1.
    Actus, accus. 68, 4. 296, 8.
    Actum, 44, 8. 343, 8.
    Actuum, 178, 7. 264, 10. 352, 21.
    Aculeos, 199, 10.
    [Col. 1369] Ad, 10, 4. 11, 7. 12, 4, aliisque locis 119.
    Ad hunc modum caetera, 335, 28.
    Ad nutum, 122, 4.
    Ad tempus, 238, 16.
    Ad unum, 119, 10.
    Adacturum, 148, 1.
    Addamus, 218, 6. 218, 7.
    Addas, 231, 17.
    Addatur, 280, 22.
    Adde quod, 122, 3. 157, 9.
    Addere, 333, 4.
    Addidisti, 282, 9.
    Addit, 350, 19.
    Additur, 154, 4.
    Adduci, 193, 4.
    Adducitur, 305, 17.
    Adeo ut, 170, 5. 297, 31.
    Adeo pro usque adeo, 122, 6. 123, 3. 239, 11.
    Adeptione, 187, 5. 231, 3. 231, 5 bis, aliisque locis 3.
    Adeptis, 177, 6.
    Adepto, 176, 5.
    Adeptos, 231, 6.
    Adepturos, 187, 2. 268, 19.
    Adeptus, 137, 11.
    Aderat, 187, 12.
    Adesse, 187, 12. 264, 3.
    Adest, 149, 10. 188, 13.
    Adhaec, 125, 6. 149, 1. 326, 9.
    Adhaerent, 238, 23.
    Adhaerere, 177, 8. 328, 11.
    Adhuc, 43, 1. 94, 7. 109, 2, aliisque locis 5.
    Adiit, 232, 2.
    Adipiscantur, 265, 12.
    Adipiscatur, 264 14.
    Adipiscendae, 283, 23.
    Adipiscend, 266, 3.
    Adipiscerentur, 265, 10.
    Adipisci, 177, 1. 179, 11. 180, 1, aliisque locis 4.
    Adipiscuntur, 265, 9. 268, 20.
    Aditum, 86, 1.
    Adjecerint, 205, 1.
    Adjeceris, 219, 22.
    Adjecisset, 158, 20.
    Adjectio, 551, 14.
    Adjiciant, 193, 2.
    Adjicit, 335, 6.
    Adjuncta, 150, 4. 193, 10.
    Adjungit, 150, 4.
    Adjungitur, 257, 7.
    Adjuvant, 321, 3.
    Adjuvantur, 297, 10.
    Adminiculis, 135, 3. 246, 19.
    Administrare, 265, 18.
    Administrat, 294, 13.
    Administrationis, 44, 8.
    Admirari, 257, 12.
    Admiratione, 257, 7.
    Admirationem, 133, 7.
    Admirere, 35, 4. 249, 8.
    Admiror, 53, 12. 83, 8. 133, 3. 287, 12.
    Admistione, 57, 5. 280, 23.
    Admittentibus, 283, 16.
    Admodum, 9, 3.
    Admonere, 210, 6.
    Admonet, 347, 8.
    Admonitione, 43, 1.
    Admonuit, 297, 22.
    Admovebo, 109, 3.
    Admoveri, 334, 6.
    Admovit, 24, 6.
    Adolescentia, 31, 1. 110, 3.
    Adolescentulus, 103, 3.
    Adortus, 158, 18.
    Adsit, 90, 3. 93, 7. 319, 1.
    Adversa, 149, 3. 149, 13. 166, 6. 296, 20.
    Adversa, 272, 12. 272, 19.
    Adversae, 61, 2.
    Adversam, 165, 6.
    Adversari, 324, 3.
    Adversi, 297, 26.
    Adversis, 297, 31. 305, 21.
    Adversitas, 297, 28.
    [Col. 1369] Adversitate, 117, 3.
    Adversitatis, 122, 5. 166, 5.
    Adversum, 47, 3. 219, 13.
    Adversum praepos. 148, 2. 238, 13.
    Adversus praepos. 76, 1. 109, 2. 247, 9.
    Advertas, 335, 8.
    Advertis, 84, 3
    Adulta, 157, 15.
    Adunata, 294, 5.
    Adunatio, 294, 6.
    Adyto, 95, 2.
    Aedes, 56, 4.
    Aedium, 50, 3.
    Aegri, 297, 9.
    Aegritudinis, 86, 1. 92, 1. 297, 11.
    Aegritudo, 297, 13.
    Aegros, 283, 18. 283, 28.
    Aegrotes, 83, 9.
    Aegrum, 12, 5.
    Aemulari, 349, 24.
    Aequa, 76, 2.
    Aequam, 320, 3.
    Aequanimitate, 123, 4.
    Aequanimos, 124, 2.
    Aequare, 349, 20.
    Aequat, 162, 11.
    Aeque, 179, 6. 266, 1. 280, 12. 283 1. 326, 23.
    Aeque ac, 59, 2.
    Aequi, 302, 13.
    Aequi servantissimum, 297, 20.
    Aequis, 301, 10. 301, 16.
    Aequissimum, 327, 12.
    Aequo, 95, 1. 125, 11.
    Aequora, 19, 2. 129, 8.
    Aequore, 102, 4. 115, 2. 284, 4. 340, 5.
    Aequoris, 215, 4.
    Aequum, 280, 8.
    Aera, 290, 6.
    Aeris, 49, 2.
    Aestas, 66, 3. 302, 3.
    Aestimabis, 236, 2. 350, 14.
    Aestimandum, 53, 1. 166, 7. 179, 13.
    Aestimant, 194, 15.
    Aestimare, 272, 16. 272, 29.
    Aestimas, 94, 12. 205, 6.
    Aestimate, 213, 3.
    Aestimatione, 195, 7.
    Aestivos, 133, 12.
    Aestu, 153, 8. 291, 2.
    Aestum, 38, 5. 89, 3.
    Aetas, 138, 1. 198, 3. 291, 5.
    Aetate, 157, 13.
    Aetatem, 5, 2. 33, 1.
    Aetatis, 10, 3. 119, 6.
    Aeterna, 281, 22. 282, 7.
    Aeterna, 115, 7.
    Aeternae, 326, 6.
    Aeternam, 280, 4.
    Aeternitas, 348, 6. 348, 7. 352, 21.
    Aeternitate, 158, 13.
    Aeternitatem, 296, 3.
    Aeternitatis, 158, 5.
    Aeterno, 321, 5. 324, 6. 350, 21.
    Aeternos, 301, 13.
    Aeternum, 348, 5. 349, 5. 349, 9. 350, 6.
    Aeternus, 350, 9.
    Aetherios, 18, 1.
    Aetheris, 130, 2. 161, 3. 260, 4. 261, 8. 289, 6. 347, 1.
    Aetnae, 142, 9. 146, 1.
    Aevi, 10, 3.
    Aevo, 37, 1. 220, 2.
    Aevum, 130, 1.
    Aer, 239, 1.
    Aeris, 260, 2.
    Affectat, 218, 25.
    Affectibus, 321, 2.
    Affectionibus, 343, 7.
    Affectionum, 87, 6.
    Affectu, 92, 2.
    Affectum adject., 272, 16.
    Affectus subst., 282, 5. 343, 13.
    Affectuum, 12, 7. 76, 4.
    Afferas, 246, 1.
    Afferre, 179, 3. 219, 24. 236, 9.
    Afferunt, 187, 4.
    [Col. 1370] Afficiant, 343, 1.
    Afficitur, 272, 15.
    Affigam, 258, 10.
    Affines, 60, 2.
    Affingitur, 61, 3.
    Affinitatem, 109, 6.
    Affirmem, 101, 12.
    Affluant, 177, 4.
    Affluebas, 187, 8.
    Affluentia, 101, 7.
    Affluentiam, 133, 17.
    Agat, 237, 14. 265, 17.
    Age, 131, 2.
    Agentis, 343, 2.
    Aggredimur, 171, 5.
    Aggreditur, 264, 12.
    Agi. 73, 1. 83, 1.
    Agiles, 66, 4.
    Agili, 260, 4.
    Agis, 100, 3.
    Agit, 65, 2. 107, 1. 149, 11. 174, 6 211, 2.
    Agitant, 253, 4.
    Agitantur, 246, 13.
    Agitare, 100, 1.
    Agitari, 297, 32. 298, 5.
    Agitata, 334, 2.
    Agitavimus, 249, 8.
    Agitemur, 35, 5.
    Agiteris, 32, 1.
    Agitis, 352, 27.
    Agitur, 265, 3.
    Agnoscas, 125, 1. 194, 7. 219, 29 264, 4.
    Agnoscere, 87, 7. 172, 3. 236, 4 313, 6. 348, 4.
    Agnosceres, 171, 6.
    Agnoscis, 24, 4.
    Agnoscit, 297, 16. 336, 18.
    Agnovetis, 236, 3.
    Agnovisti, 219, 28. 258, 8.
    Agri, 314, 3. 314, 7.
    Agrorum, 133, 8.
    Agrum, 173, 1. 314, 10.
    Ait, 24, 1. 212, 17. 245, 6, aliisque locis 9.
    Aiunt, 325, 4.
    Alacritate, 110, 8.
    Alarum, 346, 4.
    Albentes, 113, 3.
    Albinum, 48, 3. 55, 2.
    Alcibiadis, 213, 1.
    Alerent, 12, 6.
    Ales, 183, 2.
    Algentes, 65, 2.
    Alia, 346, 2.
    Alia plur., 136, 1. 238, 7. 281, 13 aliisque locis 3.
    Aliae, 238, 5 bis. 238, 6. 292, 6.
    Aliam, 85, 5.
    Aliarum, 238, 6.
    Alias, 238, 6.
    Alias, 210, 6.
    Alicujus, 57, 5. 133, 11. 298, 19. 299, 11.
    Aliena, 133, 15. 134, 5. 205, 11. 205, 14. 271, 13.
    Aliena, 338, 2.
    Alienam, 102, 6.
    Alienarum, 273, 1.
    Alieni, 49, 2. 137, 7, 179, 8. 218, 15.
    Alienis, 101, 8. 137, 2. 158, 16.
    Alieno, 121, 4. 188, 10. 218, 2.
    Alii dativ., 337, 9.
    Alii, 177, 3. 177, 5. 297, 4 bis, aliisque locis 2.
    Aliis, 94, 7. 195, 9. 283, 11, aliisque locis 2.
    Alimenta, 238, 10.
    Alimentis, 24, 2. 133, 16.
    Alio, 148, 6. 148, 10. 232, 22, aliisque locis 3.
    Alioqui, 296, 12.
    Alioquin, 232, 1. 246, 19. 280, 10 335; 18.
    Aliorsum atque, 326, 12.
    Aliorsum, quam, 325, 1.
    Alios, 132, 5. 157, 19 bis. 298, 5 299, 1.
    [Col. 1371] Aliqua, 120, 9. 218, 12. 283, 21.
    Aliquam, 158, 8. 228, 16. 237, 16. 299, 24. 350, 19.
    Aliquando, 165, 2. 212, 14. 219, 2.
    Aliquantum, 120, 6.
    Aliquatenus, 349, 24.
    Aliquem, 147, 3. 351, 11.
    Aliquibus, 295, 4.
    Aliquid, 32, 5. 40, 3. 84, 5, aliisque locis 32.
    Aliquis, 158, 17. 188, 4. 268, 4, aliisque locis 6.
    Aliquo, 187, 15. 293, 3. 349, 23.
    Aliquod, 61, 3. 147, 7. 228, 4. 228, 10.
    Aliquos, 56, 2. 187, 5.
    Alit, 302, 6.
    Aliter, 30, 1. 46, 4. 135, 9, aliisque locis 10.
    Aliter ac, 336, 11. 351, 12.
    Aliter atque, 326, 17.
    Alitis, 276, 11.
    Aliud, 35, 2. 85, 5. 94, 15, aliisque locis 10.
    Alium, 148, 5. 299, 13.
    Aliunde, 335, 4.
    Alius, 122, 1. 265, 25. 271, 14, aliisque locis 3.
    Allata, 101, 10.
    Allatura, 94, 13.
    Allicere, 156, 2.
    Alligabit, 102, 6.
    Alligans, 349, 24.
    Alligat, 327, 8.
    Alluderet, 94, 6.
    Almum, 301, 12.
    Alta substant., 141, 1.
    Alta, 297, 15.
    Altam, 162, 9. 332, 1.
    Altas, 67, 5.
    Alte, 333, 2.
    Alter, 148, 11. 265, 17.
    Altera, 351, 11.
    Altera, 325, 21.
    Alteri, 236, 8.
    Alterna, 296, 6.
    Alternare, 352, 8.
    Alternat, 352, 10.
    Alterni, 316, 4.
    Alternis, 286, 5.
    Alternum, 340, 19.
    Alternus, 301, 14.
    Altero, 248, 19 bis. 264, 5. 294, 8. 525, 18.
    Alterum, 132, 4. 230, 16. 230, 17, aliisque locis 5.
    Alterutri, 230, 18.
    Alterutro, 94, 17. 178, 4. 264, 8.
    Alterutrum, 264, 10. 327, 13.
    Alti, 128, 5. 289, 6.
    Altior, 108, 6.
    Altis, 89, 3. 183, 1. 214, 5.
    Altissima, 140, 5.
    Altius adverb., 10, 6. 84, 1. 347, 6.
    Alto, 243, 5. 323, 2.
    Altos, 106, 8.
    Altum, 258, 10. 301, 20.
    Altus, 302, 10. 310, 6.
    Aluit, 234, 11.
    Alumne, 32, 1. 219, 21. 239, 26.
    Alvo, 308, 3.
    Amantibus, 254, 8.
    Amara, 297, 9.
    Amaritudinibus, 123, 7.
    Amat, 168, 15.
    Ambiant, 216, 6.
    Ambigat, 248, 3.
    Ambigatur, 313, 8.
    Ambigere, 238, 2.
    Ambigis, 84, 2.
    Ambigit, 265, 28.
    Ambigo, 283, 9.
    Ambiguae, 10, 4.
    Ambigui, 334, 7.
    Ambiguitate, 219, 20. 324, 1.
    Ambiguos, 94, 6. 166, 9.
    Ambit, 199, 13.
    Ambitione, 48, 2.
    Ambitionem, 155, 1.
    [Col. 1371] Ambitu, 295, 15.
    Ambitum, 57, 5. 156, 5. 162, 2, aliisque locis 3.
    Ambitus, 135, 6.
    Ambulandi, 265, 22. 266, 20.
    Ambulare, 265, 26. 350, 26. 351, 11 bis.
    Ambulet, 265, 25.
    Amici, 8, 1. 201, 4.
    Amicorum, 59, 1. 166, 8. 178, 10.
    Amicos, 166, 12.
    Amicum, 201, 5.
    Amisere, 272, 25.
    Amiserit, 125, 10.
    Amisi, 245, 3.
    Amisisse, 92, 7.
    Amissa, 101, 12.
    Amissas, 166, 12.
    Amissio, 298, 24.
    Amissis, 134, 8.
    Amisso, 282, 14.
    Amissos, 307, 3. 308, 1.
    Amissum, 125, 11.
    Amittat, 125, 9. 218, 29.
    Amittere, 124, 6. 188, 8. 298, 25.
    Amitti, 125, 9.
    Amittit, 195, 5.
    Amittunt, 351, 24.
    Amnes, 251, 5.
    Amnis, 89, 4. 140, 4. 310, 2.
    Amoenae, 129, 4.
    Amor, 142, 10. 168, 13. 169, 2, aliisque locis 5.
    Amore, 48, 6. 303, 8. 331, 1.
    Amoribus, 168, 23.
    Amovebis, 147, 10.
    Amplecti, 348, 12.
    Amplectitur, 239, 8. 337, 4.
    Amplexaris, 133, 14.
    Amplioribus, 295, 16.
    Amplius, 219, 24. 349, 1.
    Amplum, 157, 8.
    An, 24, 4. 31, 3. 32, 1, aliisque locis 48.
    Anaxagorae, 34, 1.
    Ancorae, 120, 2.
    Angelica, 295, 3.
    Angeret, 187, 11.
    Angusta, 157, 16.
    Angustas, 132, 10.
    Angustia, 121, 2.
    Angustis, 157, 8.
    Angustissima, 157, 5
    Angusto, 292, 12.
    Anhelos, 269, 6.
    Anima, 237, 6.
    Anima, 295, 2.
    Animadverte, 100, 2.
    Animadvertendum, 194, 2.
    Animadvertisse, 219, 18.
    Animadverto, 318, 1.
    Animae, 133, 3. 235, 2. 239, 3. 239, 7.
    Animal, 85, 3. 135, 9. 237, 6, aliisque locis 3.
    Animali adject., 239, 11.
    Animalia, 147, 2. 186, 1. 237, 15. 346, 1.
    Animalibus, 237, 5. 239, 6.
    Animam, 223, 2.
    Animantibus, 136, 11. 157, 2. 343, 11.
    Animantium, 133, 15.
    Animarum, 281, 14.
    Animas, 225, 1. 320, 6.
    Animatae, 133, 4.
    Animi singul., 24, 2. 58, 2. 92, 2, aliisque locis 5.
    Animi plural., 182, 6.
    Animis, 271, 12. 340, 14.
    Animo, 42, 1. 43, 1. 95, 1, aliisque locis 5.
    Animorum, 93, 4. 108, 7. 170, 3, aliisque locis 8.
    Animos, 169, 2. 202, 2. 207, 5. 234, 9.
    Animum, 84, 6. 175, 3. 187, 9, aliisque locis 5.
    Animus, 171, 7. 179, 4. 279, 17. 343, 5.
    Anne, 43, 1.
    [Col. 1372] Annectendum, 231, 11.
    Annectit vel adnectit, 194, 13.
    Annexum, 281, 2. 281, 4.
    Annis, 6, 1. 158, 7. 307, 1.
    Anno, 21, 1. 102, 3.
    Annonam, 195, 2.
    Annorum, 158, 9.
    Annos, 95, 7.
    Annum, 67, 1.
    Annumerare, 134, 12.
    Annus, 302, 2.
    Antaeum, 310, 4.
    Ante, 25, 3. 33, 1. 94, 16. 178, 19. 352, 26.
    Ante sine regim., 83, 6. 102, 11. 187, 8, aliisque locis 24.
    Antecedat, 343, 3.
    Antehac, 257, 4.
    Antiqua, 68, 1.
    Antiquior, 349, 17.
    Antiquissimam, 73, 2.
    Antiquius, 229, 8.
    Antoninus, 200, 5.
    Antro, 27, 4. 183, 2. 308, 2.
    Anxia, 120, 9. 331, 3.
    Anxiam, 179, 16.
    Anxietas, 187, 10.
    Anxietatibus, 219, 2.
    Anxietatis, 209, 2.
    Anxios, 124, 2.
    Anxium, 210, 6.
    Anxius, 120, 8.
    Aperire, 219, 16. 313, 2.
    Aperit, 165, 3.
    Aperta, 53, 5.
    Apertius, 217, 7.
    Aperto, 17, 4.
    Apium, 174, 1. 211, 3.
    Appareat, 335, 18.
    Apparet, 232, 18. 268, 15. 283, 12.
    Appellare, 267, 12.
    Appellari, 150, 1. 313, 21.
    Appellat, 193, 1.
    Appellatum, 293, 8.
    Appetatur, 272, 3.
    Appetendae, 134, 8.
    Appetendi, 343, 13.
    Appetentia, 209, 1.
    Appetentia, 237, 14.
    Appetere, 239, 15.
    Appetit, 239, 10. 239, 18. 331, 3.
    Appetitur, 179, 18.
    Appetunt, 265, 10. 265, 11.
    Appetuntur, 232, 10. 236, 7.
    Applicat, 341, 13.
    Apposita, 137, 3.
    Appositis, 137, 2.
    Apprehendit, 219, 6. 266, 21. 348, 12.
    Approbetur, 230, 15.
    Appulit, 275, 3.
    Apri, 276, 3. 286, 1.
    Aptam, 286, 7.
    Aptans, 80, 2. 225, 2.
    Apud, 32, 6. 32, 7. 48, 5, aliisque locis 12.
    Aqua, 239, 1.
    Aquilo, 115, 1.
    Aquilonibus, 79, 2.
    Aquis, 316, 2.
    Arbiter, 254, 1. 262, 4. 302, 13.
    Arbitrantur, 297, 5.
    Arbitraretur, 282, 16.
    Arbitrari, 326, 7. 336, 11.
    Arbitraris, 86, 5. 217, 10.
    Arbitratu, 82, 3. 248, 1.
    Arbitremur, 335, 25.
    Arbitrentur, 123, 1.
    Arbitrer, 170, 5.
    Arbitrere, 312, 6.
    Arbitrii, 292, 10. 318, 2. 319, 1, aliisque locis 5.
    Arbitrio, 94, 14. 335, 10. 351, 22.
    Arbitrium, 200, 4. 324, 4.
    Arbitror, 52, 8. 92, 8. 146, 3, aliisque locis 7.
    Arbore, 214, 3.
    Arbores, 78, 4. 238, 3.
    Arboribus, 238, 1.
    [Col. 1373] Arcadis, 276, 11.
    Arce, 277, 14. 293, 4.
    Arcem, 36, 4.
    Arctas, 269, 9.
    Arctata, 157, 8.
    Arcto, 183, 6.
    Arctum, 162, 1.
    Arcturi, 289, 1.
    Arcturus, 67, 4.
    Ardentes, 153, 9.
    Ardentibus, 10, 1.
    Ardentis, 39, 3.
    Ardescit, 106, 12.
    Ardet, 142, 10.
    Ardore, 171, 5.
    Area, 157, 5.
    Aream, 95, 2.
    Arenae, 238, 7.
    Arenas, 105, 2. 128, 6. 153, 9.
    Arenis, 234, 4. 310, 4.
    Arescant, 238, 7.
    Arescet, 271, 12.
    Arguimur, 51, 1.
    Argumentis, 335, 21.
    Argumentum, 298, 17. 335, 4.
    Arguor, 53, 4.
    Arguto, 181, 5.
    Arida, 222, 3.
    Aristoteles, 212, 17. 313, 22. 349, 3.
    Arma, 24, 3. 142, 2. 142, 4.
    Armis, 269, 4.
    Arrectis, 170, 2.
    Arridens, 292, 4.
    Arripiunt, 305, 4.
    Arripuit, 350, 4.
    Arrogantiae, 158, 17.
    Artes, 50, 7.
    Artibus, 178, 2.
    Artifex, 294, 9.
    Artificio, 11, 1.
    Artificis, 134, 2.
    Artis, 335, 30.
    Artubus, 320, 8.
    Arva, 173, 2.
    Arvis, 95, 6. 138, 2.
    Ascende, 102, 8.
    Ascensus, 11, 7.
    Asinum, 273, 6.
    Aspera, 166, 8. 212, 8. 288, 3, aliisque locis 4.
    Asperis, 215, 7.
    Asperitas, 43, 2.
    Aspice, 300, 3.
    Aspicere, 283, 21.
    Aspirare, 36, 7. 344, 10.
    Aspirare, 125, 6.
    Assentior, 219, 27. 236, 1. 245, 1. 246, 26.
    Assequitur, 218, 25.
    Assignata, 299, 13.
    Assistentes, 12, 2.
    Assistere, 349, 10.
    Assuefaciunt, 12, 8.
    Assuetos, 282, 3.
    Assumitur, 178, 12.
    Assumpsit, 158, 22.
    Astante, 33, 3.
    Astitisse, 9, 2.
    Astra, 174, 3. 290, 4.
    Astri, 261, 5.
    Astrictum, 149, 15.
    Astriferas, 260, 6.
    Astrigeris, 301, 14.
    Astringas, 351, 5.
    Astris, 27, 2.
    Astrologicis, 156, 5.
    Astrui, 50, 6.
    Asylum, 234, 3.
    At, 13, 1. 14, 5. 34, 2, aliisque locis 32.
    At vero, 60, 5. 325. 18.
    Atheniensium, 72, 5.
    Atque, 10, 2. 11, 5. 14, 1, aliisque locis 100.
    Atqui, 24, 2. 32, 3. 44, 1, aliisque locis 38.
    Atra, 242, 4.
    Atras, 203, 4.
    Atreides, 307, 2.
    [Col. 1373] Atris, 88, 1. 323, 4.
    Atrocior, 283, 31.
    Atrox, 279, 3.
    Attende, 304, 3.
    Attentionem, 91, 1.
    Attentus, 171, 1.
    Attenuare, 87, 6.
    Attineat, 159, 4.
    Attinet, 53, 4. 179, 17.
    Attingendum, 75, 4.
    Attingere, 82, 2.
    Attingit, 133, 11.
    Attollere, 282, 4.
    Attulit, 339, 1.
    Aucta, 17, 2.
    Aucti, 162, 3.
    Auctor, 199, 1.
    Auctore, 258, 2.
    Auctorem, 208, 5. 328, 1.
    Auctori, 86, 8.
    Auctoribus, 158, 3.
    Auctoritate, 46, 2. 312, 3.
    Auctoritatem, 44, 7.
    Auctoritatis, 14, 6.
    Audacter, 101, 12.
    Audeat, 305, 15.
    Audendum, 61, 10.
    Audes, 133, 11.
    Audienda, 282, 2.
    Audiendi, 170, 1. 170, 7. 171, 4.
    Audieram, 84, 8.
    Audire, 231, 23. 246, 2. 265, 21. 283, 3.
    Audit, 98, 3.
    Auditum, 132, 8.
    Audiunt, 349, 11.
    Audiuntur, 108, 5.
    Auferatur, 279, 6.
    Auferetur, 328, 4.
    Auferre, 125, 1. 126, 4. 272, 1.
    Auferri, 125, 5. 188, 2. 188, 15.
    Aufert, 67, 2. 302, 8
    Augustam, 176, 1. 226, 1.
    Aulicos, 48, 6. 200, 5.
    Aura, 164, 8.
    Auras, 158, 14.
    Aure, 7, 1.
    Aureis, 234, 4.
    Aureo, 168, 4. 309, 4.
    Auri, 106, 4. 137, 8. 143, 2. 190, 1. 314, 3
    Auribus, 58, 3. 108, 6. 170, 2. 341, 9.
    Aurigae, 335, 28.
    Aurum, 132, 1. 214, 3. 314, 8. 314, 10.
    Auster, 89, 2. 114, 3. 128, 7.
    Aut, 39, 2. 105, 3. 108, 2, aliisque locis 29.
    Autem, 49, 1. 61, 6. 61, 11. 83, 8, aliisque locis 30.
    Autumno, 79, 7.
    Autumnus, 21, 2. 302, 4.
    Auxilio, 266, 13.
    Avaritia, 46, 2. 132, 3
    Avaritia, 273, 1.
    Avaritiae, 188, 18.
    Avaritiam, 149, 14.
    Avarus, 190, 2.
    Aversa, 313, 3.
    Aversamini, 352, 24.
    Avertit, 296, 18.
    Avertitur, 7, 1.
    Avibus, 273, 7. 282, 4.
    Avida, 79, 4.
    Avidis, 270, 2.
    Avidos, 106, 5.
    Avidum, 168, 7. 170, 1.
    Avidus, 55, 1, 137, 7. 170, 7.
    Aviti, 119, 6.
    Axem, 301, 4.

B
    Bacchica, 139, 4.
    Bacchus, 79, 8.
    Baccis, 190, 3.
    Barbaras, 194, 9.
    Barbaris, 194, 10.
    Barbarorum, 46, 1.
    Basilius, 49, 1.
    Beata, 123, 4. 125, 8.
    [Col. 1374] Beatae, 210, 2.
    Beatas, 44, 2.
    Beati, 231, 4. 272, 8.
    Beatitudine, 246, 16. 248, 10.
    Beatitudinem, 125, 2. 125, 5. 126, 4, aliisque locis 25.
    Beatitudini, 120, 7.
    Beatitudinis, 110, 5. 122, 6. 126, 5, aliisque locis 17.
    Beatitudo, 124, 1. 125, 2. 137, 11, aliisque locis 8.
    Beatos, 126, 7. 197, 5. 199, 4, aliisque locis 4.
    Beatum, 178, 18. 247, 5. 248, 13.
    Beatus, 231, 7.
    Bella, 286, 4. 307, 1. 330, 1.
    Belli, 178, 1.
    Bellicus, 305, 18.
    Bello, 148, 8.
    Belluam, 273, 10.
    Belluas, 279, 2.
    Belluis, 282, 13. 343, 12.
    Bellum, 165, 1. 168, 16. 301, 15. 305, 4.
    Bene, 159, 6. 165, 2. 297, 24.
    Beneficium, 61, 5.
    Benigna, 247, 17.
    Benigna, 225, 3.
    Bestias, 136, 10.
    Bibliotheca, 43, 3.
    Bibliothecae, 74, 4.
    Bibulas, 128, 6.
    Bipes, 337, 16.
    Bis, 307, 1.
    Blanda, 165, 7 252, 3.
    Blandiebatur, 94, 5.
    Blandientem, 93, 1.
    Blandiore, 76, 9.
    Blandiri, 102, 4.
    Blandissimam, 92, 5.
    Blanditiae, 13, 1.
    Blanditias, 94, 18.
    Blanditiis, 166, 6.
    Bona substant., 54, 2. 100, 4. 119, 8, aliisque locis 22.
    Bona adject., 60, 8. 232, 9. 232, 10, aliisque locis 3.
    Bonam, 304, 2. 305, 8. 305, 14.
    Boni substant., 149, 2. 177, 2. 178, 3, aliisque locis 26.
    Boni adject., 265, 7. 265, 10. 266, 2. 272, 7.
    Bonis substant., 7, 3. 61, 4. 86, 3, aliisque locis 8.
    Bonis adject., 44, 6. 54, 4. 56, 5, aliisque locis 12.
    Bonitas, 232, 11.
    Bonitatis, 150, 3. 247, 1. 248, 16.
    Bono substant., 166, 6. 230, 5. 232, 21, aliisque locis 5.
    Bonorum substant., 103, 5. 120, 10. 166, 2, aliisque locis 13.
    Bonorum adject., 44, 10. 54, 3. 266, 17, aliisque locis 3.
    Bonos, 61, 8. 150, 4. 258, 3, aliisque locis 11.
    Bonum substant., 75, 1. 125, 3. 125, 4, aliisque locis 86.
    Bonus, 257, 5. 271, 9. 288, 7.
    Bootes, 289, 3.
    Boreas, 27, 4.
    Boreae, 67, 2.
    Bove, 191, 1.
    Brevem, 162, 2.
    Brevi, 313, 23. 336, 16.
    Brevibus, 279, 16.
    Breviore, 66, 2.
    Brevis, 157, 9.
    Breviter, 119, 2. 124, 4. 212, 3. 246, 5.
    Brumae, 66, 1.
    Brutus, 163, 2.
    Busiridem, 148, 6.

C
    Cachinno, 147, 4.
    Cacumen, 128, 5. 184, 2. 268, 11. 345, 10. 347, 6.
    Cacumine, 10, 6. 350, 16.
    Cacus, 310, 5.
    [Col. 1375] Cadaver, 267, 11.
    Cadit, 136, 8. 184, 5.
    Caduca, 125, 6. 131, 2.
    Caducis, 115, 5. 219, 23.
    Caeca, 331, 5.
    Caecat, 282, 5.
    Caeci, 94, 6. 216, 2.
    Caecis, 330, 6.
    Caecitate, 125, 8. 267, 2.
    Caeco, 219, 15 308, 4.
    Caecos, 234, 8. 282, 16
    Caelibem, 121, 3.
    Caesare, 53, 8.
    Caesis, 152, 1.
    Caetera, 101, 10. 179, 2. 187, 3, aliisque locis 9.
    Caeterarum, 343, 16.
    Caeteri, 33, 4.
    Caeteris, 83, 7. 136, 9. 136, 10, aliisque locis 9.
    Caeterorum, 132, 11 295, 13.
    Caeteros, 48, 5 132, 7. 212, 6. 298, 16.
    Calamitate, 198, 4.
    Calamitatibus, 103, 1.
    Calamitatis, 94, 15.
    Calamitosos, 94, 14.
    Calcant, 69, 2.
    Calcatur, 257, 9.
    Calculum, 111, 5.
    Calere, 194, 12.
    Calet, 260, 4.
    Calido, 234, 6.
    Caligant, 321, 2.
    Caligante, 179, 4.
    Caligantia, 25, 4.
    Caligarat, 14, 5.
    Caligine, 292, 2.
    Caliginem, 336, 10.
    Caliginis, 334, 4.
    Caligo, 11, 4. 87, 4.
    Calle, 93, 8. 176, 3. 264, 8.
    Callem, 90, 5. 137, 10.
    Calles, 213, 8.
    Calor, 87, 2.
    Calumniis, 46, 1.
    Camenae, 2, 3.
    Caminis, 38, 6.
    Campaniam, 47, 2.
    Campis, 238, 5.
    Campos, 347, 3.
    Campus, 79, 3.
    Cancri, 77, 2.
    Candidis, 234, 7.
    Candidos, 235, 4.
    Canem, 251, 9.
    Canendi, 170, 4.
    Canes, 48, 1.
    Cani capilli, 5, 3.
    Cani bestiae, 273, 2.
    Canii, 53, 8.
    Canios, 34, 2.
    Canit, 183, 1. 322, 2.
    Cantabas, 328, 12.
    Cantares 137, 11.
    Cantu, 181, 6, 251, 9.
    Cantum, 170, 1.
    Capessendae, 44, 4.
    Capit, 337, 7.
    Capita, 292, 7.
    Capiunt, 60, 1.
    Capreas, 215, 1.
    Captare, 58, 5.
    Captatis, 136, 2. 215, 2.
    Captent, 182, 3.
    Capti, 103, 1. 233, 1.
    Captivae, 321, 4.
    Captos, 148, 8. 270, 5.
    Captus, 253, 3.
    Caput, 7, 4. 10, 6. 162, 10, aliisque locis 3.
    Cara, 94, 12.
    Carcer, 287, 8.
    Carcere, 159, 7.
    Cardine, 31, 3. 289, 2. 296, 18.
    Cardinem, 124, 4. 295, 12. 295, 20.
    Cardo, 232, 11. 295, 14.
    Careant, 279, 13.
    Careat, 271, 10. 281, 1. 326, 18.
    Carebit, 272, 2.
    [Col. 1375] Carebunt, 279, 14.
    Carens, 133, 3. 221, 4. 296, 1.
    Carent, 187, 6. 281, 6. 335, 31.
    Carentem, 210, 7. 218, 32.
    Carere, 281, 20. 351, 3.
    Caret, 218, 24. 257, 9. 283, 27.
    Cariora, 119, 9.
    Caritas, 239, 11.
    Carituros, 279, 15.
    Carmina, 2, 1. 252, 4.
    Carmine, 253, 3. 254, 4. 275, 7.
    Carminis, 170, 2. 292, 13. 299, 24.
    Carpere, 90, 5.
    Carpitis, 214, 4.
    Carptim, 330, 2.
    Carus, 109, 8.
    Casibus, 83, 1. 288, 1. 288, 4. 292, 2.
    Cassa, 228, 6.
    Cassas, 340, 12.
    Castis, 168, 23.
    Casum, 312, 5. 313, 10. 313, 11, aliisque locis 3.
    Casurum, 20, 2.
    Casus, 313, 20. 314, 3. 316, 7.
    Casuum, 86, 10.
    Catena, 318, 3.
    Catena, 309, 5.
    Catenam, 41, 4.
    Catenas, 269, 10.
    Catenis, 22, 2. 148, 9. 149 15. 233, 2.
    Cato, 163, 2.
    Catoni, 297, 22.
    Catullus, 192, 5.
    Caucasum, 157, 14.
    Causa, 94, 9. 103, 7. 172, 1, aliisque locis 13.
    Causa, 171, 10. 178, 6. 178, 12, aliisque locis 6.
    Causae, 86, 8. 210, 1. 221, 2, aliisque locis 2.
    Causam, 44, 5. 85, 6. 239, 13. 288, 6, aliisque locis 5.
    Causari, 118, 7.
    Causarum, 296, 8. 296, 11. 313, 10, aliisque locis 2.
    Causas, 19, 1. 21, 4. 92, 1, aliisque locis 9.
    Causetur, 280, 11.
    Causis, 225, 1. 239, 8. 283, 11, aliisque locis 7.
    Cautus, 127, 2.
    Caveae, 183, 2.
    Cavernis, 234, 11.
    Ceciderint, 146, 1.
    Ceciderunt, 320, 9.
    Cecidit, 8, 2.
    Cecinisset, 256, 2.
    Cecinisti, 83, 6.
    Cedant, 301, 18.
    Cedat, 291, 7.
    Cedere, 345, 8.
    Cedit, 135, 2.
    Cedunt, 239, 1.
    Celeberrimum, 218, 13.
    Celebrant, 308, 6.
    Celebrem, 219, 18.
    Celebrentur, 75, 5.
    Celebritate, 218, 9.
    Celebritatem, 178, 15. 180, 3. 217, 4.
    Celeres, 289, 5.
    Celeri, 340, 4.
    Celeritatem, 212, 14.
    Celsa, 154, 1. 259, 2. 311, 1.
    Celsa, 207, 6.
    Celsas, 39, 2.
    Celsi, 300, 1.
    Celsior, 337, 1.
    Celsius, 347, 11.
    Celso, 69, 1.
    Celsos, 269, 1.
    Celsum, 162, 10. 347, 6.
    Censemus, 231, 16.
    Censendus, 264, 18. 281, 2.
    Censeremus, 345, 9.
    Censeres, 266, 20.
    Censes, 32, 6. 52, 3. 199, 11, aliisque locis 5.
    Censet, 305, 7. 326, 21.
    Censetis, 243, 4.
    [Col. 1376] Censor, 153, 3.
    Censu, 118, 5.
    Censuerint, 297, 3.
    Censuit, 349, 3.
    Censum, 121, 4.
    Censura, 50, 2.
    Census, 121, 1.
    Census, 195, 2.
    Centauros, 308, 7.
    Centeno, 191, 1.
    Cepit, 228, 13.
    Cerberum, 309, 5.
    Cerealia, 277, 3.
    Cererem, 302, 3.
    Cereris, 78, 3.
    Ceres, 173, 4.
    Cernant, 298, 18.
    Cernas, 270, 8.
    Cernat, 161, 3.
    Cernebat, 18, 2.
    Cernenda, 246, 28.
    Cernendi, 282, 11.
    Cernens, 301, 8. 340, 15.
    Cernenti, 309, 3.
    Cernentis, 352, 27.
    Cernere, 22, 4. 90, 3. 226, 6, aliisque locis 3.
    Cerneret, 332, 1.
    Cernes, 263, 2.
    Cernis, 350, 19.
    Cernit, 321, 5. 323, 6. 350, 21.
    Certa, 83, 3. 327, 14. 330, 5, aliis que locis 2.
    Certamen, 33, 1. 47, 2. 305, 17.
    Certavimus, 33, 2.
    Certe, 146, 2. 295, 4.
    Certent, 168, 19.
    Certis, 309, 2.
    Certissimam, 43, 4.
    Certissimum, 327, 4.
    Certo nomen, 68, 3. 106, 10. 168, 8
    Certo adverb, 345, 4.
    Certos, 166, 9. 345, 3. 345, 12.
    Certum, 80, 6. 265, 9 bis, aliisque locis 3.
    Certus, 129, 6. 246, 10. 326, 15. 327, 5.
    Cerva, 251, 7.
    Cervis, 273, 5.
    Cessabit, 52, 5.
    Cessantibus, 282, 11.
    Cessarent, 194, 11.
    Cessat, 295, 18.
    Cessent, 291, 8.
    Cessere, 343, 9.
    Cesset, 106, 2.
    Cessisse, 33, 8.
    Cessit, 343, 11.
    Chordis, 252, 4.
    Chorus, 14, 3.
    Circa, 36, 5. 94, 4. 266, 15, aliisque locis 2.
    Circo, 111, 1.
    Circuit, 223, 5.
    Circulum, 261, 5.
    Circulus, 296, 3.
    Circum praepos. cum accus., 295, 12.
    Circumdedi, 101, 7.
    Circumflantibus, 35, 5.
    Circumfluus, 121, 3.
    Circumfusae, 111, 1.
    Circumsepti, 157, 6.
    Cito, 238, 4. 239, 1. 279, 13. 281, 20.
    Citra, 297, 23.
    Civibus, 44, 5. 177, 6. 287, 10.
    Civitate, 146, 5.
    Civitatis, 73, 2. 109, 7.
    Civium, 72, 7.
    Cladem, 35, 2. 299, 1.
    Clamor, 103, 2.
    Clara, 69, 5.
    Clarescat, 264, 7.
    Claris, 106, 5. 162, 8.
    Clarissimos, 158, 1.
    Clarissimum, 179, 16. 218, 9.
    Claritas, 178, 1. 231, 19. 236, 11.
    Claritudine, 218, 11. 232, 6.
    Claritudinem, 178, 9. 205, 11. 205 12. 218, 14.
    [Col. 1377] Claritudinis, 218, 21.
    Claritudo, 179, 14. 205, 14.
    Clarius, 287, 6. 348, 9.
    Claro, 90, 2.
    Claros, 132, 3. 269, 3.
    Claruerunt, 229, 9.
    Clarum, 126, 3. 322, 1.
    Classi, 307, 4.
    Classica subst., 141, 4.
    Claudere, 7, 2.
    Clauditur, 183, 2.
    Clausit, 207 5.
    Clausum, 27, 5.
    Clavo, 247, 1.
    Clavus, 246, 24.
    Clementia, 281, 16.
    Clypeum, 41, 3.
    Coacervabo, 266, 9.
    Coacervando, 132, 2.
    Coacta, 335, 31.
    Coaeternum, 349, 13.
    Coarctabitur, 157, 23.
    Coeant, 316, 3.
    Coegerat, 251, 5.
    Coegit, 200, 4.
    Coelestibus, 295, 2.
    Coelestis, 43, 8. 156, 7.
    Coeli, 156, 6. 212, 13. 220, 2. 238, 13. 300, 3.
    Coelitus, 102, 12.
    Coelo, 17, 4. 27, 2. 102, 1, aliisque locis 7.
    Coelum, 10, 5. 10, 7. 30, 1, aliisque locis 17.
    Coemptio, 47, 2. 47, 4.
    Coeno, 80, 8. 271, 1. 282, 12.
    Coeperint, 236, 15.
    Coeperit, 113, 2. 349, 3.
    Coepi, 14, 8.
    Coepisti, 109, 8.
    Coepit, 176, 2.
    Coerceat, 168, 8. 254, 5. 280, 14 aliisque locis 2.
    Coercente, 313, 13.
    Coercet, 239, 10. 305, 8.
    Coercuit, 80, 3.
    Coetus, 59, 1.
    Coeunt, 237, 5.
    Cogantur, 335, 7.
    Cogat, 190, 2. 242, 1. 303, 2.
    Cogentibus, 237, 17. 239, 8.
    Cogis, 64, 2.
    Cogit, 327, 13. 351, 15.
    Cogitare, 218, 18. 230, 7.
    Cogitari, 334, 6.
    Cogitatione, 157, 4. 186, 3. 239, 5.
    Cogitationibus, 58, 3.
    Cogitationis, 228, 6.
    Cogitatis verbum, 157, 7. 158, 5.
    Cogites, 229, 19.
    Cogitetur, 158, 13.
    Cogitur, 22, 4. 295, 17.
    Cognatos, 249, 9.
    Cognita, 340, 17.
    Cognitio, 351, 2.
    Cognitione, 166, 3. 292, 9. 344, 11. 350, 12.
    Cognitionem, 344, 9.
    Cognitiones, 343, 9.
    Cognitionibus, 343, 10.
    Cognitionis, 352, 10.
    Cognitis, 157, 2.
    Cognito, 84, 10.
    Cognitor, 283, 7.
    Cognitu, 313, 3.
    Cognoscant, 216, 8.
    Cognoscas, 119, 8. 219, 19.
    Cognoscat, 326, 24.
    Cognoscendam, 30, 2.
    Cognoscendo, 337, 22.
    Cognoscente, 47, 4.
    Cognoscentis, 239, 3.
    Cognoscentium, 336, 15.
    Cognoscere, 217, 7.
    Cognosceres, 281, 18.
    Cognosces, 92, 7. 258, 2.
    Cognosci, 336, 14.
    Cognoscit, 136, 9. 337, 11. 343, 16. 345, 2. 351, 2
    [Col. 1377] Cognoscitur, 336, 15. 348, 2.
    Cognosco, 219, 21. 280, 6.
    Cognoscunt, 101, 11.
    Cognoscuntur, 337, 22.
    Cognoverit, 25, 3.
    Cognovi, 11, 2. 72, 1. 92, 1.
    Cogor, 2, 2.
    Coguntur, 335, 10.
    Cohaerens, 336, 19.
    Cohaerent, 330, 5.
    Cohaerentem, 147, 10.
    Cohaerentium, 318, 1.
    Cohibebat, 10, 5.
    Cohibere, 68, 5.
    Colendi, 314, 3.
    Colere, 297, 26.
    Colerentur, 257, 14.
    Colite, 352, 24.
    Colla, 2, 2. 69, 3. 95, 2, aliisque locis 5.
    Collata, 149, 16.
    Collatae, 298, 22.
    Collatio, 158, 21. 350, 20.
    Collatione, 348, 9.
    Collationem, 280, 8.
    Collecto, 43, 1.
    Collectum, 265, 2.
    Collegimus, 230, 21. 240, 2. 267, 20.
    Collegit, 91, 2.
    Collidamus, 247, 18.
    Colligantur, 320, 8.
    Collige, 125, 2. 272, 6.
    Colliguntur, 236, 10.
    Collo, 310, 9.
    Collocatae, 133, 7.
    Collocatas, 249, 8.
    Collocavi, 74, 6.
    Colloqui, 328, 7.
    Collustrat, 337, 20.
    Colore, 10, 2. 69, 8.
    Combusto, 310, 1.
    Comeret, 196, 2.
    Comitantur, 191, 3.
    Comitem, 254, 3.
    Comites, 3, 3.
    Comitetur, 261, 2. 272, 20.
    Commaculant, 194, 7.
    Commemoras, 117, 1. 245, 2.
    Commemoratione, 205, 8. 231, 15.
    Commendaverit, 60, 7.
    Commercii, 157, 11.
    Commercium, 328, 5.
    Comminantes, 269, 5.
    Comminutae, 132, 8.
    Committeres, 95, 5.
    Commodaverant, 111, 4.
    Commodi, 47, 3.
    Commota singul., 12, 3.
    Commovens, 252, 9.
    Commovet, 290, 5.
    Commune, 44, 10. 75, 1. 103, 8, aliisque locis 2.
    Communem, 10, 1. 10, 4. 25, 1. 267, 6.
    Communia, 110, 3.
    Communicato, 32, 3.
    Communis, 47, 3. 55, 1. 229, 2, aliisque locis 3.
    Commutatione, 296, 6.
    Compage, 133, 4.
    Comparabis, 273, 2.
    Comparans, 298, 23.
    Comparare, 178, 9.
    Comparari, 158, 10.
    Compellare, 149, 18.
    Compellit, 266, 12. 335, 30.
    Compendii, 314, 8.
    Compensatione, 283, 23.
    Compertum, 50, 3.
    Competenter, 299, 11.
    Compleat, 231, 14.
    Complectens, 350, 11. 352, 17.
    Complecti, 350, 5.
    Complectitur, 294, 3. 299, 12. 349, 6. 352, 12.
    Complexam, 349, 15.
    Complicas, 248, 9.
    Componant, 231, 26.
    Componebas, 58, 5.
    [Col. 1378] Compos, 124, 6. 246, 15. 261, 9. 349, 10.
    Composita, 293, 4.
    Compositae, 120, 8.
    Compositis, 53, 3.
    Composito, 37, 1.
    Compotem, 149, 14. 272, 4.
    Comprehendendi, 352, 12.
    Comprehendentium, 348, 2.
    Comprehendere, 299, 16.
    Comprehendi, 336, 9.
    Comprehendit, 326, 19. 326, 25, aliisque locis 6.
    Comprehenditur, 336, 16.
    Comprehensam, 18, 6.
    Compressa, 157, 16.
    Comprime, 70, 8.
    Compta, 69, 8.
    Comptos, 74, 4.
    Compulsus, 49, 3.
    Computas, 134, 7.
    Conaberis, 219, 16.
    Conaberis, 212, 4.
    Conabimur, 292, 13.
    Conabor, 172, 2.
    Conantur, 177, 1. 177, 8. 266, 4 283, 15.
    Conaris, 96, 1.
    Conatur, 218, 24.
    Conatus, 200, 7.
    Concedam, 101, 3.
    Concedamus, 297, 5.
    Concedas, 336, 19.
    Concedat, 288, 3.
    Concedis, 236, 18.
    Conceperit, 53, 14.
    Concepta, 187, 9.
    Concepta, 337, 8.
    Conceptio, 229, 2.
    Conceptione, 337 18.
    Conceptionem, 344, 6.
    Conceptionis, 337, 15.
    Concessa, 245, 4. 280, 6. 305, 12.
    Concesseram, 662, 6.
    Concesserim, 119, 4. 267, 12.
    Concessimus, 232, 17. 246, 17. 246 24, aliisque locis 2.
    Concessis, 280, 10.
    Concessisse, 52, 8.
    Concessu, 280 5.
    Concessum, 218, 11. 230, 11.
    Conchae, 343, 11.
    Conciliat, 201, 4.
    Concipitur, 326, 17 bis.
    Concitat, 115, 2. 302, 14.
    Concitus, 301, 3.
    Concludere, 150, 2. 232, 21.
    Concludi, 230, 23.
    Conclusa, 236, 5. 258, 1. 281, 13.
    Concluserim, 230, 10.
    Conclusi, 157, 6.
    Conclusimus, 280, 3.
    Conclusioni, 280, 7.
    Conclusionis, 280, 9.
    Conclusum, 228, 17.
    Concordat, 122, 2.
    Concordes, 56, 2. 167, 2.
    Concordia, 301, 16.
    Concurrere, 314, 14.
    Concurrit, 314, 12.
    Concursus, 314, 6.
    Condat, 64, 5.
    Condens, 153, 5.
    Condere, 102, 2.
    Condignum, 247, 17.
    Condit, 302, 8.
    Condita, 69, 4. 88, 2. 246, 13. 332, 3.
    Conditio, 56, 3. 120, 10. 125, 8, aliisque locis 3.
    Conditione, 122, 2. 272, 27.
    Conditionem, 273, 9. 349, 2. 350, 29, aliisque locis 2.
    Conditionis, 351, 11. 351, 14.
    Conditis, 349, 17.
    Conditor, 63, 1. 302, 10. 323, 1.
    Conditorem, 83, 4.
    Conditori, 136, 3. 349, 13.
    Conditoris, 133, 5.
    Conditum, 349, 13.
    [Col. 1379] Conditus, 129, 9. 277, 14.
    Conducat, 157, 21.
    Condunt, 324, 9.
    Conetur, 238, 7. 247, 7. 247, 8. 265, 26.
    Confecerimus, 305, 11.
    Conferatur, 156, 7. 158, 7.
    Conferre, 200, 7. 219, 9. 219, 27.
    Confert, 272, 1.
    Confessio, 56, 1.
    Confessione, 53, 5.
    Confessus, 14, 4. 245, 5. 281, 7.
    Confessum, 56, 6. 246, 1.
    Confirmandae, 305, 19.
    Confirmant, 264, 9.
    Confirment, 298, 6.
    Confirmo, 313, 11.
    Confitear, 218, 13.
    Confitemur, 230, 1.
    Confitendum, 229, 9.
    Confiteor, 85, 4. 187, 14. 239, 16.
    Confiteri, 218, 8. 218, 19. 230, 12, aliisque locis 2.
    Conflictatione, 247, 19.
    Confluat, 316, 4.
    Confluentibus, 314, 9. 314, 13.
    Confluere, 314, 14.
    Conformaveris, 282, 7.
    Confudit, 187, 10.
    Confundat, 92, 5.
    Confundere, 102, 4. 139, 5.
    Confunderis, 86, 2.
    Confundit, 87, 5. 124, 4. 350, 24.
    Confundor, 324, 1.
    Confusa, 290, 4. 296, 14.
    Confusio, 296, 20. 297, 24. 327, 15.
    Confusionis, 287, 13.
    Confusum, 288, 6.
    Congeratur, 132, 6.
    Congestae, 132, 1.
    Congregare, 212, 4.
    Congregatione, 176, 9. 213, 7.
    Conigastum, 45, 3.
    Conjecerat, 148, 8.
    Conjectare, 232, 6.
    Conjectas verbum, 123, 1.
    Conjectat, 325, 15.
    Conjecto verbum, 84, 1. 265, 12. 324, 3.
    Conjugem, 254, 4.
    Conjugii, 168, 22.
    Conjugis, 110, 1. 210, 3. 251, 1.
    Conjuncta, 232, 2. 246, 7.
    Conjunctione, 237, 8.
    Conjunctus, 336, 19.
    Conjungant, 231, 13.
    Conjungat, 261, 1.
    Conjungeret, 246, 7.
    Conjungi, 328, 8.
    Conjunxerit, 230, 4.
    Conjurationis, 53, 9. 148, 2.
    Connectat, 295, 17.
    Connectens, 223, 2.
    Connecti, 328, 10.
    Connectit, 328, 4.
    Connexione, 296, 8. 313, 10. 314, 15.
    Conqueraris, 120, 8.
    Conquereris, 10, 12.
    Conqueri, 257, 12.
    Conquesta, 14, 11.
    Conquestus, 76, 2.
    Conquisitae, 205, 1.
    Conscendant, 259, 2.
    Conscendere, 226, 1.
    Conscia, 159, 7.
    Conscientiae, 45, 2. 55, 5. 158, 15. 205, 2 bis.
    Conscientiam, 57, 6. 298, 22. 299, 5.
    Conscii, 44. 9.
    Conscios, 148, 2.
    Conscius, 53, 9.
    Consedit, 14, 9.
    Consenesceret, 155. 3.
    Consensi, 239, 20.
    Consentaneum, 238, 21.
    Consentiam, 238, 1.
    Consentiat, 297, 25.
    Consentiendo, 321, 3.
    Consentio, 318, 1.
    [Col. 1379] Consentiunt, 180, 7.
    Consequatur, 304, 1. 327, 9. 335, 8.
    Consequens, 205, 4. 218, 14. 230, 14, aliisque locis 4.
    Consequenter, 179, 1.
    Consequentia, 281, 13.
    Consequentiam, 265, 15.
    Consequi, 266, 15. 336, 8.
    Consequitur, 218, 15. 283, 10.
    Conseritis, 305, 23.
    Conservant, 320, 7.
    Conservat, 238, 22. 249, 6.
    Conservationem, 198, 5.
    Considera, 156, 4. 187, 1. 218, 9. 229, 1. 266, 13.
    Considerandum, 149, 8. 188, 1. 337, 3.
    Considerans, 179. 1.
    Consideranti, 237, 12.
    Considerare, 265, 15. 296, 14.
    Consideras, 257, 7.
    Considerat, 337, 18. 350, 12.
    Considerata, 351, 20.
    Consideratione, 337, 1.
    Consideratis verbum, 147, 2.
    Consideratum, 131, 4.
    Considerem, 237, 16. 304, 8.
    Consideremus, 348, 6.
    Considerentur, 351, 32.
    Consideres, 111, 7.
    Consideret, 344, 7.
    Considero, 281, 25.
    Consilia, 324, 7.
    Consiliis, 327, 6. 327, 17.
    Consilium, 281, 17.
    Consimilem, 58, 6.
    Consimiles, 136, 1.
    Consistat, 248, 2.
    Consolari, 188, 15.
    Consona, 223, 2.
    Conspectum adject., 350, 27.
    Conspexerit, 149, 9. 293, 9.
    Conspicere, 344, 9.
    Conspicio, 266, 9.
    Conspicitur, 293, 6.
    Conspicuos, 226, 3.
    Constant, 236, 2. 330, 2.
    Constantiam, 94, 4. 102, 5. 112, 2. 239, 15.
    Constare, 125, 2.
    Constaret, 335, 15.
    Constat, 87, 3, 115, 115, 7, aliisque locis 9.
    Constet, 115, 8.
    Constiterit, 264, 6. 313, 7.
    Constituant, 177, 7.
    Constituas, 231, 23.
    Constituimus, 229, 11.
    Constituit, 179, 2. 352, 17.
    Constituo, 320, 3.
    Constituta, 228, 3. 287, 2. 287, 10, aliisque locis 2.
    Constitutam, 336, 22.
    Constitutum, 348, 11.
    Constringit, 296, 9. 318, 4. 327, 8.
    Consulare, 146, 3.
    Consularem, 48, 1. 48, 3.
    Consulares, 119, 5.
    Consulatu, 194, 9.
    Consules, 110, 7.
    Consulit, 333, 2.
    Consulum, 111, 1. 146, 4.
    Consumptos, 164, 4.
    Consurgit, 337, 5.
    Contabescas, 103, 7.
    Contagione, 194, 7. 195, 6. 245, 3.
    Contemnendum, 179, 10.
    Contemnitur, 194, 4.
    Contemperata, 247, 4.
    Contemptum, 305, 25.
    Contendas, 299, 25.
    Contende, 101, 1.
    Contendi, 47, 4.
    Contenta, 133, 18. 136, 1. 138, 2.
    Contentus, 157, 22.
    Contexe, 265, 27.
    Contexo, 292, 15.
    Contigerit, 350, 2.
    Contigisse, 192, 5.
    Contigisset, 44, 3.
    [Col. 1380] Continens, 176, 7.
    Continere, 231, 12.
    Contineret, 246, 9.
    Continet, 168, 21. 303, 3.
    Continetur, 74, 1.
    Contingant, 297, 1.
    Contingat, 123, 2.
    Contingentes, 287, 7.
    Contingere, 194, 8. 217, 5. 258, 5, aliisque locis 3.
    Continget, 236, 4.
    Contingi, 297, 30.
    Contingit, 93, 4. 218, 29. 236, 16. 266, 16.
    Contingunt, 76, 6.
    Continuato, 71, 1.
    Continuo, 168, 16.
    Continuum, 102, 7. 346, 3.
    Contra, 36, 3. 53, 9. 53, 11, aliisque locis 3.
    Contra sine regimin., 108, 2. 123, 4. 135, 5, aliisque locis 7.
    Quod totum contra est, e contrario, 336, 14.
    Contracta, 25, 5.
    Contradici, 229, 13.
    Contrahit, 36, 4.
    Contraire, 247, 7.
    Contraria, 149, 3. 264, 5.
    Contraria, 272, 13.
    Contrariam, 172, 2. 325, 8.
    Contrariarum, 149, 12.
    Contrariis, 246, 6.
    Contrarium, 135, 2. 188, 9.
    Contuendum, 246, 29.
    Contuetur, 336, 21. 337, 3. 337, 7. 351, 19.
    Contuleramus, 24, 2.
    Contulisset, 271, 14.
    Contulit, 79, 8.
    Contum, 137, 9.
    Contumacis, 109, 2.
    Contumelia, 158, 22.
    Contumeliis, 158, 18.
    Convellere, 84, 12.
    Conveniant, 222, 3. 297, 9. 313, 22. 316, 5.
    Conveniat, 297, 16.
    Conveniebat, 58, 4.
    Convenienti, 279, 5.
    Convenientia, 247, 4.
    Convenientibus, 238, 3. 335, 21.
    Convenire, 280, 6. 297 16. 299, 4.
    Convenisset, 246, 7.
    Convenit, 238, 8. 265, 19, 272, 8, aliisque locis 3.
    Conveniunt, 238, 21.
    Conversas, 225, 4.
    Converso, 303, 8.
    Convertant, 247, 5.
    Convertas, 352, 4.
    Converteris, 352, 6.
    Convertit, 223, 5.
    Convictum, 56, 6.
    Convincat, 229, 5.
    Convinci, 57, 3.
    Copia, 105, 6.
    Copia, 135, 2.
    Copias, 36, 4.
    Copiosus, 179, 6.
    Coquit, 117, 3.
    Coram, 137, 10.
    Corda, 211, 6. 272, 2. 277, 12.
    Corde, 243, 5.
    Cordis, 269, 6.
    Cori, 290, 7.
    Cornu, 64, 3. 64, 6. 105, 6.
    Cornua, 207, 2. 290, 1.
    Coro, 26, 3.
    Corollarii, 979, 5.
    Corollarium, 231, 3. 231, 9.
    Corona, 271, 6. 271, 21.
    Corpora, 320, 7.
    Corporales, 344, 10.
    Corporalem, 210, 2.
    Corpore, 5, 4 277, 6. 283, 28, aliisque locis 4.
    Corporea, 245, 3.
    Corporeis, 97, 231.
    [Col. 1381] Corpori, 277, 18. 343, 6.
    Corporibus, 209, 4. 297, 7. 297, 8, aliisque locis 3.
    Corporis, 126, 3. 178, 13. 209, 1, aliisque locis 8.
    Corporum, 283, 27. 340, 11. 343, 6.
    Corpus, 147, 5. 147, 8 bis, aliisque locis 9.
    Correctionis, 280, 18.
    Corrigendi, 304, 5.
    Corrigi, 280, 15.
    Corrigit, 305, 2. 306, 2.
    Corriperet, 48, 3.
    Corroborent, 258, 6.
    Corrumpat, 305, 24.
    Corrumpunt, 238, 23.
    Corruptionem, 237, 15.
    Cortex, 238, 13.
    Corticem, 238, 10.
    Corusci, 261, 3.
    Coruscus, 262, 4.
    Cotidie, vide Quotidie.
    Crastinum, 348, 12.
    Creatis, 239, 12.
    Crebras, 266, 9.
    Crebris, 290, 6.
    Crebro, 304, 11.
    Credamus, 335, 24. 345, 5.
    Credant, 340, 3.
    Credantur, 328, 10.
    Credatis, 189, 2.
    Credatur, 232, 12. 247, 1. 273, 4, aliisque locis 2.
    Crede, 115, 5. 115, 6.
    Credenda, 282, 1.
    Credendum, 344, 12.
    Credente, 33, 8. 177, 4.
    Credere, 325, 3.
    Crederem, 288, 1.
    Crederes, 95, 7.
    Crederetur, 10, 3.
    Credi, 159, 5.
    Credidit, 78, 2.
    Credis, 83, 2. 86, 11. 336, 12.
    Credit, 107, 2. 161, 2.
    Creditur, 232, 5. 272, 3. 279, 6. 314, 4.
    Credo, 94, 2. 135, 1. 246, 27. 298, 19.
    Credunt, 180, 4. 325, 4.
    Creduntur, 61, 4. 111, 10. 219, 11, aliisque locis 3.
    Crescit, 17, 3. 276, 5.
    Crimen, 52, 3. 55, 1. 61, 3. 69, 6.
    Criminamur, 52, 2.
    Criminatione, 75, 7.
    Criminationem, 32, 4.
    Criminationibus, 32, 1.
    Crimine, 57, 3.
    Criminis, 51, 1. 59, 3. 60, 1.
    Croesum, 102, 11.
    Cruciatibus, 283, 22.
    Cruciatus, 148, 4. 283, 23.
    Crudelitatis, 148, 4.
    Cruento, 182, 9.
    Cruor, 142, 2. 182, 5.
    Cruore, 152, 3. 307, 5.
    Cui, 119, 8. 126, 1. 149, 9, aliisque locis 17.
    Cuicunque, 149, 9.
    Cuilibet, 283, 12.
    Cuipiam, 267, 8.
    Cuiquam, 72, 4. 239, 19. 279, 7.
    Cuique, 238, 8. 238, 21. 272, 1.
    Cuivis, 280, 14.
    Cujus, 14, 5. 31, 1. 33, 3, aliisque locis 20.
    Cujuspiam, 280, 21. 314, 1.
    Cujusquam, 101, 2. 280, 12.
    Cujusque, 45, 3. 122, 4. 136, 5. 149, 11. 325, 10.
    Culmina, 300, 3.
    Culmine, 269, 2.
    Culpae, 283, 18.
    Culpanda, 280, 16.
    Cultor, 314, 6.
    Cultu, 179, 10.
    Cultus, 269, 8.
    Cum praepos., 33, 1. 45, 1. 92, 4, [Col. 1381] aliisque locis 10.
    Cum conjunct., 10, 6. 24, 5. 26, 3, aliisque locis 163.
    Cum ante tum, 257, 2.
    Cumulum, 110, 4.
    Cumulus, 60, 5.
    Cuncta, 84, 9. 122, 4. 176, 6. 206, 4, aliisque locis 39.
    Cunctas, 299, 16.
    Cunctatione, 171, 9.
    Cunctis, 56, 3. 75, 3. 149, 6, aliisque locis 8.
    Cunctorum, 348, 5. 352, 20.
    Cunctos, 208, 1.
    Cunctum, 55, 2.
    Cunctus, 293, 2.
    Cupias, 201, 3.
    Cupiat, 219, 7.
    Cupidinem, 58, 1. 106, 9.
    Cupiditas, 177, 2.
    Cupiditatem, 266, 3.
    Cupido subst., 156, 3.
    Cupidum, 171, 4.
    Cupierunt, 146, 4.
    Cupis, 212, 6.
    Cupit, 241, 2. 301, 9.
    Cupita, 279, 8.
    Cupiunt, 216, 1. 279, 9.
    Cur, 20, 1. 68, 6. 83, 8, aliisque locis 14.
    Cura, 17, 3. 109, 6. 119, 7, aliisque locis 3.
    Curae, 83, 7.
    Curandum, 14, 3.
    Curas, 203, 4.
    Curasset, 195, 2.
    Curat, 98, 3. 128, 4.
    Curationem, 109, 2.
    Curationis, 82, 2.
    Curia, 110, 9.
    Currenti, 271, 5.
    Currere, 251, 4.
    Curribus, 225, 2.
    Curritur, 271, 6.
    Curru, 168, 4.
    Currum, 184, 7. 262, 3.
    Cursus, 301, 13.
    Cursum, 117, 2. 312, 1. 316, 3.
    Curvans, 184, 3.
    Curules, 110, 9. 197, 4.
    Curuli, 193, 1.
    Cutis, 5, 4.
    Cypriani, 48, 4.
    Cyro, 102, 11.

D
    Da, 226, 1. 226, 2 bis.
    Dabas, 248, 14.
    Dabat, 140, 3. 197, 3. 252, 7.
    Dabimus, 108, 3.
    Dabo, 231, 3.
    Daemonum, 295, 3.
    Damna, 76, 1.
    Damnamur, 57, 3.
    Damnatio, 50, 8.
    Danti, 212, 5.
    Dapes, 183, 4. 214, 6.
    Dare, 174, 4. 219, 26. 307, 4.
    Das, 221, 1.
    Dat, 238, 8.
    Datas, 182, 2.
    Datur, 164, 4.
    De, 14, 10. 43, 5. 52, 6, aliisque locis 82.
    Dea, 275, 4.
    Deae, 252, 5. 253, 5.
    Debeant, 298, 18.
    Debeantur, 287, 10
    Debeat, 219, 32.
    Debeatur, 83, 16.
    Debentur, 133, 16.
    Debet, 305, 16. 349, 17. 352, 18.
    Debita adject. 68, 8.
    Debitum, 313, 1.
    Deblateravi, 71, 1.
    Debui, 48, 5.
    Debuisset, 94, 10.
    Decederent. 50, 4
    Decem, 158, 7.
    Decernant, 299, 6.
    [Col. 1382] Decernas, 292, 3.
    Decernis, 265, 20.
    Decernit, 305, 6. 326, 23.
    Decerno, 313, 12.
    Decerpit, 271, 13.
    Decesserit, 120, 5.
    Decet, 305, 17.
    Decidet, 271, 12.
    Decipiat, 228, 6.
    Declinantes, 305, 4.
    Declivem, 22, 3.
    Declivia, 316, 7.
    Decora adject., 164 3
    Decorato, 193, 4.
    Decoris substant., 153, 3. 195, 4.
    Decrescit, 349, 21.
    Decretis, 52, 6.
    Decreto, 52, 8.
    Decrevisset, 50, 2.
    Decursis, 258, 8.
    Decus, 114, 4. 118, 8. 120, 4. 271, 13.
    Dedecus, 193, 2.
    Dederint, 146, 2.
    Dederit, 123, 5. 151, 1.
    Dedi, 272, 6.
    Dedisti, 95, 8. 111, 2.
    Dedit, 21, 1. 38, 1. 207, 1. aliisque locis 4.
    Deditae, 320, 9.
    Deducant, 222, 4.
    Deduci, 280, 16.
    Deducis, 216, 28.
    Deduxi, 30, 3.
    De esse, 271, 3. 282, 15.
    Deest, 230, 18.
    Defectum, 349, 13.
    Defectus, 53, 13.
    Defenderim, 55, 4.
    Defendunt, 59, 3.
    Defensione, 50, 3. 61, 11.
    Defensor, 238, 14.
    Defensorum, 283, 19. 283, 24.
    Defensum, 102, 12.
    Deferantur, 146, 6.
    Deferatur, 298, 3. 304, 5.
    Deferente, 282, 8.
    Deferentibus, 49, 1. 50, 6.
    Deferret, 52, 1
    Deficiant, 219, 1.
    Deficiente, 264, 11.
    Deficientis, 350, 14.
    Deficit, 267, 14. 272, 23. 349, 20.
    Deficiunt, 266, 16
    Defigere, 226, 3.
    Definiat, 313, 11.
    Definire, 314, 12.
    Definisti, 228, 4.
    Definit, 337, 15.
    Definita, 345, 13.
    Definitum, 158, 8.
    Definivimus, 268, 3. 313, 20.
    Definivit, 313, 23.
    Defixerat, 170, 2.
    Defixi, 30, 3.
    Defixo, 14, 7. 176, 1.
    Deflectat, 296, 19.
    Deflecte, 219, 13.
    Deflectere, 352, 3.
    Deflectuntur, 267, 5.
    Deflet, 103, 2. 121, 3. 252, 9.
    Deflexeris, 282, 9.
    Defluus, 89, 4. 302, 5. 316, 8
    Defossi, 314, 3.
    Defuerit, 199, 2.
    Defuisse, 264, 14.
    Defunctum, 191, 3. 281, 14.
    Degas, 212, 9.
    Degener, 121, 1. 208, 6
    Degenerent, 205, 16.
    Degentis, 125, 3.
    Degentium, 348, 5.
    Degunt, 297, 2.
    Degustare, 93, 6.
    Degustata, 171, 3.
    Dehinc, 175, 3. 199, 11. 245, 3.
    Dei, 229, 18. 232, 21. 248, 14, aliisque locis 3.
    Dejecerint, 321, 2.
    [Col. 1383] Dejeci, 45, 6.
    Dejecit, 14, 4. 94, 1. 272, 27.
    Dejectum, 14, 10.
    Deinceps, 14, 7. 33, 4. 217, 2.
    Deinde, 102, 12.
    Delapsa, 31, 3.
    Delatio, 50, 7.
    Delationem, 49, 2.
    Delationum, 61, 8.
    Delatorem, 52, 1.
    Delatoris, 48, 4. 25, 4. 193, 5.
    Delatorum, 53, 6. 75, 4.
    Delatum, 55, 2.
    Delectant, 247, 15. 202, 14.
    Delectantur, 268, 18.
    Delectat, 110, 5. 124, 2. 133, 8. 157, 20.
    Delectationis, 178, 12.
    Delectet, 179, 18.
    Delector, 313, 6.
    Delectus, 109, 6.
    Delegeras, 43, 4.
    Deleri, 110, 7.
    Delevit, 158, 2.
    Delibare, 292, 13.
    Delicatissimus, 122, 4.
    Delicias, 111, 3. 120, 6.
    Deliciis, 305, 22.
    Delictis, 122, 1.
    Deligendo, 180, 7.
    Demersi, 216, 4.
    Demersit, 310, 3.
    Demerso, 238, 10.
    Demonstra, 171, 9.
    Demonstrandum, 228, 2. 335, 17.
    Demonstrare, 325, 12.
    Demonstrat, 166, 1. 229, 5. 267, 19.
    Demonstrationibus, 126, 1. 156, 5.
    Demonstratis, 231, 1.
    Demonstratum, 236, 13. 265, 4. 296, 17
    Demonstratur, 264, 4.
    Demonstravimus, 219, 9.
    Demonstrem, 206, 2.
    Demonstret, 280, 8.
    Demulcet, 111, 3.
    Demum, 281, 24 334, 7.
    Denique, 157, 13.
    Dente, 182, 9. 276, 5. 286, 2.
    Deo, 53, 14. 58, 6. 84, 2, aliisque locis, 16.
    Deos, 231, 6. 272, 8. 272, 9.
    Depellant, 188, 14. 192, 3.
    Depellat, 83, 5.
    Depellere, 219, 3.
    Depellit, 149, 13.
    Deplorasti, 83, 7.
    Deponere, 201, 3.
    Depositor, 314, 7.
    Deposituros, 283, 22.
    Deposuit, 247, 18.
    Deprecabamur, 249, 2.
    Deprecandi, 328, 2. 328, 5.
    Deprecetur, 328, 3.
    Deprehendatur, 388, 4.
    Deprehendisti, 94, 6. 217, 6.
    Deprehenditur, 187, 7.
    Deprimit, 238, 20.
    Depugnant, 297, 4.
    Depulit, 242, 6.
    Depulsa, 258, 11.
    Depulsione, 72, 7.
    Depulsor, 297, 14.
    Depulsus, 49, 2.
    Derelinquit, 267, 15, 298, 25.
    Descendens, 314, 15.
    Descendere, 102, 9.
    Descendit, 267, 17. 351, 30.
    Descendunt, 131, 1.
    Describas, 239, 22.
    Describeres, 43, 7.
    Deseras, 112, 5.
    Deserat, 60, 8. 208, 8.
    Desererem, 32, 2.
    Deserentur, 266, 13.
    Deserit, 80, 6. 93, 9. 191, 2. 218, 30.
    Deserta, 273, 9.
    Deserti, 266, 23. 279, 14.
    Desertos, 264, 4.
    [Col. 1383] Deserunt, 267, 5.
    Desiderabas, 187, 14.
    Desiderant, 178, 5. 180, 2. 238, 19, aliisque locis 2.
    Desiderare, 176, 5.
    Desiderari, 178, 16. 265, 5.
    Desideras, 52, 1 212, 7.
    Desiderat, 178, 19. 187, 15. 218, 31, aliisque locis 3.
    Desideratis verbum, 135, 1.
    Desideratur, 232, 15. 240, 2.
    Desiderent, 239, 13. 268, 16. 268, 17.
    Desideres, 103, 8.
    Desideret, 237. 15.
    Desideretur, 219, 25. 239, 22.
    Desiderio, 92, 2. 119, 4.
    Desidero, 231, 23. 246, 2. 265, 21. 287, 13.
    Desidit, 340, 21.
    Desierint, 108, 7.
    Desierit, 74, 2. 136, 10. 272, 2. 273, 9.
    Designare, 172, 1.
    Designarem, 9, 2.
    Designat, 335, 16.
    Desinant, 272, 23.
    Desinat, 349, 4.
    Desine, 166, 11.
    Desinet, 297, 26.
    Desinit, 74, 3. 132, 5. 174, 4, aliisque locis 4.
    Desinite, 212, 14.
    Desinunt, 195, 7. 267, 6. 351, 21.
    Desipis, 347, 8.
    Desistam, 52, 4.
    Desisti, 85, 6.
    Desistis, 137, 12. 222. 9.
    Desistit, 96, 2. 194, 12. 219, 3. 272, 23
    Desistunt, 267, 7.
    Desit, 264, 11. 265, 25, 336, 8.
    Desolatum, 109, 5.
    Despectiores, 194, 5.
    Despiciens, 350, 28.
    Despicit, 218, 32. 260, 1. 347, 7.
    Despiciunt, 298, 7.
    Destinatum, 187, 2.
    Destiterit, 237, 4.
    Destituit, 86, 9.
    Destituta, 239, 24.
    Destitutus, 343, 10.
    Destruitur, 279, 18.
    Desuper. 27, 3. 36, 6. 337, 8. 352, 20.
    Det, 254, 8.
    Detegas, 42, 3.
    Detegat, 290, 4.
    Detegit, 165, 3.
    Deterat, 172, 9.
    Deteriora, 282, 10.
    Deteriorem, 297, 28.
    Deterrent, 298, 16.
    Detexit, 166, 9.
    Detinetur, 273, 8.
    Detorqueri, 325, 1.
    Detrahat, 269, 7.
    Detraherent, 13, 2.
    Detrahunt, 122, 7. 277, 16.
    Detraximus, 100, 4.
    Detraxit, 35, 2. 46, 3.
    Detrectantium, 247, 6.
    Detrudat, 272, 28.
    Detruditis, 136, 5.
    Detrusisti, 282, 10.
    Detulere, 57, 4.
    Detulisse, 44 10.
    Deum, 83, 4. 84, 9. 208, 5, aliisque locis 18.
    Deus, 44, 9. 54, 2. 80, 2, aliisque locis 20.
    Devenerit, 194, 9.
    Deviae, 212, 1.
    Deviis, 241, 2. 313, 4.
    Devios, 166, 6. 214, 1.
    Devitare, 239, 15.
    Devitat, 237, 19.
    Devius, 177, 3.
    Devorassent, 48, 2.
    [Col. 1384] Dextera, 12, 1.
    Dextra, 184, 3.
    Dextra, 97, 1.
    Dic, 84, 1. 84, 6.
    Dicam, 119, 5. 246, 28. 280, 11.
    Dicamus, 267, 9. 350, 7.
    Dicantur, 210, 2. 352, 16.
    Dicas 351, 3.
    Dicatur, 326, 7.
    Dicebas, 170, 6. 239, 28. 248, 11. 248, 15.
    Dicendi, 108, 3.
    Dicentes, 344, 2.
    Dicere, 53, 5. 165, 4. 179, 17, aliisque locis 2.
    Diceremur, 56, 5.
    Dicerent, 283, 23.
    Diceretur, 53, 9.
    Dices, 262, 7.
    Dici, 219, 12. 279, 1. 281, 26. 297, 7.
    Dicimur, 51, 1.
    Dicis, 171, 5. 318, 1.
    Dicitur, 159, 6. 228, 8. 350, 15.
    Dictant, 2, 3.
    Dictantes, 12, 3.
    Dictat, 168, 25.
    Dictum, 210, 4.
    Dicturam, 246, 26.
    Dicturum, 54, 6. 336, 1.
    Didiceram, 44, 7.
    Didiceris, 249, 9.
    Didicisti, 103, 5. 157, 2. 272, 21.
    Die, 50, 6.
    Diebus, 89, 6.
    Diem, 27, 5. 50, 4. 168, 3, aliisque locis 2.
    Dies, 83, 5. 10, 22. 112, 4, aliisque locis 5.
    Differas, 292, 14.
    Differentibus, 343, 9.
    Differre, 218, 14. 288, 4.
    Differt, 273 7.
    Difficiliori, 324, 1.
    Difficilis, 280, 5.
    Difficultas, 305, 19.
    Difficultate, 157, 11.
    Diffluere, 178, 4. 295, 18. 305, 21.
    Diffundi, 295. 17.
    Diffundunt, 238, 11.
    Diffusa, 162, 7.
    Digerit, 294, 4.
    Digesta, 294, 6.
    Digna, 350, 5. 350, 20.
    Dignam, 2 5, 8.
    Dignissima, 312, 3.
    Dignissime, 230, 1.
    Dignissimum, 137, 8. 177, 5. 179, 10, aliisque locis 2.
    Dignitas, 149, 16. 150, 1. 193, 10. 194, 5.
    Dignitate, 146, 8. 256, 1.
    Dignitatem, 57, 4. 136, 4.
    Dignitates, 110, 4. 180, 2. 192, 1, aliisque locis 4.
    Dignitatibus, 61, 5. 145, 1. 146, 8, aliisque locis 6.
    Dignitatis, 57, 5. 145, 2. 194, 2.
    Dignitatum, 101, 1.
    Dignius, 230, 23.
    Dignius, 149, 6.
    Dignos, 149, 16. 193, 6. 283, 29. 297, 5.
    Dignoscere, 14, 6.
    Dignoscit, 297, 11. 319, 3. 350, 13. 350, 25.
    Dignum, 157, 19. 193, 9. 216, 5, aliisque locis 2.
    Diis, 297, 21.
    Dijudicat, 337, 8.
    Dilabatur, 249, 3.
    Dilabitur, 228, 14.
    Dilabuntur, 320, 7.
    Dilatare, 157, 17.
    Dilige, 286, 8.
    Diligenter, 334, 4.
    Diligentia, 238, 14.
    Diluvium, 146, 2.
    Diminutis, 228, 12.
    [Col. 1385] Dimissos, 281, 23.
    Dimotis, 87, 6.
    Dira, 277, 17.
    Dirigebas, 54, 7.
    Dirigens, 296, 16. 299, 18.
    Diripiendas, 36, 5.
    Discedens, 166, 10.
    Discedit, 295, 16. 295, 18.
    Discedunt, 101, 12.
    Disceres, 281, 21.
    Discernat, 319, 3.
    Discernendo, 343, 7.
    Discernere, 297, 6.
    Discernitis, 350, 27.
    Discerpentibus, 299, 5.
    Discesseris, 93, 5.
    Discesserit, 94, 13. 299, 13.
    Discessi, 103, 6.
    Disciderunt, 33, 7.
    Disciplinis, 60, 2.
    Discit, 244, 2.
    Discordant, 157, 18.
    Discordia, 330, 4.
    Discordiae, 45, 1.
    Discordias, 48, 5.
    Discors, 246, 8. 301, 15. 329, 1.
    Discrepant, 230, 16. 236, 14.
    Discrepare, 218, 22. 347, 4.
    Discreparent, 231, 25. 236, 8.
    Discretionem, 231, 23.
    Discretionis, 10, 4.
    Discriminis, 61, 9.
    Discussa, 26, 1.
    Disjice, 226, 4.
    Disjunctum, 328, 12.
    Dispensans, 352, 22.
    Dispensari, 298, 19.
    Dispensatio, 297, 28.
    Dispertit, 218, 23.
    Displicere, 35, 6.
    Disponat, 296, 16.
    Disponentem, 299, 21.
    Disponentis, 247, 3.
    Disponeret, 246, 12.
    Disponit, 246, 21. 246, 23. 247, 13, aliisque locis, 6.
    Disposite, 298, 11.
    Dispositio, 294, 1.
    Dispositione, 352, 7.
    Dispositionis, 288, 7.
    Dispositissima, 257, 14.
    Dispositos, 246, 10.
    Disposuit, 294, 13. 295, 7.
    Disputabas, 248, 17.
    Disputationis, 313, 7.
    Dissentiant, 299, 5.
    Dissentire, 232, 19.
    Dissepta, 303, 4.
    Disseptum, 328, 12.
    Disseram, 145, 1. 200, 1.
    Disserebas, 43, 6. 248, 12.
    Disserere, 281, 17.
    Disseris, 345, 3.
    Disserui, 205, 5.
    Disseruit, 293, 1.
    Dissideant, 272, 12.
    Dissident, 286, 3.
    Dissidentes, 180, 6.
    Dissiliet, 248, 1.
    Dissimile, 297, 8.
    Dissimiles, 299, 10.
    Dissimillimi, 35, 3.
    Dissimulare, 352, 26.
    Dissociantur, 316, 2.
    Dissociaret, 24, 8.
    Dissolvantur, 238, 24.
    Dissolvat, 112, 3.
    Dissolvere, 325, 4.
    Dissolvi, 213, 5. 237, 4.
    Dissolvitur, 237, 7.
    Dissolutis, 30, 1.
    Dissonae, 61, 1.
    Dissonare, 336, 7.
    Distant, 286, 3.
    Distantes, 157, 10.
    Distenditur, 157, 4.
    Distinctione, 133, 6.
    Distingueris, 133, 12.
    Distractus, 212, 8.
    [Col. 1385] Distrahunt, 76, 5.
    Distraverint, 237, 10.
    Distribuit, 298, 4. 334, 2.
    Distributa, 294, 4.
    Distributae, 237, 9.
    Ditetis, 214, 6.
    Diu, 200, 5. 334, 3.
    Divelleret, 246, 8.
    Diversa, 218, 21. 230, 3. 230, 15, aliisque locis 7.
    Diversam, 229, 19.
    Diversarum, 157, 17.
    Diversis, 180, 4. 246, 6. 265, 2. 343, 9.
    Diversitas, 246, 8.
    Diversitate, 157, 11.
    Diverso, 176, 3. 177, 1.
    Diversum, 76, 5. 230, 2. 230, 4, aliisque locis 4.
    Diversus, 237, 2.
    Dives, 107, 1. 190, 1
    Dividentibus, 239, 1.
    Dividis, 66, 4.
    Dividit, 340, 17.
    Divina, 257, 2. 293, 9. 295, 6, aliisque locis 5.
    Divina, 292, 10. 296, 11. 297, 19. 352, 7.
    Divinae, 83, 6. 86, 11. 248, 9, aliisque locis 13.
    Divinam, 273, 9. 325, 7. 345, 2, aliisque locis 4.
    Divinarum, 43, 5.
    Divinationem, 334, 2.
    Divini, 299, 16. 343, 14. 350, 20. 351, 7.
    Divinis, 295, 1. 320, 4.
    Divinitas, 230, 22. 231, 4.
    Divinitatem, 231, 6.
    Divinitati, 295, 11.
    Divinitatis, 231, 4.
    Divinitus, 118, 5.
    Divino, 350, 17.
    Divinum, 135, 9. 219, 32. 297, 25, 351, 19.
    Divinus, 350, 28. 352, 9.
    Divisa, 340, 18.
    Divites, 188, 12.
    Divitiae, 131, 5. 132, 8. 137, 6. 150, 1.
    Divitiarum, 166, 12.
    Divitias, 132, 10. 134, 11. 178, 5, aliisque locis 2.
    Divitiis, 134, 12. 177, 4. 187, 8, aliisque locis 2.
    Diuturnior, 280, 1. 281, 21.
    Diuturnitas, 239, 9.
    Diuturnitate, 158, 6.
    Diuturnitatem, 158, 10.
    Dixerat, 312, 1.
    Dixerim, 61, 2.
    Dixeris, 267, 11. 273, 1.
    Dixi, 314, 11.
    Diximus, 177, 1. 195, 4. 229, 15, aliisque locis 2.
    Dixisti, 75, 2. 257, 4. 312, 4.
    Dixit, 25, 4. 210, 8.
    Doceat, 242, 2.
    Doctrina, 243, 3.
    Docui, 247, 2.
    Docuisti, 304, 7.
    Documenta, 52, 1.
    Doleas, 134, 8.
    Dolor, 5, 2. 76, 2. 76, 5. 90, 3.
    Dolore, 71, 1. 92, 5. 119, 4. 283, 9.
    Dolorem, 257, 3.
    Dolores, 12, 5. 209, 3
    Doloribus, 126, 6. 179, 17.
    Doloris, 109, 2.
    Doluisti, 75, 7. 86, 3.
    Domesticis, 248, 19.
    Domet, 202, 2.
    Dominae, 95, 8.
    Dominam, 95, 3. 101, 11.
    Dominatam, 155, 2.
    Dominis, 270, 10.
    Domino, 134, 4.
    Dominos, 253, 1. 269, 10.
    Dominum, 251, 13. 309, 7.
    [Col. 1386] Dominus, 262, 1. 302, 12.
    Domitor, 182, 10.
    Domo, 110, 8. 257, 14.
    Domos, 252, 2. 260, 6.
    Domuit, 308, 7.
    Domum, 129, 5. 179, 5. 258, 9.
    Domus, 59, 1. 162, 8.
    Domus, 45, 5. 134, 4.
    Dona nomen, 131, 3. 254, 5.
    Donamus, 254, 3.
    Donat, 234, 5. 311, 4.
    Donati, 281, 8.
    Donec, 260, 6.
    Dorsa, 261, 8.
    Dotes, 119, 2.
    Draconi, 309, 3.
    Duae, 351, 9.
    Dubio procul, 351, 30.
    Dubitabilis, 268, 15.
    Dubitabis, 264, 17.
    Dubitandum, 246, 3. 246, 4.
    Dubitare, 239, 14. 264, 15. 272, 11.
    Dubitari, 126, 3. 188, 8. 218, 5, aliisque locis 3.
    Dubitas, 265, 24. 283, 6.
    Dubitat, 119, 9. 125, 9. 149, 8, aliisque locis 2.
    Dubitatio, 298, 12.
    Dubitatione, 292, 6.
    Dubitatur, 336, 5.
    Dubitaverit, 248, 2.
    Dubites, 288, 8.
    Dubitet, 229, 4.
    Dubito, 238, 2. 264, 1.
    Dubium, 149, 4. 212, 1. 232, 2. 263, 13.
    Ducatur, 327, 17.
    Duce, 36, 2.
    Ducem, 276, 12.
    Ducendam, 335, 22.
    Ducere, 171, 5. 254, 15.
    Duces verbum, 130, 1.
    Duci verbum, 283, 18. 349, 14.
    Ducimus, 239, 5.
    Ducis nomen, 275, 1.
    Ducis verbum, 221, 5.
    Ducit, 186, 4. 266, 11. 294, 11, aliisque locis 2.
    Ducitur, 298, 4.
    Ductu, 258, 11.
    Dudum, 89, 4. 98, 1. 239, 16, aliisque locis 5.
    Dulcedinem, 299, 24.
    Dulcedinis, 93, 8. 108, 5.
    Dulcedo, 123, 7.
    Dulces, 14, 2.
    Dulcescant, 171, 4.
    Dulci, 183, 4 183, 10. 252, 10.
    Dulcia, 297, 9.
    Dulcibus, 6, 1. 12, 6.
    Dulcior, 174, 1.
    Dum, 7, 3. 9, 1. 61, 3. 92, 5, aliisque locis 23.
    Duo, 230, 15. 264, 9. 265, 16.
    Duobus, 330, 1.
    Duorum, 111, 1.
    Duos, 110, 7. 223, 3.
    Dura, 98, 4. 238, 23. 288, 3.
    Duram, 291, 1.
    Durare, 303, 7.
    Durat, 239, 9.
    Duri, 308, 6.
    Duris, 298, 5.
    Durum, 280, 7.
    Dux, 36, 4. 227, 1.
    Duxerit, 168, 5.

E
    E, 210, 4. 340, 2.
    E contrario, 325, 6.
    E converso, 325, 16.
    Ea nomin. sing., 84, 12. 92, 2 159 6, aliisque locis 9.
    Ea nomin. plur., 213, 7. 230, 19. 238, 17, aliisque locis 7.
    Ea accus. plur., 60, 6. 75, 5. 134, 12, aliisque locis 19.
    Ea, 33, 7. 92, 7. 102, 9, aliisque locis 8.
    [Col. 1387] Eadem, 94, 10. 94, 17. 132, 6, aliisque locis 16.
    Eadem ablat., 11, 2.
    Eam, 30, 3. 74, 2. 86, 10, aliisque locis 12.
    Eamdem, 11, 8. 146, 5. 232, 18, 336, 17.
    Earum, 44. 3. 132, 1. 238, 4. 336, 6.
    Eas, 44, 2. 189, 2. 192, 4, aliisque locis 3.
    Eat, 173, 4.
    Ebore, 74, 4.
    Ebrius, 179, 5.
    Ecce, 2, 3.
    Echinis, 215, 8.
    Edat, 174, 2.
    Edisseras, 292, 3.
    Edit, 208, 2.
    Edita, 105, 3. 275, 5.
    Edixit, 50, 4.
    Educatus, 24, 2.
    Educavi, 101, 6.
    Effecerat, 52, 6.
    Effecisse, 53, 12. 264, 16.
    Effecit, 201, 1.
    Effectibus, 149, 13.
    Effectu, 149, 19.
    Effectum, 232, 14. 294, 10. 299, 12.
    Effectus, 237, 2. 264, 10. 266, 17, aliisque locis 2.
    Effeta, 228, 14.
    Effeto, 5, 4. 22, 1.
    Efficacem, 280, 9. 335, 1.
    Efficacior, 201, 6.
    Efficax, 198, 5. 320, 5.
    Efficere, 148, 11, 187, 6. 198, 1. 264, 2.
    Efficiendum, 61, 10.
    Efficiens, 341, 2.
    Efficientia, 246, 11. 267, 18.
    Efficientiam, 236, 10.
    Efficit, 126, 8. 149, 16. 150, 4, aliisque locis 3.
    Effingere, 349, 19.
    Efflagito, 170, 7.
    Effugere, 352, 5.
    Effundendo, 132, 2.
    Effuso, 152, 3.
    Egeat, 218, 2. 218, 15. 219, 2. 246, 19.
    Egebit, 188, 6.
    Egens, 179, 8.
    Egentem, 107, 2.
    Egere, 217, 10. 218, 11.
    Egeret, 188, 7.
    Eget, 43, 1. 187, 14. 187, 15 bis.
    Egimus, 281, 17.
    Ego, 14, 5. 43, 1. 45, 3, aliisque locis 24.
    Egrediare, 248, 9.
    Egrediaris, 248, 8.
    Eheu, 7, 1. 214, 1.
    Ei, 73, 3. 83, 2. 95, 3, aliisque locis 4.
    Eidem, 280, 23. 319, 1.
    Eis, 123, 2. 131, 3. 146, 7, aliisque locis 10.
    Eisdem, 50, 6. 110, 9. 136, 7. 298, 14.
    Ejus, 12, 1. 12, 5. 25, 4, aliisque locis 12.
    Ejusdem, 44, 4. 271, 4.
    Elabi, 281, 9.
    Elaborant, 177, 5.
    Elaborat, 238, 9.
    Eleaticis, 14, 1.
    Elegi nomen, 3, 1.
    Elegisti, 95, 4.
    Elementa, 222, 2. 296, 5. 301, 17.
    Elementum, 11, 7.
    Elephantos, 212, 12.
    Elicit, 299, 12.
    Eligendae, 200, 4.
    Eliminat, 299, 21.
    Elinguem, 24, 6.
    Elucet, 119, 6.
    Eludere, 92, 4.
    Elusus, 78, 3.
    Emarcescere, 305, 22.
    [Col. 1387] Emendant, 298, 16.
    Emeres, 118, 9.
    Emerunt, 298, 9.
    Emetiendum, 313, 4.
    Emicat, 28, 1.
    Eminent, 266, 18.
    Eminet, 43, 2.
    Eminus, 336, 18.
    Emisses, 166, 11.
    Emissus, 27, 4.
    Emtam, 254, 4.
    En, 324, 1.
    Enatabimus, 120, 4.
    Enatet, 347, 1.
    Enervatius, 267, 2.
    Enim, 5, 1. 12, 6. 32, 6, aliisque locis 117.
    Ense, 286, 2.
    Eo nomen, 13, 2. 36, 7. 136, 5, aliisque locis 18.
    Eo adverbium loci, 186, 3. 212, 2.
    Eo loci, 314, 7.
    Eo quo magis, 194, 3.
    Eo ipso quod, 272, 7.
    Eo usque, 92, 4.
    Eo pro, ideo, 137, 7. 165, 5.
    Eodem, 33, 2. 50, 6. 187, 1, 351, 16.
    Eorum, 33, 10. 193, 3. 198, 2, aliisque locis 16.
    Eos, 135, 4. 193, 10. 194, 1, aliisque locis 10.
    Eosdem, 102, 2. 267, 9. 267, 10. 268, 8.
    Epicureum, 33, 4.
    Epicurus, 179, 1.
    Equitandi, 232, 14.
    Equitare, 232, 13.
    Equos, 174, 6. 285, 4.
    Erant, 11, 1.
    Erat, 8, 2. 32, 3. 43, 6, aliisque locis 5.
    Erectae, 266, 8.
    Ereptae, 188, 5.
    Ereptor, 273, 1.
    Erga, 94, 3.
    Ergo, 164, 5. 270, 7.
    Erigamur, 345, 10.
    Eripi, 125, 4.
    Eripiat, 188, 4.
    Eripies, 212, 5.
    Erit, 157, 21. 229, 6. 234, 1, aliisque locis 7.
    Errare, 179, 6.
    Erra, 94, 3.
    Error, 56, 3. 124, 3. 137, 1, aliisque locis 6.
    Errore, 33, 10. 36, 2. 327, 7.
    Erroris, 242, 4. 336, 12.
    Erubescant, 204, 5.
    Eructantibus, 146, 2.
    Es, 24, 1. 42, 1. 72, 3, aliisque locis 7.
    Escas, 182, 3. 183, 8. 239, 5.
    Esse, 33, 9. 44, 5. 48, 5, aliisque locis 324.
    Essem, 48, 6.
    Essent, 131, 3.
    Esset, 11, 7. 14, 6. 14, 7, aliisque locis 15.
    Est, 9, 3. 14, 11. 23, 1, aliisque locis 402.
    Esurire, 188, 12.
    Et, 3, 1.5, 2.5, 4, aliisque locis 193.
    Et initio periodi, 132, 7. 136, 1. 231, 8, aliisque locis 9.
    Et enim, 158, 6. 158, 10. 165, 5, aliisque locis 17.
    Etiam, 10, 7. 53, 3. 54, 4, aliisque locis 67.
    Etiamsi, 325, 13. 326, 2. 335, 14.
    Etsi, 112, 3. 179, 4. 257, 3, aliisque locis 2.
    Eum, 14, 2. 171, 2. 193, 8, aliisque locis 8.
    Eumdem, 295, 12.
    Eundo, 350, 4.
    Euphrates, 316, 1.
    Euri, 128, 2.
    Euridicen, 254, 114.
    [Col. 1388] Euripi, 97, 2.
    Euripidis, 210, 7.
    Eurus, 275, 3.
    Evacuabo, 352, 1.
    Evandri, 310, 5.
    Evaseras, 24, 2.
    Eveniant, 335, 25. 351, 23. 331, 26.
    Eveniat, 297, 26.
    Eveniendi, 325, 14. 335, 13.
    Evenire, 324, 5. 326, 4. 326, 2, aliisque locis 4.
    Evenirent, 335, 25.
    Evenit, 272, 28. 305, 12.
    Eveniunt, 326, 3. 335, 10.
    Eventum, 60, 6. 313, 9. 314, 14, aliisque locis 3.
    Eventura, 326, 8. 326, 21. 335, 24. aliisque locis 3.
    Eventurum, 325, 5. 326, 15, 351, 3.
    Eventus, 55, 7. 326, 6. 326, 11, aliisque locis 5.
    Evici, 74, 4.
    Evidentius, 267, 19.
    Evitari, 326, 12.
    Evolet, 222, 4.
    Evolvere, 292, 2.
    Ex, 87, 1. 87, 4. 94, 14, aliisque locis 66.
    Exacerbare, 298, 21.
    Exa erbasse, 48, 5.
    Exacerbes, 95, 4.
    Exaequatis, 145, 2.
    Exaequetur, 273, 3.
    Exaestuantis, 97, 2.
    Exaggerat, 288, 2.
    Exarescere, 238, 4.
    Exarmaveris, 40, 4.
    Excedere, 344, 11.
    Excedunt, 295, 11.
    Excellat, 136, 9.
    Excellentiam, 58, 5. 133, 7.
    Excellenter, 298, 1.
    Excellentioribus, 282, 8.
    Excellentis, 136, 2.
    Excellentissimum, 179, 15.
    Excelsa, 279, 18. 352, 25.
    Excelso, 350, 16.
    Exceperit, 55, 7.
    Excepi, 45, 4.
    Exceptas, 239, 4.
    Excessit, 14, 5.
    Excipiat, 106, 3.
    Excitans, 341, 5.
    Excitantis, 38, 5.
    Excitare, 283, 15. 285, 1.
    Excitat, 234, 10.
    Excitatur, 243, 3.
    Excitaveris, 264, 2.
    Excitet, 343, 4.
    Excitus, 341, 10.
    Exclamare, 61, 12.
    Exclamat, 204, 2.
    Excogitari, 204, 4. 229, 3. 239, 23, aliisque locis 2.
    Exegimus, 249, 2.
    Exemplar, 43; 8.
    Exempli, 280, 19. 311, 2.
    Exemplo, 221, 5. 336, 17.
    Exemplorum, 198, 3.
    Exemplum, 280, 16 298, 10.
    Exemtam, 159, 9.
    Exercendi, 304, 4.
    Exercere, 102, 1. 147, 8. 268, 17.
    Exerceri, 281, 16.
    Exercet, 18, 5. 176, 3. 273, 2. 305, 2. 306, 2.
    Exercetur, 295, 2.
    Exercitatione, 166, 5. 298, 6.
    Exercitii, 299, 2.
    Exercitus, 36, 1.
    Exercuit, 314, 10.
    Exeris, 347, 9.
    Exhausti, 261, 6. 292, 5.
    Exhorreat, 122, 3.
    Exhortatio, 312, 2.
    Exigeretur, 47, 4.
    Exigua, 212, 11.
    Exiguae, 157, 1.
    [Col. 1389] Exigui, 350, 1.
    Exiguis, 157, 8.
    Exilis, 156, 4.
    Existat, 228, 6. 257, 5. 338, 1.
    Existendi, 335, 31. 351, 3.
    Existendo, 351, 23.
    Existere, 228, 5. 230, 8. 313, 14, aliisque locis 2.
    Existimant, 297, 3. 298, 15.
    Existimare, 229, 20.
    Existimari, 72, 3. 109, 4. 149, 7. 265, 27.
    Existimas, 86, 6. 111, 8. 257, 13, aliisque locis 3.
    Existimat, 320, 1. 335, 3. 336, 11.
    Existimatio, 60, 5. 60, 8.
    Existimatione, 61, 5. 136, 7.
    Existimatis, 137, 2.
    Existimaverim, 83, 3.
    Existiment, 279, 15.
    Existimet, 326, 13.
    Existit, 295, 14. 337, 1.
    Existunt, 351, 30.
    Exitii, 55, 1.
    Exitus, 80, 7. 94, 16. 209, 5, aliisque locis 4.
    Exoptandas, 94, 18.
    Exopto, 279, 14.
    Exordiis, 296, 9.
    Exordio, 269, 19.
    Exordium, 219, 35. 228, 13. 337, 20.
    Exorsa, 91, 2. 313, 9.
    Exosa, 119, 3. 119, 10.
    Expedienda, 312, 2.
    Expedire, 334, 8.
    Expedita, 334, 4.
    Expediunt, 343, 8.
    Expellere, 199, 9.
    Expendero, 334, 8.
    Experimentum, 298, 8.
    Experior, 312, 4.
    Expertem, 272, 4.
    Expertes, 272, 17.
    Expertum, 210, 6.
    Expertus, 122, 3. 199, 7.
    Expetenda, 236, 13. 268, 9. 268, 10. 268, 12. 268, 13.
    Expetendae, 195, 8.
    Expetendorum, 219, 10. 232, 7. 232, 11. 266, 20.
    Expetendum, 150, 2.
    Expeti, 232, 9.
    Expetibilis, 147, 1.
    Expetitur, 232, 12.
    Explendam, 210, 2.
    Explere, 268, 17.
    Expleri, 188, 17.
    Expletur, 188, 17.
    Expleturas, 190, 2.
    Explicabas, 249, 1.
    Explicare, 165, 5. 210, 1. 292, 2. 299, 17.
    Explicaret, 246, 11.
    Explicari, 264, 11.
    Explicat, 340, 9.
    Explicata, 294, 6.
    Explicatio, 294, 5.
    Explicatur, 295, 16.
    Explicet, 162, 7. 289, 5.
    Exponam, 246, 5.
    Exprimere, 349, 23.
    Exsilii, 31, 2.
    Exsilium, 50, 1. 72, 1. 123, 3.
    Exsortes, 83, 6.
    Exspectare, 14, 8. 279, 16. 299, 24.
    Exspectas, 42, 3.
    Exspectationem, 111, 2.
    Exspectavi, 171, 2.
    Exspecto, 219, 30, 232, 3.
    Exspoliatum, 86, 3.
    Exstat, 208, 6.
    Exstet, 159, 6.
    Exstincti, 153, 3.
    Exstirpare, 84, 13.
    Exstiterit, 228, 12.
    Exstiturum, 351, 2.
    Exsul, 74, 2. 287, 4.
    Exsulare, 73, 3.
    Exsulat, 301, 15.
    [Col. 1389] Exsulem, 72, 1. 86, 3.
    Exsules, 263, 2.
    Extendisse, 205, 4.
    Extento, 346, 2.
    Exteros, 194, 15.
    Exteris, 341, 13.
    Externa, 133, 13. 249, 3.
    Externae, 221, 2.
    Externas, 17, 1.
    Externis, 135, 7.
    Externum, 249, 4.
    Extimescas, 40, 3.
    Extimis, 340, 2.
    Extimum, 261, 7.
    Extimus, 295, 15.
    Extra cum regimine, 337, 6.
    Extra sine regim., 124, 3. 237, 17. 238, 12, aliisque locis 5.
    Extrema, 228, 14. 272, 18. 280, 3. 320, 8.
    Extrema ablat., 14, 8.
    Extremam, 156, 2.
    Extremo, 11, 4 76, 3. 153, 6.
    Extrinsecus, 176, 8. 188, 6. 229, 17, aliisque locis 6.
    Extulisset, 10, 6.
    Exuberans, 298, 3.
    Exuberat 121, 1.
    Exuit, 307, 6.
    Exutus, 61, 5.

F
    Fabricii, 163, 1.
    Fabula, 254, 13.
    Fabulis, 247, 16.
    Fac, 171, 8.
    Facere, 126, 7. 148, 5. 128, 15, aliisque locis 11.
    Facerent, 299, 8.
    Faceres, 58, 6.
    Faceret, 52, 2.
    Faciam, 171, 9.
    Faciant, 132, 9. 299, 5. 350, 18.
    Facias, 352, 4.
    Faciat, 283, 12.
    Faciatis, 136, 3.
    Facie, 133, 9.
    Faciem, 30, 2.
    Facienda, 294, 12.
    Faciendae, 294, 9.
    Faciendum, 219, 32.
    Faciens, 199, 5.
    Facientem, 45, 4.
    Facientis, 283, 9.
    Facientium, 351, 31.
    Facies nomen, 43, 3. 74, 4. 276, 3. 347, 5.
    Faciet, 133, 14. 194, 10. 201, 5.
    Facile, 25, 2. 122, 2. 149, 18, aliisque locis 5.
    Facili, 139, 2.
    Facinoris, 56, 1.
    Facinorum, 257, 10. 279, 18.
    Facinus, 61, 10.
    Facis, 225, 4.
    Facit, 74, 6. 94, 14. 94, 18, aliisque locis 12.
    Faciunt, 188, 10. 189, 1. 268, 18, aliisque locis 2.
    Facta, 324, 6.
    Factae, 53, 9. 148, 2.
    Factum, 55, 6. 75, 6. 93, 4, aliisque locis 3.
    Facturum, 54, 7.
    Factus, 118, 9.
    Facultate, 337, 22.
    Facultatem, 336, 16.
    Facundiae, 110, 10.
    Falce, 173, 3.
    Fallacem, 7, 5.
    Fallacium, 87, 6.
    Fallax, 98, 2. 165, 2. 194, 13, aliisque locis 2.
    Falli, 241, 2, 324. 5. 324, 9.
    Fallit, 166, 2.
    Fallitur, 326, 22.
    Fallor, 219, 16.
    Falsa, 175, 1. 177, 3. 187, 7, aliisque locis 2.
    [Col. 1390] Falsae, 94, 5. 118, 1. 219, 13. 219, 16.
    Falsi, 55, 8.
    Falsis, 32, 1. 87, 4. 149, 18. 204, 3.
    Falsitate, 75, 3.
    Falsitati, 326, 16.
    Falsitatis, 327, 7.
    Falso adverb., 53, 4. 204, 5.
    Falsum, 158, 19. 217, 9. 280, 8.
    Fama, 156, 3. 157, 12. 157, 14, aliisque locis 4.
    Fama, 157, 7. 159, 3.
    Famae, 55, 6. 157, 20. 157, 22.
    Famam, 158, 4.
    Famem, 188, 14.
    Familiarem, 200, 3.
    Familiares, 33, 9.
    Familiaribus, 200, 1.
    Familiaris, 121, 2. 201, 6. 297, 22. 298, 21.
    Familiaritas, 198, 1.
    Familiaritatem, 92, 5.
    Familiarium, 54, 1.
    Famis, 47, 1.
    Famulae, 101, 11.
    Famulantibus, 295, 1.
    Famulari, 298, 18.
    Famulorum, 134, 3.
    Fas, 32, 3. 36, 8. 52, 8, aliisque locis 7.
    Fata, 4, 2.
    Fatalis, 294, 8. 295, 4. 295, 11, aliisque locis 3.
    Fateamur, 187, 5. 218, 15. 240, 3.
    Fateare, 188, 3.
    Fatebare, 335, 6.
    Fatebimur, 52, 4.
    Fatebor, 351, 6.
    Fateor, 188, 3. 219, 11. 265, 1, aliisque locis 2.
    Fati, 292, 9. 295, 10. 295, 19, aliisque locis 2.
    Fatigat, 270, 5.
    Fatigatum, 299, 24.
    Fatigatus, 313, 4.
    Fatiscant, 303, 4.
    Fatiscere, 328, 12.
    Fato, 294, 12. 295, 8. 295, 19.
    Fatum, 38, 1 285, 2. 293, 7, aliisque locis 7.
    Faucibus, 48, 2.
    Faveret, 7, 3.
    Favor, 178, 8.
    Favore, 101, 6.
    Febris, 213, 4.
    Fecerit, 93, 7. 132, 7. 149, 15. 185, 5.
    Fecimus, 100, 3.
    Fecisset, 283, 8.
    Fecit, 50, 8. 98, 4. 133, 15. 148, 5. 201, 5.
    Fecundae, 238, 6.
    Fefellit, 84, 5.
    Felicem, 8 1. 111, 7. 118, 1, aliisque locis 6.
    Felices, 86, 5. 187, 5. 280, 20.
    Felicia, 103, 3. 258, 5.
    Felicior, 280, 22.
    Feliciores, 280, 13.
    Felicis, 4, 1.
    Felicissimi, 122, 3.
    Felicissimum, 110, 1. 178, 3.
    Felicitas, 60, 7. 125, 7. 198, 2, aliisque locis 5.
    Felicitate, 298, 5. 298, 18.
    Felicitatem, 94, 12. 119, 3. 124, 3, aliisque locis 4.
    Felicitatis, 94, 5. 109, 5. 110, 4, aliisque locis 12.
    Felix, 6, 1. 99, 2. 121, 3, aliisque locis, 7.
    Fera, 286, 4.
    Feraces, 95, 7.
    Feracior, 215, 5.
    Feras verbum, 347, 10.
    Feratur, 125, 11.
    Fere, 57, 1. 157, 1. 178, 19. 179, 11.
    Ferendum, 13, 22.
    Ferire, 39, 2.
    Ferit, 29, 1. 211, 6. 341, 8.
    [Col. 1391] Feroces, 202, 2.
    Feros, 40, 1.
    Ferox, 273, 2.
    Ferre, 120, 7. 129, 2. 182, 4, aliisque locis 5.
    Fertilis, 21, 1.
    Fertur, 97, 2. 309, 6.
    Ferunt, 212, 11. 213, 8. 238. 6.
    Ferus, 152, 2, 308, 2.
    Fervens, 142, 10.
    Fervente, 291, 2.
    Ferventes, 115, 1.
    Fervet, 273, 1.
    Fervida, 66, 3. 302, 3.
    Fervor, 251, 11.
    Festinant, 178, 2.
    Festinare, 265, 3.
    Festinat, 210, 3. 299, 19.
    Festinent, 239, 25. 247, 2.
    Festinet, 237, 18.
    Festino, 313, 1.
    Festive, 158, 17.
    Fetuum, 296, 7.
    Fiant, 298, 12. 335, 32. 350, 17.
    Fiat, 296, 17.
    Fida manendi, 94, 13.
    Fide, 78, 3. 167, 1. 168, 17. 313, 7.
    Fidelibus, 138, 2.
    Fidelis, 163, 1.
    Fidelium, 166, 28.
    Fidem, 60, 1. 248, 19. 301, 19.
    Fides, 112, 4. 264, 8.
    Fidibus, 181, 6
    Fidis, 168, 24.
    Fient, 351, 21.
    Fierent, 336, 2. 351, 24.
    Fieret, 351 28.
    Fieri, 84, 10. 131, 4. 137, 2, aliisque locis 18.
    Fiet, 133, 19.
    Figere, 129, 6. 340, 7.
    Figit, 315, 2.
    Figura, 347, 8.
    Figuram, 336, 22. 336, 23. 337, 10.
    Figuras, 337, 19. 344, 10.
    Figuris, 346, 1.
    Filiae, 122, 1.
    Filicem, 173, 3.
    Filii, 122, 1.
    Filio, 53, 9.
    Filios, 210, 4.
    Filis, 11, 1.
    Fine, 68, 3. 106, 10. 126, 5, aliisque locis 4.
    Finem, 176, 4. 186, 2. 187, 3, aliisque locis 3.
    Fines, 178, 4.
    Fingat, 230, 3.
    Fingere, 221, 2.
    Fingi, 228, 12.
    Fingis, 92, 3.
    Fini, 185, 4.
    Finierat, 170, 1.
    Finiret, 280, 3.
    Finiri, 1226, 3. 281, 0.
    Finis, 84, 7. 84, 11. 86, 4. 226, 6. 240, 1.
    Finiti, 158, 11.
    Finitis, 158, 11.
    Firma nomen, 205, 9. 325, 2.
    Firma, 147, 10 258, 6. 335, 20.
    Firma verbum, 70, 10.
    Firmamentis, 283, 2.
    Firmat, 302, 15.
    Firmior, 299, 25.
    Firmiori, 344, 11.
    Firmioribus, 87, 2.
    Firmis, 304, 8. 305, 24.
    Firmissime, 228, 16.
    Firmissimis, 236, 1.
    Firmitas, 264, 7.
    Firmitate, 24, 3. 238, 12.
    Firmitati, 296, 1.
    Firmiter, 327, 5. 334, 4.
    Firmitudinem, 212, 13.
    Firmius, 230, 23.
    Firmius, 230, 15.
    Fit, 60, 7. 146, 7. 158, 1 aliisque locis 8.
    [Col. 1391] Fiunt, 231, 4. 231, 6. 236, 15, aliisque locis 6.
    Fixa, 295, 11.
    Fixisti, 239, 27.
    Fixit, 309, 2.
    Fixum, 265, 6.
    Flagellat, 270, 3.
    Flagitiosis, 44, 5.
    Flagitiosum, 61, 9.
    Flagrantes, 299, 9.
    Flagrantior, 251, 10.
    Flagrares, 171, 5.
    Flagrat, 331, 1.
    Flamina, 19, 2. 290, 7.
    Flammas, 238, 19. 289, 4. 301 9.
    Flammata, 152, 1.
    Flammis, 64, 4. 102, 12. 113, 4, aliisque locis 3.
    Flatibus, 17, 2. 105, 1. 128, 2.
    Flatu, 114, 1.
    Flatus, 95, 6.
    Flebilibus, 251, 3.
    Flebilis, 2, 2.
    Flectat, 181, 1.
    Flectendis, 335, 28.
    Flectere, 254, 7.
    Flectit, 184, 2. 301, 6. 302, 11.
    Flentes, 7, 2.
    Flere, 106, 2. 276, 7.
    Fles, 42, 2.
    Fletibus, 3, 1. 12, 2. 25, 5.
    Fletus, 98, 3.
    Flevisti, 76, 1.
    Flevit, 308, 1.
    Flexa, 18, 5.
    Flexeris, 172, 2.
    Flexerit, 254, 17.
    Flexos, 303, 2.
    Florente, 2, 1. 257, 8.
    Florere, 287, 6.
    Floribus, 20, 4. 102, 3. 133, 12.
    Florifer, 302, 2.
    Florum, 212, 17.
    Fluctibus, 102, 5. 114, 6, 128, 3. 215, 3.
    Fluctu, 93, 4. 290, 8.
    Fluctus, 70, 8. 270, 4.
    Fluens, 106, 11.
    Fluente, 190, 1.
    Fluentem, 166, 4.
    Fluitabunt, 239, 25.
    Fluitantes, 61, 7.
    Fluitantis, 221, 3.
    Fluitare, 86, 7. 317, 1.
    Fluituras, 296, 13.
    Flumina, 253, 10.
    Flumine, 316, 5.
    Fluxerit, 349, 9.
    Foderet, 314, 7.
    Fodiens, 314, 3.
    Fodisse, 314, 12.
    Fodit, 144, 1.
    Foedatam, 298, 22.
    Foedatus, 61, 5.
    Foedera, 70, 5. 329, 1
    Foederat, 307, 7.
    Foedere, 70, 10. 168, 21. 301, 1.
    Foedis, 202, 4. 273, 7.
    Foeditate, 137, 4.
    Foedum, 205, 4.
    Foedus, 168, 2. 299, 3.
    Fomenta, 109, 2. 131, 1.
    Fomentis, 87, 6.
    Fomes, 243, 5.
    Fomitem, 86, 9.
    Fons, 228, 7. 302, 12.
    Fonte, 303, 4. 314, 15. 316, 1. 328, 12.
    Fontem, 226, 2. 250, 2. 327, 4.
    Fontibus, 252, 6.
    Fore, 44, 2. 248, 13. 281, 21.
    Forenses, 188, 4.
    Forent, 101, 12. 231, 24.
    Foret, 10, 3. 50, 4. 194, 11, aliisque locis 3.
    Forinsecus, 343, 2.
    Forma, 115, 3. 221, 4. 228, 2. 232, 7. 249, 3.
    Forma, 237, 8. 337, 8.
    Formae, 212, 16.
    [Col. 1392] Formaliter 337, 12.
    Formam, 178, 20. 217, 1. 219, 12, aliisque locis 10.
    Formandi, 337, 19.
    Formans, 221, 6.
    Formare, 306, 1.
    Formares, 43, 9.
    Formas, 293, 3. 343, 4.
    Formidabilem, 102, 11.
    Formidandas, 94, 17.
    Formidat, 273, 5.
    Formidinum, 199, 9.
    Formidolosa, 157, 16.
    Formis, 294, 4. 341, 15. 347, 4.
    Fors, 96, 2. 317, 2.
    Forsitan, 247, 18. 279, 15. 297, 27. 298, 19. 298, 23.
    Fortasse, 53, 13.
    Forte, 165, 4. 194, 9. 267, 8. 279, 7. 352, 2.
    Fortem, 149, 9. 305, 17.
    Fortes, 311, 1.
    Fortiter, 247, 12.
    Fortitudinem, 149, 9.
    Fortitudo, 247, 18.
    Fortuita, 83, 3.
    Fortuitae, 118, 3.
    Fortuitam, 126, 3.
    Fortuiti, 314, 8.
    Fortuitis, 83, 1. 112, 3. 125, 1. 288, 1. 288, 4.
    Fortuito, 314, 4.
    Fortuitos, 316, 6.
    Fortuitum, 313, 21.
    Fortuna, 7, 3. 68, 7. 94, 12, aliisque locis 7.
    Fortuna, 111, 5. 150, 2. 178. 11, aliisque locis 3.
    Fortunae, 43, 2. 56, 3. 60, 6, aliisque locis 20.
    Fortunam, 38, 2. 50, 8. 76, 1, aliisque locis 11.
    Fortunarum, adversae et prosperae, 86, 6.
    Fortunas, 45, 3. 46, 3. 296, 8.
    Fortunatissimis, 122, 6.
    Fortunatum, 111, 8.
    Fortunatus, 166, 11.
    Fortunis, 105, 5.
    Fovens, 208, 7.
    Foverent, 12, 6.
    Fovet, 111, 3.
    Fovi, 101, 5.
    Fragiles, 267, 3.
    Fragili, 212, 11.
    Fragilis, 166, 3. 228, 15.
    Fragilissimae, 212, 10.
    Fragilitas, 264, 6.
    Fratre, 152, 2.
    Fratris, 64, 4. 307, 3.
    Fraude, 188, 5.
    Fraudes, 50, 1.
    Fraudibus, 61, 8. 75, 4. 273, 3.
    Fraus, 53, 5. 69, 8.
    Frementi, 290, 8.
    Fremit, 273, 4.
    Fremitu, 182, 7.
    Frena, 106, 9. 168, 14.
    Frenis, 73, 1. 90, 5.
    Frenos, 317, 2.
    Frequentia, 72, 7. 110, 8.
    Frigeret, 283, 19.
    Frigora, 222, 2. 301, 19
    Frigore, 66, 1. 291, 1.
    Frigoribus, 102, 4.
    Frigus, 188, 12. 188, 14.
    Frondes, 67, 3.
    Frondifluae, 66, 1.
    Fronte, 272, 12, 310, 2.
    Frontem, 165, 3. 347, 9.
    Frontibus, 50, 5.
    Fructum, 126, 6. 178, 3. 209, 4.
    Fructus, 110, 5. 133, 12. 133, 15.
    Fruens, 159, 8.
    Fruentes, 211, 2.
    Fruenti, 123, 8.
    Fruentium, 166, 3. 209, 4.
    Fruge, 173, 4.
    Frugem, 299, 9.
    [Col. 1393] Frugibus, 102, 3.
    Frui, 79, 6. 179, 18.
    Frustra, 162, 5. 264, 13. 327, 9. 335, 30. 352, 23.
    Frustrabatur, 10, 7.
    Fruticibus, 173, 2.
    Fucos, 92, 4.
    Fudit, 211, 4. 257, 1.
    Fueram, 31, 1.
    Fuerant, 272, 23.
    Fuerat, 146, 4. 237, 10.
    Fuerint, 323, 5. 327, 14. 336, 2.
    Fueris, 95, 4. 124, 6. 137, 12.
    Fuerit, 53, 13. 54, 3. 83, 4, aliisque locis 9.
    Fuga, 218, 26.
    Fugacibus, 115, 6.
    Fugacior, 212, 17.
    Fugam, 34, 1.
    Fugare, 135, 1. 192, 3. 203, 5.
    Fugato verbum, 90, 2.
    Fugax, 94, 15. 273, 5. 315, 2.
    Fugienda, 319, 3.
    Fugiendi, 280, 16. 343, 13.
    Fugiendo, 112, 6.
    Fugiendum, 320, 2.
    Fugiens, 94, 14. 129, 3.
    Fugit, 211, 5.
    Fuisse, 53, 9. 60, 2. 101, 3, aliisque locis, 7.
    Fuisset, 72, 4. 335, 15.
    Fuit, 143, 1. 247, 17.
    Fulgeat, 162, 8.
    Fulgent, 105, 4.
    Fulgenti, 290, 3.
    Fulgere, 134, 1. 212, 5.
    Fulgor, 133, 1.
    Fulminis, 39, 3.
    Fumificos, 39, 1.
    Fumosas, 11, 3.
    Functus, 194, 9.
    Fundamentum, 313, 17.
    Fundare, 73, 3.
    Fundat, 105, 5.
    Fundatur, 219, 34.
    Fundere, 88, 3.
    Funditur, 27, 3.
    Funditus, 38, 5.
    Funduntur, 5, 3.
    Funera, 251, 1.
    Fungi, 149, 4.
    Furentes, 40, 2.
    Furibundus, 308, 4.
    Furiosi, 36, 7.
    Furor, 142, 3.
    Fuscarent, 57, 5.
    Fuscet, 272, 9.
    Fusus, 142, 1.
    Futile, 205, 10.
    Futura, 325, 9. 326, 2. 326, 7, aliisque locis 12.
    Futurae, 94, 15. 352, 22.
    Futurarum, 351, 1. 352, 13.
    Futuri, 120, 2. 158, 4. 325, 2, aliisque locis 5.
    Futuris, 325, 14. 326, 1. 335, 2, aliisque locis 2.
    Futurorum, 325, 10. 325, 11. 328, 9, aliisque locis 3.
    Futurum, 324, 6. 325, 5. 325, 6, aliisque locis 5.

G
    Garrula, 183, 1.
    Gaudeamus, 102, 8. 133, 10.
    Gaudent, 70, 3. 185, 2. 347, 2.
    Gaudentium, 50, 1.
    Gaudet, 159, 8. 273, 3.
    Gaudetis, 140, 17.
    Gaudia, 90, 6.
    Gaudiis, 133, 13.
    Gaudio, 61, 7. 178, 3.
    Gaudium, 308, 5.
    Gelidae, 18, 3.
    Gelidi, 153, 7. 261, 2.
    Gelidum, 153, 1. 301, 4.
    Gemens, 107, 1. 251, 2
    Geminans, 252, 8.
    Gemit, 277, 8.
    Gemitus, 98, 4.
    [Col. 1393] Gemmarum, 133, 1. 133, 2. 137, 8.
    Gemmas, 143, 3. 214, 4.
    Gemmis, 215, 5.
    Generatim, 238, 16.
    Generatio, 293, 1.
    Genere, 228, 9.
    Generis, 118, 8. 343, 14.
    Genitum, 115, 8.
    Gens, 347, 6.
    Gentes, 199, 3. 205, 5. 290, 5.
    Gentibus, 157, 16.
    Gentis, 157, 22.
    Gentium, 157, 18. 195, 7.
    Genus, 106, 1. 109, 7. 118, 1, aliisque locis 8.
    Geometrae, 231, 1.
    Geram, 313, 8.
    Gerantur, 350, 11.
    Gerenda, 295, 8. 298, 2. 299, 6.
    Gerendarum, 295, 5.
    Gerendis, 155, 2. 293, 5.
    Gerens, 22, 1. 221, 6.
    Gerentis, 314, 9.
    Gerere, 165, 1. 193, 4.
    Geret, 168, 16.
    Geri, 297, 23.
    Geritur, 95, 2. 271, 4. 297, 18. 314, 1.
    Germanici, 53, 8.
    Germen, 208, 2.
    Gerunt, 305, 4.
    Geruntur, 271, 4. 271, 7. 314, 13.
    Gesserint, 299, 6.
    Gestabat, 12, 1.
    Gestare, 273, 4.
    Gestat, 350, 2.
    Gestent, 182, 2.
    Gestorum, 75, 2.
    Gestio, 165, 4.
    Gestiunt, 162, 5.
    Gigantes, 247, 17.
    Gignendi, 239, 10.
    Gignitur, 296, 3.
    Gladii, 199, 8.
    Gladiis, 200, 5.
    Gladio, 56, 5.
    Gladium, 137, 9.
    Gladius, 154, 4.
    Glande, 139, 3. 277, 4.
    Globi, 156, 7.
    Globum, 260, 2.
    Glomerantur, 26, 3.
    Glomeravit, 223, 3.
    Gloria, 4, 1. 157, 8. 157, 17. 159, 5. 204, 1.
    Gloria, 157, 21. 217, 4. 219, 4.
    Gloriae, 156, 3. 305, 18.
    Gloriam, 110, 10. 158, 19. 159, 3, aliisque locis 6.
    Gloriantur, 199, 11.
    Gloriari, 133, 11.
    Gloriosae, 298, 9.
    Gloriosum, 178, 2. 205, 7.
    Gnatae, 307, 7.
    Gradiens, 351, 27.
    Gradientem, 351, 15.
    Graditur, 351, 15.
    Gradu, 8, 2.
    Gradum, 262, 8.
    Gradus, 11, 6.
    Grajae, 307, 4.
    Gramina, 277, 10.
    Grassanti, 36, 7.
    Grata, 134, 1. 211, 4.
    Gratas, 183, 7.
    Grates, 86, 8.
    Gratia, 178, 10. 232, 15. 314, 1.
    Gratiae, 328, 6.
    Gratiam, 101, 8. 205, 8.
    Gratius, 174, 3.
    Gravata, 347, 10.
    Grave, 77, 1. 283, 14.
    Gravem, 14, 9. 154, 5.
    Graves, 45, 1. 301, 21.
    Gravi, 182, 7. 216, 7.
    Gravibus, 22, 2.
    Gravidis, 21, 2.
    Gravior, 309, 4.
    Graviores, 93, 10.
    Gravioribus, 281, 24.
    [Col. 1394] Gravis, 47, 1. 173, 4. 195, 2. 250, 3. 302, 4.
    Gravitate, 256, 1.
    Gressibus, 347, 2.
    Gubernacula, 44, 6.
    Gubernaculis, 84, 2. 86, 5. 245, 6. 248, 17.
    Gubernaculum, 246, 24.
    Gubernans, 68, 3.
    Gubernare, 247, 1.
    Gubernas, 220, 1.
    Gubernatione, 86, 10.
    Gurgite, 190, 1.
    Gurgitis, 316, 8.

H
    Habe, 101, 8.
    Habeant, 120, 4. 195, 8. 336, 11.
    Habeat, 137, 8. 188, 1. 209, 5, aliisque locis 4.
    Habeatur, 273, 5. 280, 18.
    Habebat, 18, 6.
    Habebatur, 195, 3.
    Habebit, 246, 20.
    Habemus, 86, 9.
    Habenas, 65, 3. 181, 1. 262, 2. 302, 11.
    Habendi, 106, 12. 142, 10.
    Habenis, 202, 4. 317, 1.
    Habent, 237, 16. 281, 3. 336, 3. 336, 6. 345, 12.
    Habentes, 149, 18. 201, 2.
    Habenti, 137, 5. 212, 5.
    Habentis, 229, 18.
    Habere, 132, 10. 156, 8. 179, 18, aliisque locis 9.
    Haberes, 108, 2.
    Habes, 101, 8. 158, 6. 178, 19, aliisque locis 3.
    Habet, 45, 2. 53, 6. 80, 7, aliisque locis 12.
    Habitaculi, 157, 9
    Habitae, 229, 18.
    Habitans, 233, 3.
    Habitet, 229, 1.
    Habitu, 331, 7.
    Habitum, 92, 1. 171, 2. 283, 20.
    Habitus, 43, 6.
    Habitus, 33, 9.
    Habiturum, 349, 12.
    Habuisse, 92, 7. 282, 14. 335, 26. 349, 12.
    Habuit, 56, 1.
    Hac, 83, 5. 87, 1. 93, 9, aliisque locis 10.
    Hactenus, 217, 1. 281, 17. 334, 4.
    Hae, 12, 6. 129, 1. 212, 1. 314, 8.
    Haec singular., 14, 6. 94, 10. 97, aliisque locis 38.
    Haec nomin. neut. 90, 6. 108, 6. 109, 1, aliisque locis 18.
    Haec accus. neutr., 9, 1. 25, 4. 42, 1, aliisque locis 19.
    Haeccine singul., 43, 3.
    Haeccine plur. nomin., 131, 20.
    Haeccine plur. accus., 44. 1.
    Haereant, 110, 3.
    Haerent, 120, 1. 238, 6.
    Haerentia, 343, 12.
    Haerere, 149, 5.
    Haeret, 243, 2.
    Haeserit, 296, 1.
    Hanc, 27, 4. 44, 1. 44, 4, aliisque locis 15.
    Harum, 11, 4. 345, 4.
    Has, 3, 2. 12, 4. 31, 2, aliisque locis 4.
    Haud, 30, 1. 54, 1. 92, 8, aliisque locis 5.
    Haudquaquam, 334, 3.
    Haurire, 93, 5.
    Hauserat, 252, 6.
    Hausi, 30, 1.
    Haustibus, 93, 7.
    Haustum, 299, 25.
    Hebet, 16, 2.
    Hebetata, 113, 3.
    Hebetavit, 53, 11. 84, 8.
    Hebetes, 347, 5.
    Herba, 140.
    [Col. 1395] Herbas, 238, 3.
    Herbipotens, 276, 2.
    Herbis, 238, 1.
    Hercule, 148, 7.
    Herculem, 308, 6.
    Heredi, 121, 4.
    Hereditatem, 33, 3.
    Hermus, 204, 5.
    Hesperias, 20, 1. 184, 5.
    Hesperus, 65, 2. 168, 5.
    Hesternum, 348, 12.
    Heu, 2, 2. 16, 1. 22, 4, aliisque locis 3.
    Hi, 84, 11. 94, 3. 177, 7, aliisque locis 5.
    Hians, 188, 16.
    Hiante, 84, 5.
    Hiantium, 48, 2.
    Hiatus, 106, 8.
    Hic, 17, 4. 60, 5. 123, 2, aliisque locis 15.
    Hic adverb. loci, 234, 1. 234, 2. 262, 1, aliisque locis 5.
    Hinc, 230, 14. 262, 8. 264, 8, aliisque locis 5.
    His, 14, 3. 14, 10. 108, 1, aliisque locis 22.
    Hisceres, 108, 2.
    Hoc, 35, 5. 52, 6. 61, 2, aliisque locis 53.
    Hoc ipsum, 336, 5.
    Hoc est, 313, 16.
    Hoc ablat. 35, 4. 133, 1. 157, 5, aliisque locis 19.
    Hoc ipso, quod, 60, 2. 349, 22.
    Hoccine, 85, 3.
    Hodierna, 349, 1.
    Homerus, 322, 2.
    Homine, 147, 5.
    Hominem, 84, 12. 85, 1. 112, 3, aliisque locis 7.
    Homines, 54, 3. 70, 7. 83, 6, aliisque locis 20.
    Homini, 299, 16.
    Hominibus, 136, 11. 157, 5. 165, 2, aliisque locis 4.
    Hominis, 148, 10. 205, 6. 272, 27.
    Hominum, 6, 1. 10, 1. 10, 5, aliisque locis 24.
    Homo, 85, 2. 94, 1. 100, 2, aliisque locis 3.
    Honestate, 75, 3.
    Honestissima, 210, 3.
    Honestissimorum, 59, 1.
    Honor, 146, 8. 194, 10.
    Honorabilem, 192, 1.
    Honore, 212, 6. 218, 10. 287, 5.
    Honorem, 218, 32.
    Honores, 101, 10. 146, 6. 178, 20, aliisque locis 5.
    Honoribus, 106, 5. 177, 6. 193, 3, aliisque locis 2.
    Hora, 7, 4. 112, 3.
    Hora, 99, 2.
    Horas, 20, 3. 66, 4.
    Horribilis, 166, 9.
    Horribilius, 257, 13.
    Horrida, 142, 2. 182, 5.
    Horum, 101, 2. 133, 11. 134, 6, aliisque locis 9.
    Hos, 159, 3. 280, 19. 298, 8.
    Hospes, 112, 1. 141, 3.
    Hospite, 148, 7.
    Hospites, 148, 7.
    Hospitibus, 275, 6.
    Hospitis, 276, 13.
    Hosticus, 142, 3.
    Huc, 233, 1. 262, 5. 268, 9.
    Huic, 50, 5. 121, 1. 157, 3, aliisque locis 10.
    Hujus, 59, 3. 74, 3. 119, 3, aliisque locis 8.
    Hujusmodi, 158, 16. 218, 4. 219, 23, aliisque locis 5.
    Humana, 199, 3. 218, 23, 237, 9, aliisque locis 2.
    Humana, 272, 27. 327, 2.
    Humanae, 123, 7. 136, 8. 178, 29, aliisque locis 2.
    [Col. 1395] Humanam, 272, 25. 282, 15. 345, 9.
    Humanarum, 43, 5. 327, 9.
    Humanas, 320, 5.
    Humani, 56, 2. 118, 8. 272, 24, aliisque locis 3.
    Humanis, 112, 2. 271, 8. 327, 6. 327, 17.
    Humanitatis, 304, 13.
    Humanorum, 120, 10. 178, 7. 229, 2, aliisque locis 2.
    Humanum, 106, 1. 136, 4. 297, 25, 328, 11.
    Humanus, 217, 8.
    Humeros, 310, 7.
    Humi, 4, 4.
    Humida, 301, 18.
    Humile, 162, 10.
    Humilem, 98, 2.
    Humiles, 352, 25.
    Humili, 129, 5.
    Humilitate, 212, 6.
    Humilitatis, 328, 6.
    Humum, 14, 10. 282, 10. 314, 3. 314, 7.
    Hunc, 12, 4. 14, 1. 102, 7, aliisque locis 12.
    Huccine, 83, 1.
    Hybernum, 188, 13
    Hydra, 310, 1.
    Hydrae, 292, 7.
    Hyemem, 302, 5.

I.
    Ibi, 219, 14.
    Icta, 211, 6.
    Ictibus, 170, 5.
    Ictu, 103, 3. 323, 6. 337, 12. 352, 11.
    Id, 50, 3. 53, 1. 72. 1, aliisque locis 18.
    Id aetatis pro, ejus aetatis, 119, 6.
    Id genus, pro, ejusmodi, 258, 5.
    Id locorum, 157, 15.
    Idcirco, 111, 8. 122, 1. 134, 11, aliisque locis 6.
    Idem, 126, 1. 219, 5. 219, 19, aliisque locis 12.
    Idem eamdem rem, 54, 5. 150, 2. 232, 6.
    Idem ipsum, 266, 4. 271, 6.
    Ideo, 106, 1. 325, 5. 326, 3. 326, 7.
    Idipsum, 239, 20. 248, 15. 265, 17, aliisque locis 4.
    Igitur, 44, 7. 82, 1. 85, 2, aliisque locis 143.
    Ignaram, 166, 4.
    Ignarus, 331, 9.
    Igne, 225, 4. 292, 8. 301, 3. 330, 7.
    Ignes, 39, 1.
    Ignibus, 142, 9.
    Igniculo, 213, 4.
    Ignis, 194, 12. 222, 3. 239, 2. 260, 5. 301, 20.
    Ignobile, 218, 9.
    Ignominiosus, 287, 4.
    Ignorabas, 102, 10.
    Ignorabiles, 164, 5.
    Ignorantes, 297, 18.
    Ignorantia, 214, 2.
    Ignorantiae, 125, 8. 267, 2.
    Ignorare, 136, 11. 239, 28.
    Ignoras, 73, 2. 86, 4.
    Ignorat, 179, 5. 337, 17.
    Ignorata, 257, 4.
    Ignorata, 288, 5.
    Ignores, 84, 11. 28, 7
    Ignoret, 122, 3.
    Ignoro, 209, 5.
    Ignorus, 121, 2.
    Iidem, 266, 22 bis. 268, 5. 281, 5. 286, 2.
    Iis, 92, 4.
    Iisdem, 302, 1.
    Illa singular., 14, 8. 32, 1. 71, 1, aliisque locis 39.
    Illa plural., 232, 15.
    Illa ipsa, 293, 9.
    Illabuntur, 42, 1.
    Illacrymat, 122, 1.
    Illae, 150, 1. 209, 3.
    Illaesum, 118, 5.
    [Col. 1396] Illam, 73, 2. 112, 5. 166, 4, aliisque locis 7.
    Illas, 187, 9.
    Illatam, 283, 12.
    Illatas, 158, 20.
    Illatio, 280, 5.
    Illatione, 280, 10.
    Illator, 283, 10.
    Illatum, 230, 13.
    Ille, 8, 2. 14, 3. 24, 1, aliisque locis 29.
    Illecebris, 94, 5.
    Illi singul., 295, 16. 305, 19. 328, 7. 328, 10.
    Illi plura, 36, 5. 50, 2. 60, 1, aliisque locis 4.
    Illic, 252, 3. 291, 4. 301, 1. 345, 11.
    Illico, 71, 3. 194, 14.
    Illis, 120, 3. 230, 13. 279, 19. 297, 9.
    Illita, 183, 3.
    Illius, 52, 5. 92, 3. 110, 6, aliisque locis 6.
    Illo, 327, 1. 337, 12. 349, 2.
    Illorum, 335, 29.
    Illos, 50, 8. 197, 5.
    Illud, 58, 4. 118, 7. 125, 3, aliisque locis 38.
    Illum, 38, 4. 87, 5. 186, 2, aliisque locis 2.
    Illuminat, 282, 4.
    Illusarum, 25, 1.
    Illuserit, 158, 17.
    Illustrant, 234, 8.
    Illustrare, 192, 3.
    Illuxerit, 87, 2.
    Imaginabile, 344. 3. 344, 8.
    Imaginabilem, 337, 17.
    Imaginabilia, 337, 14.
    Imaginandi, 344, 13.
    Imaginaria, 337, 21.
    Imaginatio, 336, 21. 336, 22 337, 6, aliisque locis 3.
    Imaginatione, 337, 11. 337, 14. 337, 18.
    Imaginationem, 345, 7.
    Imaginationi, 344, 5.
    Imaginationis, 337, 10.
    Imagine, 186, 1. 221, 6. 223, 5.
    Imaginem, 350, 2.
    Imagines, 11, 3. 171, 7. 219, 25, aliisque locis 3.
    Imago, 228, 6.
    Imbecilles, 258, 3. 265, 14. 266, 6.
    Imbecillioris, 218, 1.
    Imbecillis, 45, 3. 264, 18.
    Imbecillitas, 264, 6.
    Imbecillitate, 267, 17.
    Imbecillitatis, 200, 2.
    Imbecillius, 147, 5.
    Imbecillum, 179, 13.
    Imber, 302, 5.
    Imbre, 102, 12.
    Imbribus, 27, 1.
    Imbriferos, 174, 4.
    Imbuit, 182, 10.
    Imbuti, 60, 2.
    Imitatur, 349, 19.
    Imitetur, 265, 20.
    Immani, 308, 3.
    Immemor, 244, 2. 262, 6.
    Immensi, 260, 2.
    Immensum, 17, 3. 70, 9. 181, 2.
    Immergitur, 273, 8.
    Immerito, 136, 8.
    Imminentem, 61, 8.
    Imminutione, 228, 8.
    Immitem, 309, 6.
    Immites, 252, 1.
    Immo, 305, 9.
    Immobilem, 249, 6. 295, 5.
    Immobilibus, 343, 10.
    Immobilis, 296, 9. 349, 18.
    Immobilitate, 349, 20.
    Immortalis, 279, 17.
    Immortalitas, 157, 23.
    Immortalitatem, 158, 4.
    Immotis, 114, 6.
    Immundis, 273, 7.
    Immutabiles, 296, 10.
    Immutare, 52, 7.
    [Col. 1397] Imparem, 170, 5.
    Impatientem, 101, 5.
    Impatientia, 95, 4.
    Impatientiae, 123, 5.
    Impediendi, 52, 4.
    Impediri, 335, 3.
    Impedisse, 52, 2.
    Impedit, 301, 4.
    Impellerent, 95, 6.
    Impendisse, 103, 2.
    Imperabis, 147, 9.
    Imperante, 257, 8.
    Imperet, 168, 6. 199, 4.
    Imperfecta, 219, 25. 228, 16. 228, 15.
    Imperfecti, 228, 1.
    Imperfectum, 217, 9. 228, 8 bis. 228, 9. 228, 11.
    Imperia, 199, 3.
    Imperio, 72, 6.
    Imperiosae, 14, 6.
    Imperitans, 168, 13.
    Imperium, 146, 3.
    Impermista, 326, 16.
    Impetrent, 328, 8.
    Impetum, 45, 4. 96, 1.
    Impia singul., 7, 6.
    Impio, 56, 4.
    Impios, 53, 11.
    Impleat, 265, 19.
    Implentem, 265, 20.
    Implere, 279, 9. 349, 23.
    Implicatur, 295, 19.
    Implicet, 316, 6.
    Implicitae, 212, 3.
    Implicitam, 312, 4.
    Implorati, 219, 32.
    Imponere, 350, 6.
    Importat, 336, 5.
    Importet, 199, 2.
    Importuna, 298, 20.
    Imposita, 205, 15.
    Impotens, 252, 7.
    Impotentia, 199, 5. 266, 14.
    Impotentis, 40, 4.
    Imprecer, 216, 5.
    Impressas, 341, 4.
    Imprimi, 340, 3.
    Improbi, 194, 6. 281, 4. 181, 8, aliisque locis 3.
    Improbis, 44, 5. 45, 1. 149, 16, aliisque locis 6.
    Improbissimum, 146, 1. 149, 7.
    Improbitas, 271, 13. 272, 10. 272, 28, aliisque locis 2.
    Improbitate, 305, 14.
    Improbitatis, 281, 19.
    Improborum, 35, 3. 195, 6. 287, 2.
    Improbos, 32, 6. 194, 5. 268, 1, aliisque locis 9.
    Improbum, 283, 4.
    Improbus, 197, 3.
    Improvisus, 314, 5.
    Imprudentia, 33, 9. 52, 7.
    Impune, 194, 5.
    Impunita, 46, 1. 257, 6.
    Impunitas, 281, 6.
    Impunitate, 61, 10. 281, 8. 281, 29.
    Impunitatem, 282, 6.
    Impuniti, 281, 24.
    Impunitos, 280, 17. 281, 9. 281, 19.
    Imputare, 118, 2.
    In cum accusat., 11, 6. 14, 2. 14, 7, aliisque locis 114.
    In locum, 257, 9.
    In orbem, 242, 1.
    In perpetuum, 238, 16.
    In praemium, 305, 5.
    In quantum, 237, 14.
    In totum omnino, 332, 4.
    In vicem instar., 340, 12.
    In cum ablat., 11, 4. 11, 5. 13, 2, aliisque locis 150.
    In cognoscendo, 337, 21.
    In discernendo, 343, 7.
    Inaccessae, 328, 8.
    Inaestimabilem, 328, 6.
    Inaestuat, 77, 2.
    Inane, 118, 3. 164, 2. 195, 1. 205, 10.
    Inanem, 313, 12. 344, 6.
    [Col. 1397] Inanes, 158, 14.
    Inanibus, 133, 13.
    Inanimata, 238, 18.
    Inanimatae, 135, 10.
    Inanimatis, 238, 1.
    Incanduit, 76, 2.
    Incedens, 266, 18.
    Incedere, 265, 25. 351, 15. 351, 16.
    Incelebris, 35, 1.
    Incepta, 45, 5.
    Incerta, 56, 3. 239, 17. 325, 2. 326, 20. 327, 3.
    Incerti, 327, 5. 336, 9.
    Incertus, 327, 3.
    Incessere, 93, 1.
    Incessui, 266, 19.
    Incipe, 175, 2.
    Incipiens, 248, 10.
    Incipit, 96, 2.
    Incitant, 168, 18.
    Incitata, 346, 3.
    Incitus, 105, 1.
    Inclarescant, 193, 3.
    Includam, 119, 2.
    Inclusa, 345, 14.
    Inclusus, 121, 2.
    Incolatur, 157, 3.
    Incolentibus, 123, 3.
    Incolumis, 118, 7. 200, 3.
    Incolunt, 157, 9.
    Incomitatum, 32, 4.
    Incommutabilitate, 296, 13.
    Inconstans, 273, 6.
    Inconsummatis, 228, 12.
    Inconvulsa, 258, 1.
    Incorrupta, 246, 25. 320, 4.
    Incredibile, 279, 7.
    Increpitus, 14, 3.
    Increpuisti, 75, 6.
    Increpuit, 305, 18.
    Incubuerit, 36, 4.
    Incubuit, 76, 5. 120, 1.
    Inde, 45, 1. 264, 8.
    Indeclinabilem, 296, 11.
    Indecores, 197, 4.
    Indefensi, 57, 1.
    Indeflexa, 328, 3.
    Indica, 203, 1. 276, 8.
    Indicium, 94, 15. 266, 8.
    Indicta, 47, 1. 352, 26.
    Indigeat, 217, 10.
    Indigebit, 246, 19.
    Indigentem, 187, 18.
    Indigentes, 188, 11.
    Indigentia, 188, 11. 188, 15.
    Indigentiam, 133, 17. 135, 2. 189, 1.
    Indigere, 135, 4. 177, 4. 179, 6. 218, 10.
    Indignari, 305, 17.
    Indigne, 209, 1.
    Indignemur, 192, 4.
    Indignissima, 281, 17.
    Indignitas, 193, 3.
    Indignos, 149, 17. 193; 7.
    Indignum, 352, 15.
    Indiscreta, 327, 15.
    Indiscreta, 265, 7.
    Indiscreto, 103, 3.
    Indissolubili, 11, 1. 296, 8.
    Individuitate, 295, 15.
    Indivisum, 217, 8.
    Indolui, 46, 5.
    Induantur, 87, 4.
    Indubitata, 313, 7.
    Indubitato, 239, 16.
    Induerat, 158, 19.
    Induit, 259, 3.
    Indulgentius, 101, 6.
    Induruerunt, 76, 8.
    Indus, 234, 6.
    Inefficaces, 352, 23.
    Inertes, 311, 2.
    Inerti, 139, 1.
    Inesse, 5, 2. 112, 2. 149, 9, aliisque locis 4.
    Inesset, 149, 1.
    Inest, 122, 2. 134, 8. 193, 9, aliisque locis 8.
    Inevitabili, 314, 14.
    [Col. 1398] Inevitabiliter, 326, 21.
    Inexhausta, 158, 13.
    Inexhausti, 10, 2.
    Inexorabile, 165, 1.
    Inexorabiles, 45, 1.
    Inexpertus, 122, 3.
    Inexpleta, 102, 6.
    Inexpletam, 149, 13.
    Inexplicabilis, 47, 1.
    Inexpugnabiles, 298, 10.
    Inextricabilem, 248, 7.
    Infecta, 290, 2.
    Infelices, 60, 8. 283, 4.
    Infelicior, 281, 2.
    Infeliciorem, 281, 21.
    Infeliciores, 279, 7. 280, 17. 281, 8. 283, 2.
    Infelicissimam, 281, 21.
    Infelicissimos, 280, 2.
    Infelicissimum, 117, 4.
    Inferendum, 283, 8.
    Inferentis, 283, 13.
    Inferior, 337, 5. 347, 11.
    Inferiora, 321, 1.
    Inferiore, 11, 7.
    Inferiorem, 337, 4.
    Infernas, 252, 2.
    Inferos, 254, 19.
    Inferre, 231, 2. 325, 14.
    Inferrent, 44, 6.
    Inficiabimur, 52, 3.
    Inficiari, 117, 2.
    Inficit, 272, 19.
    Infima, 102, 8. 136, 5. 162, 11. 340, 21
    Infimis, 102, 8. 136, 2. 234, 11. 350. 15.
    Infinita, 158, 5. 294, 3. 350, 11.
    Infinitae, 349, 6.
    Infinitam, 280, 4. 349, 21
    Infinitate, 349, 4.
    Infinitatem, 349, 10.
    Infiniti, 158, 11. 236, 3. 257, 12.
    Infinitis, 46, 1.
    Infinitum, 229, 9. 350, 3.
    Infinitus, 349, 19.
    Infirma, 322, 5.
    Infirmitas, 213, 3. 266, 10. 268, 15.
    Infirmus, 297, 26.
    Inflammare, 56, 4.
    Inflammata singul., 12, 3.
    Inflectens, 242, 1.
    Influat, 21, 2.
    Influentibus, 76, 7.
    Informare, 172, 1.
    Infortunata, 258, 5.
    Infortunii, 118, 1.
    Infortunio, 118, 7, 210, 7. 279, 11 aliisque locis 2.
    Infortunium, 201, 5. 281, 3.
    Infra, 133, 6. 136, 5. 136, 10, aliisque locis 3.
    Infructuosis, 12, 7.
    Infuderis, 133, 19.
    Ingemiscis, 101, 9.
    Ingemiscit, 118, 10.
    Ingenii, 56, 3. 110, 9. 119, 6.
    Ingenio, 119, 1. 299, 16.
    Ingenium 134, 2.
    Ingenuum, 173, 1.
    Inglorius, 205, 7.
    Ingratas, 7, 6.
    Ingravare, 347, 5.
    Ingruentium, 110, 6.
    Inhabitandi, 157, 5.
    Inhabitare, 74, 2.
    Inhaerens, 294, 1.
    Inhorrescere, 102, 5.
    Inhorruit, 79, 3.
    Inimica, 134, 5. 238, 22.
    Inimicum, 201, 5.
    Inimicus, 201, 6.
    Iniqua, 299, 8.
    Iniquae, 352, 19.
    Iniqui, 69, 6.
    Iniquior, 296, 20.
    Iniquis, 270, 10.
    Iniquissimum, 327, 11.
    Iniquitatis, 281, 7.
    Iniquum, 281, 10.
    [Col. 1399] Iniquus, 154, 3.
    Inire, 2, 2.
    Initium, 349, 12.
    Injucundum, 133, 19.
    Injungere, 335, 11.
    Injuria, 45, 5. 54, 1. 187, 10, aliisque locis 5.
    Injuriae, 257, 3. 283, 10.
    Injuriam, 46, 3. 100, 3. 102, 10, aliisque locis 4.
    Injurias, 158, 21.
    Injuriis, 118, 10.
    Injurius, 95, 4.
    Injusta, 69, 3. 281, 8. 281, 22.
    Injustae, 33, 3. 287, 12.
    Injustas, 286, 4.
    Injusti, 75, 6.
    Injustum, 281, 12.
    Innasci, 238, 3.
    Innocens, 59, 1.
    Innocentiae, 50, 9.
    Innocentiam, 53, 13. 55, 3. 55, 7. 297, 27.
    Innocentis, 32, 4.
    Innotuit, 94, 7.
    Innumerabiles, 292, 6.
    Innumeras, 50, 1.
    Innumeri, 70, 2.
    Innutritum, 14, 1.
    Inopem, 101, 4.
    Inopes, 132, 7. 132, 10.
    Inopia, 298, 21.
    Inopia, 47, 2.
    Inopina, 5, 1.
    Inopinabile, 305, 11.
    Inopinabiles, 304, 9.
    Inopinatum, 314, 13.
    Inopinatus, 314, 6.
    Inops, 158, 1. 287, 4.
    Inquam, 31, 2. 54, 8. 82, 3, aliisque locis 136.
    Inquies nomen, 273, 2.
    Inquies verbum, 124, 5. 137, 6. 188, 13, aliisque locis 5.
    Inquirendum, 228, 3.
    Inquis, 336, 5.
    Inquisita, 84, 4.
    Inquit, 12, 4. 23, 1. 25, 1, aliisque locis 87.
    Inrubuit vel irrubuit, 114, 2.
    Insani, 154, 2.
    Insaniat, 268, 5.
    Insanum, 114, 3.
    Inscii, 145, 2.
    Insciti, 291, 7.
    Inscitia, 124, 4.
    Inscitia, 267, 1.
    Inscitiae, 321, 2.
    Inscitiam, 246, 1.
    Insectabare, 93, 2.
    Inseparabili, 272, 1.
    Insequendi, 283, 30.
    Inserant, 192, 3.
    Inserit, 6, 2. 340, 20.
    Inserta, 177, 2.
    Inserviente, 295, 2.
    Inseruit, 44 9.
    Insidentibus, 110, 9
    Insidiator, 273, 3.
    Insidiis, 212, 7.
    Insigne, 297, 17. 299, 7.
    Insigniti. 11, 6. 50, 5.
    Insignitur, 343, 5.
    Insita, 58, 1. 221, 3.
    Insiti, 256, 2.
    Insitis, 248, 19.
    Insitum, 135, 7.
    Insitus, 108, 7.
    Insolentia, 157, 11.
    Insolubilibus, 149, 15.
    Insonare, 108, 6.
    Insontes, 61, 11. 68, 7.
    Inspectantes, 53, 14.
    Insperata, 92, 6.
    Insperato, 279, 18.
    Instabilem, 166, 1.
    Instabilitas, 125, 6.
    Instantiae, 350, 14.
    Instar, 351, 26.
    [Col. 1399] Instillabas, 58, 3.
    Instituta substant., 93, 9. 157, 18.
    Instituti, 35, 3. 60, 3.
    Instrepit, 341, 9.
    Instruit, 166, 2.
    Instrumentum, 343, 1.
    Insufficientiam, 187, 16.
    Insulae, 275, 3.
    Insultans, 158, 22.
    Insuper, 12, 6.
    Integer, 166, 11.
    Integra, 335, 12.
    Integris, 228, 13. 229, 8.
    Integritate, 297, 2. 336, 12.
    Integrum, 277, 5.
    Intellectum, 296, 2.
    Intellexeram, 159, 1.
    Intelligam, 82, 3.
    Intelligas, 268, 1.
    Intelligendum, 266, 9.
    Intelligentia, 336, 21. 337, 7. 343, 14.
    Intelligentiae, 293, 6. 337, 1. 345, 10.
    Intelligentiam, 345, 2.
    Intelligis, 158, 23. 165, 4.
    Intelligit, 209, 6.
    Intelligitis, 136, 2.
    Intelligitur, 230, 5.
    Intelligo, 92, 3. 231, 22.
    Intemerata, 352, 18.
    Intemperans, 273, 4.
    Intemperantia, 267, 3.
    Intemperiem, 238, 13.
    Intempestivi, 5, 3.
    Intendebatur, 314, 2.
    Intendit, 314, 11.
    Intenta, 23, 2.
    Intentio, 84, 7. 178, 8. 179, 11, aliisque locis 3.
    Intentione, 239, 4. 239, 11. 247, 2, aliisque locis 2.
    Intentionem, 237, 18. 256, 3. 265, 2.
    Inter, 11, 5. 44, 7. 95, 7, aliisque locis 13.
    Interdum, 239, 10.
    Interea, 302, 10.
    Intereant, 238, 9.
    Interempto, 152, 2.
    Interesse, 282, 12.
    Interim, 343, 4.
    Interiora, 93, 6.
    Interiore, 238, 12.
    Interire, 237, 4. 237, 7. 237, 12. 238, 5.
    Interitum, 86, 7. 237, 15. 237, 18.
    Interius, 171, 4. 219, 18.
    Interminabilem, 158, 10. 349, 14.
    Interminabilis, 348, 8. 349, 7. 349, 15.
    Interrogas, 85, 3.
    Interrogo, 187, 8.
    Intextum, 11, 5.
    Intima, 251, 10. 322, 3.
    Intimam, 297, 6.
    Intimi, 241, 3.
    Intimus, 295, 13.
    Intolerabiles, 209, 3.
    Intolerabili, 92, 5.
    Intra, 50, 4. 95, 1. 103, 8, aliisque locis 4.
    Intrasses, 137, 10.
    Intrepidum, 251, 6.
    Intrinsecus, 343, 4.
    Introeas, 248, 8.
    Introieris, 248, 8.
    Introitus, 147, 7.
    Introrsum, 243, 2. 341, 14.
    Introspectis, 212, 19.
    Intueamur, 246, 16. 348, 3.
    Intuearis, 238, 3.
    Intuemur, 365, 27.
    Intuens, 14, 9.
    Intuentur, 282, 5.
    Intueri, 94, 16. 171, 8. 217, 7, aliisque locis 4.
    Intueris, 217, 2.
    Intuetur, 336, 18. 352, 4.
    Intuitu, 134, 1. 350, 24.
    Intuitum, 10, 8. 30, 3. 87, 5, aliisque locis 5.
    [Col. 1400] Intuitus, 321, 5. 350, 19. 350, 28. 352, 9.
    Intumescit, 133, 13.
    Intus, 269, 9. 277, 13. 341, 11.
    Invehens, 243, 1.
    Invehuntur, 298, 16.
    Inveni, 86, 2.
    Inveniat, 314, 4. 331, 8
    Invenio, 237, 17.
    Invenisse, 210, 5.
    Invenisti, 166, 13.
    Invenitur, 198, 5.
    Inventum, 314, 8.
    Investiganda, 219, 11.
    Investigandum, 231, 22.
    Invexere, 321, 3.
    Invicem, 158, 11. 168, 15. 231, 24 aliisque locis 4.
    Invicta, 257, 2.
    Invicta, 24, 3.
    Invictam, 298, 10.
    Invicto, 266, 12.
    Invictum, 38, 3.
    Invidia, 32, 2.
    Inviolabiliter, 229, 14.
    Inviolatum, 118, 6.
    Invisus, 197, 1.
    Invitari, 61, 11.
    Invito, 188, 4.
    Invitis, 188, 2.
    Invocandum, 219, 33.
    Involvit, 162, 10.
    Inusitatum, 94, 2.
    Inutiles, 36, 5.
    Ipsa singul., 11, 3. 43, 3. 43, 4, aliisque locis 22.
    Ipsa abl., 61, 11. 94, 4. 282, 11, aliisque locis 3.
    Ipsa neutr. nomin., 158, 2. 200, 1. 213, 8, aliisque locis 3.
    Ipsae, 189, 1.
    Ipsam, 171, 8. 218, 25. 230, 12, aliis que locis 8.
    Ipsam illam, 337, 2.
    Ipsarum, 149, 19. 231, 15.
    Ipsas, 247, 18. 283, 3. 296, 10.
    Ipse, 9, 1. 56, 2. 72, 4, aliisque locis 18.
    Ipsi dat., 134, 4. 334, 3.
    Ipsi plural., 57, 4. 177, 8. 199, 12 aliisque locis 5.
    Ipsis, 48, 2. 69, 7. 149, 1, aliisque locis 4.
    Ipsius 100, 1. 166, 5. 232, 18. 297, 10.
    Ipso, 232, 21. 242, 5. 258, 2.
    Ipsorum, 53, 5. 336, 13.
    Ipsos, 215, 3. 298, 16. 318, 3.
    Ipsum, 10, 6. 112, 2. 157, 9, aliisque locis 17.
    Ira, 76, 5. 270, 3.
    Irae, 273, 4.
    Iram, 40, 4.
    Iras, 130, 2. 182, 10. 310, 5.
    Iratis, 283, 16.
    Ire, 17, 1. 18, 1. 33, 5, aliisque locis 4.
    Irreflexo, 310, 8.
    Irrepserit, 84, 6.
    Irresoluto, 181, 4.
    Irridemus, 36, 6.
    Irrigat, 302, 5.
    Irrubuit, 114, 2.
    Is, 159, 6.
    Ista, 94, 3. 108, 4. 125, 7, aliisque locis 8.
    Ita, 10, 2. 50, 7. 53, 10, aliisque locis 70.
    Itane, 50, 8. 135, 6.
    Itaque, 30, 2. 35, 4. 61, 12, aliisque locis 13.
    Ite, 311, 1.
    Item, 272, 12.
    Iter, 3, 3. 32, 4. 261, 2, aliisque locis 4.
    Iterum, 65, 3. 303, 2. 316, 3. 335, 11.
    Ithacus, 308, 1.
    Itinerum, 157, 11.
    [Col. 1401] Itus, 303, 1.
    Ixionium, 253, 7.

J
    Jacent, 163, 1.
    Jacere, 61, 8. 103, 5.
    Jaceret, 266, 19.
    Jacet, 22, 1. 271, 6. 340, 10.
    Jacetis, 164, 5.
    Jactasse, 55, 5.
    Jactastis, 8, 1.
    Jactis, 336, 18.
    Jam, 45, 5. 48, 1. 70, 4, aliisque locis 40.
    Jam dudum, 219, 30. 299, 23.
    Jam vero, 272, 15. 326, 5. 335, 20.
    Janitor, 253, 3.
    Jecerint, 313, 17.
    Jecur, 253, 12.
    Jejunia, 139, 3.
    Jovis, 103, 4.
    Jubens, 222, 1.
    Jubes, 221, 1.
    Jucunda, 12, 8. 288, 2. 304, 4, aliisque locis 2.
    Jucunditas, 210, 4. 236, 12.
    Jucunditate, 170, 4. 232, 6.
    Jucunditatem, 179, 2.
    Jucunditatis, 178, 10. 209, 5. 218, 21.
    Jucundum, 93, 6.
    Jucundus, 298, 24.
    Judicamus, 193, 7.
    Judicandi, 337, 21.
    Judicantes, 177, 6.
    Judicantis, 338, 1.
    Judicare, 193, 7. 298, 18.
    Judicarem, 280, 2.
    Judicat, 60, 7. 178, 17. 178, 18, aliisque locis 6.
    Judicatis, 136, 7. 350, 28.
    Judicatur, 231, 19. 232, 5. 327, 12.
    Judicavimus, 345, 8
    Judice, 101, 1. 282, 8.
    Judicemus, 218, 7. 283, 29.
    Judices nomen, 56, 1.
    Judices verbum, 266, 22.
    Judicet, 272, 4.
    Judicet, 272, 4.
    Judicetur, 156, 8. 157, 19. 205, 4.
    Judicia, 282, 1. 297, 4. 350, 24.
    Judicibus, 283, 25.
    Judicio, 53, 1. 205, 9. 344, 12.
    Judicis, 352, 27.
    Judicium, 283, 17. 297, 25. 319, 2, aliisque locis 6.
    Judico, 325, 3.
    Judicum, 283, 15.
    Jugari, 330, 3.
    Jugo, 95, 2. 162, 4. 175, 2.
    Jugulare, 56, 4.
    Jugulum, 307, 7.
    Jugum, 247, 6.
    Junctos, 168, 21.
    Jungant, 301, 19.
    Jungantur, 149, 3.
    Junxerit. 185, 4.
    Junxit, 251, 6.
    Jura, 168, 25. 203, 2. 300, 1.
    Jure, 45, 2. 46, 3. 103, 8, aliisque locis 14.
    Juris, 41, 2. 101, 7. 101, 11.
    Jus, 73, 3. 100, 2. 101, 8, aliisque locis 5.
    Jussit, 5, 2.
    Justa, 103, 6. 286, 6.
    Justa, 281, 9. 281, 23.
    Justae, 328, 5.
    Justam, 304, 6.
    Justi, 231, 6.
    Justior, 283, 16.
    Justissimum, 297, 19. 345, 9.
    Justitiae, 48, 6. 73, 1. 231, 5, aliisque locis 2.
    Justo, 301, 1. 305, 8.
    Justos, 50, 8.
    Justum, 281, 9. 281, 11.
    Justus, 69, 5.
    Juvat, 285, 1.
    Juventae, 4, 1.

[Col. 1401] L
    Labatur, 126, 5.
    Labi, 289, 2.
    Labor, 174, 1. 176, 3. 310, 8.
    Laborare, 297, 29.
    Laborat, 179, 11. 218, 27. 237, 19. 331, 4.
    Laboratis verbum, 157, 17.
    Laboraverim, 92, 9.
    Labore, 32, 3.
    Labores, 308, 6.
    Laboretur, 325, 11.
    Laboris, 305, 26. 310, 10.
    Laborum, 234, 1.
    Labuntur, 179, 9.
    Labyrinthum, 248, 7.
    Lacer, 182, 9.
    Lacerae, 2, 3.
    Lacereris, 60, 4.
    Lacessentes, 247, 16.
    Lacessitam, 32, 6.
    Lacrymabilem, 9, 1.
    Lacrymantem, 71, 2.
    Lacrymas, 103, 2. 119, 9.
    Lacrymis, 14, 5. 42, 2. 119, 4, aliisque locis 3.
    Lacte, 24, 1.
    Lacunam, 210, 2.
    Laederentur, 13, 3.
    Laesae, 76, 1.
    Laeta, 111, 8. 298, 17.
    Laetaretur, 271, 4.
    Laetatur, 72, 7.
    Laetatus, 122, 1.
    Laeteris, 134, 9. 158, 6.
    Laetissimum, 218, 17.
    Laetitia, 61, 7. 178, 3.
    Laetitiae, 218, 19.
    Laetitiam, 180, 3. 217, 5.
    Laetor, 239, 27.
    Laetorum, 111, 6.
    Laetos, 80, 7.
    Laetum, 219, 18.
    Laevam, 309, 4.
    Langueret, 279, 10.
    Languor, 283, 27.
    Languore, 283, 30.
    Lapides, 238, 23.
    Lapillis, 196, 2.
    Lapillos, 234, 7.
    Lapsa, 200, 3.
    Lapsi, 316, 8.
    Laqueos, 214, 5.
    Larga, 78, 1.
    Largas, 183, 4.
    Largiendi, 132, 5.
    Largis, 106, 11.
    Largitas, 132, 3.
    Largitione, 111, 2.
    Laribus, 31, 1. 43, 4.
    Laris, 93, 9.
    Lassant, 290, 6.
    Lassorum, 170, 3.
    Late, 137, 1. 161, 3. 199, 3
    Lateat, 216, 1. 313, 21.
    Latentes, 291, 4.
    Latentis, 21, 3.
    Latentium, 292, 1.
    Latere verbum, 53, 2. 143, 3. 325, 7.
    Latet, 27, 2. 69, 4.
    Latos, 168, 10.
    Latrantem, 247, 16.
    Latrone, 137, 10.
    Latus nomen substant., 199, 12. 251, 6. 313, 7.
    Laudantur, 137, 3.
    Laude, 55, 5. 157, 19.
    Laudibus, 204, 5.
    Laudis, 110, 9.
    Laus, 205, 12.
    Laxa nomen, 5, 4.
    Laxant, 182, 8.
    Lectis, 141, 2.
    Lectuli, 14, 9.
    Lecturus, 79, 1.
    Legalium, 287, 9
    Lege nomen, 68, 1. 102, 9. 115, 7, aliisque locis 2.
    Legebatur, 11, 5.
    [Col. 1402] Legem, 64, 2. 73, 2, 95, 3, aliisque locis 2.
    Legens, 340, 19.
    Leges, 352, 19.
    Legibus, 181, 3.
    Lenibus, 87, 5. 297, 9.
    Lenioribus, 76, 6.
    Leniter, 24, 7. 158, 21. 256, 2.
    Lentis, 181, 6.
    Leo, 276, 4. 286, 1.
    Leones, 182, 1.
    Leoni, 309, 1.
    Leonibus, 251, 7.
    Leonis, 273, 4.
    Lepus, 251, 8.
    Lethargum, 25, 1.
    Levare, 162, 5.
    Levat, 347, 6.
    Levato, 347, 11.
    Levem, 277, 9.
    Leves, 191, 3.
    Levia, 266, 14.
    Levibus, 7, 3. 225, 2.
    Leviores, 93, 10.
    Levis, 273, 6. 347, 7.
    Levitas, 238, 19. 346, 4.
    Levitate, 158, 17.
    Lex, 254, 5. 254, 9. 282, 7. 302, 13
    Libeat, 79, 6. 215, 1. 268, 17.
    Libellos, 12, 1.
    Libens, 106, 3.
    Libenter, 171, 10.
    Liber adject., 17, 4. 327, 10.
    Libera, 159, 7.
    Libera, 352, 6.
    Liberant, 12, 8.
    Liberat, 173, 2.
    Liberi subst., 178, 9.
    Liberiores, 320, 6.
    Liberis subst., 121, 4. 210, 7.
    Libero nomen adject., 147, 9. 187, 10. 351, 22.
    Liberorum subst., 210, 3.
    Liberos substant., 110, 7. 119, 5.
    Liberos adject., 336, 3.
    Libertas, 45, 2. 53, 7. 73, 1, aliisque locis 7.
    Libertate, 292, 10, 321, 4. 351, 18. 351, 21.
    Libertatem, 53, 4. 326, 5. 335, 3.
    Libertatis, 146, 3. 324, 4.
    Liberum, 148, 1. 295, 19. 351, 9.
    Libet, 61, 12. 101, 8. 110. 3. 292 15.
    Libidine, 202, 3.
    Libidines, 149, 15.
    Libidinibus, 273, 8.
    Libidinum, 209, 6.
    Libido, 233, 3. 267, 3. 270, 1.
    Libris, 74, 6.
    Librorum, 74, 6.
    Libros, 74, 5.
    Libuit, 70, 1.
    Libycis, 310, 4.
    Liceat, 168, 9. 299, 14, 327, 17.
    Licebit, 264, 4. 335, 26.
    Licentiam, 281, 20. 282, 6.
    Licere, 279, 4. 279, 25.
    Licet verbum, 102, 1. 102. 2, 118, 4, aliisque locis 10.
    Licet conjunctio, 158, 8. 162, 6. 180, 6, aliisque locis 15.
    Licuisset, 53, 6.
    Ligans, 181, 4.
    Ligas, 222, 2.
    Ligat, 166, 3. 168, 11. 233, 2.
    Ligni, 238, 12.
    Limen, 14, 4.
    Limine, 103, 5.
    Limite, 292, 12.
    Limitibus, 157, 8.
    Lingua, 157, 10.
    Linguam, 148, 3. 273, 2.
    Linguas, 162, 7.
    Linquit, 68, 2.
    Liqueat, 336, 16.
    Liquebit, 293, 8.
    Liquentia, 238, 24.
    Liquere, 281, 12.
    [Col. 1403] Liquerit, 254, 6.
    Liquerunt, 26, 1.
    Liquet, 124, 1. 149, 5. 176, 8, aliisque locis 13.
    Liquidis, 222, 3.
    Liquido, 139, 5. 347, 1.
    Liquido, 134, 7. 187, 7. 232, 17.
    Lite, 344, 12.
    Litigiis, 273, 2.
    Litteras, 11, 6. 340, 7.
    Litteris, 53, 4. 164, 2.
    Littora, 141, 3. 215, 8.
    Littoris, 190, 3.
    Littus, 290, 8.
    Liventi, 111, 6.
    Livore 221, 4.
    Loca, 238, 7. 238, 21.
    Locata, 295, 10.
    Locatorum, 295, 14.
    Locatus, 83, 9. 103, 8.
    Loci, 43, 3. 74, 3.
    Locis, 238, 5. 246, 10. 294, 4, 314, 16.
    Loco, 41, 3. 84, 12. 157, 13, aliisque locis 2.
    Locum, 58, 2. 108, 3. 266, 19.
    Locus, 123, 3. 283, 26. 313, 13.
    Longa, 253, 9. 298, 4.
    Longam, 281, 20.
    Longe, 203, 1. 326, 14. 341, 2.
    Longi, 347, 1.
    Longinquum, 72, 1.
    Longior, 158, 3.
    Longius, 164, 7. 245, 4. 295, 18.
    Longos, 242, 1.
    Longum, 279, 17.
    Longus, 134, 3.
    Loquamur, 230, 3.
    Loquar, 165, 4. 209, 1.
    Loquebare, 248, 11.
    Loquebaris, 248, 15.
    Loquendi, 157, 11.
    Loqueretur, 108, 1.
    Loquimur, 249, 9. 258, 2.
    Loquor, 147, 8.
    Loquuntur, 298, 17.
    Lota, 301, 7.
    Lubrica, 68, 6. 270, 6.
    Lubricus, 140, 4.
    Lucanus, 297, 22.
    Luce, 16, 2. 226, 2. 271, 2, aliisque locis 2.
    Luceat, 137, 3.
    Lucebit, 242, 5.
    Lucem diem, 66, 2. 113, 2.
    Lucem splendorem, 235, 3. 241, 3. 282, 3.
    Luci, 328, 8.
    Lucida, 64, 3. 141, 1.
    Lucidos, 102, 2.
    Lucidum, 250, 2.
    Lucifer, 65, 4. 174, 5. 301, 12.
    Lucis, 87, 7. 110, 6.
    Luctu, 14, 9.
    Luctum, 94, 1. 252, 8.
    Luctuosus, 120, 7.
    Luctus, 252, 7.
    Ludens, 183, 5.
    Ludentem, 94, 9.
    Ludicra, 266, 14.
    Ludicri, 102, 9.
    Ludimus, 102, 7. 249, 1.
    Ludis verbum, 248, 6.
    Ludit, 98, 5.
    Ludum, 102, 7.
    Luentes, 280, 1 3.
    Luis, 118, 2.
    Luit, 257, 10.
    Lumen, 88, 4. 242, 6.
    Lumina, 18, 2. 64, 7.
    Lumina oculos, 25, 3. 254, 7. 254, 17.
    Lumine 22, 1. 28, 1. 90, 2, aliisque locis 2.
    Luminibus oculis, 12, 4. 23, 2. 26, 2.
    Luminis, 257, 1. 261, 9. 330, 7.
    Luna, 64, 5.
    Lunae, 18, 3. 207, 2. 290, 1.
    Lunam, 133, 10.
    [Col. 1403] Lupi, 273, 1.
    Lupis, 276, 6.
    Lustrare, 226, 2.
    Lustrentur, 350, 17.
    Lux, 133, 2. 341, 8.
    Luxu, 139, 1.
    Luxuriae, 197, 2.
    Luxurient, 298, 5.
    Lydorum, 102, 11.
    Lymphante, 36, 3.
    Lynceis, 212, 17.

M
    Machina, 246, 25. 279, 18.
    Machinam, 168, 19.
    Machinas, 238, 17. 299, 16.
    Mactatum, 148, 7,
    Madent, 253, 6.
    Maduit, 152, 3.
    Mage, 174, 1.
    Magis. 48, 6. 132, 2. 137, 7, aliisque locis 5.
    Magistra, 31, 2. 52, 2.
    Magistratibus, 192, 2.
    Magistratum, 44, 10. 193, 5.
    Magistrum, 182, 4.
    Magna, 162, 8. 195, 1. 247, 16, aliisque locis 4.
    Magna ex parte, 279, 6.
    Magnae, 86, 7.
    Magnas, 48, 4.
    Magni, 311, 1. 323, 1.
    Magnificum, 157, 8.
    Magnitudinem, 156, 7.
    Magnitudo, 178, 14.
    Magno, 266, 12.
    Magnum, 33, 1. 99, 1. 204, 3. 298, 17.
    Magnus, 195, 3.
    Majestatis, 52, 2. 55, 1.
    Major, 254, 9.
    Majore, 295, 15.
    Majorem, 199, 6.
    Majoribus, 295, 19.
    Majorum, 205, 16.
    Majus, 257, 7.
    Mala substant., 54, 2. 257, 6. 267, 17, aliisque locis 4.
    Mala adject.. 277, 1.
    Malam, 304, 11. 305, 6.
    Male, 298, 15. 347, 8.
    Maleficio, 60, 2.
    Malefida. 7, 3.
    Mali substant. 238, 14. 248, 18. 264, 6, aliisque locis 5.
    Mali adject., 265, 7. 265, 10. 265, 11, aliisque locis, 7.
    Malim, 217, 7.
    Malis nomen substant., 5, 1. 60, 5. 212, 3, aliisque locis 3.
    Malis adjectivum, 193, 2. 258, 5. 266, 1, aliisque locis 6.
    Malit, 287, 5.
    Malitiam, 272, 25. 280, 2.
    Malitis, 306, 1.
    Mallem, 24, 5.
    Mallet, 121, 2. 283, 20.
    Mallo nomen substant., 272, 16.
    Malorum substant., 108, 6. 110, 7. 268, 8, aliisque locis 4.
    Malorum adject., 281, 18. 297, 14.
    Malos, 258, 3. 264, 3. 266, 6, aliisque locis 8.
    Maluerit, 73, 3.
    Maluisti, 134, 12.
    Malum substant., 248, 5 bis. 264, 5. 267, 20, aliisque locis 5.
    Malus, 174, 2.
    Manas, 42, 2.
    Mandavi, 53, 3.
    Maneant, 236, 5.
    Maneat, 188, 17.
    Manebit, 335, 11.
    Manebunt, 218, 19. 236, 6.
    Manendi fida, 94, 13.
    Manendi, 95. 2. 112, 3. 237, 17, aliisque locis 3.
    Manens, 221, 1. 234, 2. 246. 12, aliisque locis 3.
    Manent, 246, 13.
    Manentibus, 120, 3. 305, 14.
    [Col. 1404] Manentis, 112, 5. 350, 1.
    Manere, 96, 2. 132, 3. 237, 3, aliisque locis 4.
    Manet, 164, 10. 185, 3. 277, 5, aliisque locis 3.
    Manibus, 11, 2. 33, 7. 182, 2. 265, 26.
    Manifesta, 56, 1.
    Manifestum, 125, 5. 149, 10. 150, 3, aliisque locis 6.
    Manu, 79, 4. 199, 14. 285, 2. 306, 1.
    Manum, 24, 7. 101, 8. 104, 5, aliisque locis 2.
    Manus singul., 276, 2.
    Manus plural., 11, 8. 123, 6. 148, 9
    Marci Tullii, 157, 13.
    Marco Tullio, 324, 1.
    Mare, 89, 1. 114, 6. 168, 7.
    Margine, 11, 5.
    Mari, 102, 4,
    Maria, 157, 3.
    Maris, 133, 9. 141, 1. 343, 11.
    Marmaricus, 276, 4.
    Masculae, 110, 2.
    Materia, 292, 6. 305, 19.
    Materia ablat., 11, 2. 336, 22. 336, 23.
    Materiae, 134, 2. 221, 3. 341, 3.
    Materiale, 337, 11.
    Materiali, 313, 16.
    Materiam, 148, 4. 155, 2. 337, 6.
    Matris, 101, 4. 152, 3. 252, 6.
    Mavis, 72, 3. 231, 10.
    Mavult, 218, 27.
    Maxima, 257, 4.
    Maxima, 205,
    Maximam, 85, 6. 239, 13. 249, 2 292, 5.
    Maximas, 53, 6.
    Maxime, 35, 5. 188, 1. 219, 3, aliis que locis 4.
    Maximi, 272, 5.
    Maximis, 118, 3.
    Maximum, 86, 9.
    Me, 8, 1. 23, 2. 24, 4, aliisque locii 39.
    Mea, 4, 2.
    Mea ablat., 60, 4. 258, 11. 352, 1, 352, 7.
    Meae, 117, 2.
    Meam, 30, 3. 32, 4. 91, 1. 246, 1.
    Means, 162, 6.
    Meant, 277, 17.
    Mearum, 131, 1.
    Meat, 223, 4. 317, 2.
    Meatus, 18, 1. 301, 6.
    Mecum, 9, 1. 32, 1. 43, 5, aliisque locis, 3.
    Medetur, 298, 22.
    Media, 295, 15.
    Mediae, 239, 27.
    Mediam, 223, 1.
    Medicaminis, 76, 8.
    Medicantis, 30, 2. 42, 3.
    Medicator, 297, 14.
    Medici, 266, 7.
    Medicina, 149, 11.
    Medicinae, 23, 1. 292, 12.
    Medicos, 149, 11.
    Medicum, 283, 18.
    Medicus, 972, 10.
    Medietatis, 295, 13.
    Medio, 295, 17.
    Mediocribus, 87, 5.
    Medium, 296, 3. 305, 24.
    Medius, 111, 1.
    Medulla, 238, 11.
    Medullas, 238, 10.
    Mei, 14, 9. 32, 2. 55, 3, aliisque locis 6.
    Meis, 12, 3. 14, 2. 33, 6, aliisque locis 4.
    Melior, 230, 8.
    Meliora, 103, 7. 118, 6.
    Melioribus, 282, 7.
    Melius, 229, 3 bis.
    Melius, 75, 5. 132, 2.
    Mella, 211, 4.
    Melle, 108, 5. 139, 5. 183, 3.
    [Col. 1405] Melliflui, 322, 2.
    Membra, 188, 13. 223, 2. 231, 21, aliisque locis 3.
    Membris, 207, 5. 330, 6.
    Membro, 232, 1.
    Membrorum, 133, 4. 237, 8. 332, 3.
    Memento, 129, 5. 272, 5.
    Meminere, 182, 7.
    Meminerim, 85, 2.
    Memini, 245, 6. 246, 22. 262, 7. 265, 3.
    Meminisse, 146, 3.
    Meministi, 54, 6. 54, 7. 84, 7, aliisque locis 2.
    Meminit, 333. 1.
    Memorasti, 75, 3.
    Memoria, 35, 2. 110, 6.
    Memoria, 179, 4.
    Memoriae, 53, 3. 265, 6.
    Memoriam, 84, 8. 92, 8. 245, 2.
    Mendaci, 69, 8.
    Mendacio, 326, 18.
    Mendacis, 217, 1.
    Mendacium substant., 52, 9.
    Mendacium adject., 166, 2.
    Mens, 16, 2. 90, 4. 159, 6, aliisque locis 7.
    Mensuram, 10, 5.
    Mente, 136, 1. 161, 1. 221, 6, aliisque locis 9.
    Mentem, 30, 2. 147, 10. 193, 5, aliisque locis 5.
    Mentes, 12, 8. 126, 2. 156, 1, aliisque locis 5.
    Menti, 226, 1. 258, 10. 345, 9.
    Mentiantur, 219, 29.
    Mentibus. 44, 9. 177, 2. 192, 2, aliisque locis 2.
    Mentiens, 52, 7.
    Mentior, 137, 6.
    Mentis, 14, 11. 22, 1. 74, 5, aliisque locis, 21.
    Mentiti, 57, 6.
    Mentitur, 165, 7.
    Mentium, 25, 2. 87, 3. 297, 14.
    Meo, 24, 7. 258, 11.
    Meorum, 74, 6.
    Meos, 25, 5. 33, 9. 102, 10.
    Mercibus, 141, 2.
    Mereamur, 219. 33.
    Mereatur, 74, 2. 165, 2.
    Merebamur 54, 6.
    Merebantur, 133, 7.
    Mereri, 74, 3.
    Meretriculas, 12, 4.
    Mergat, 289, 4.
    Mergens, 302, 9.
    Mergi verbum, 301, 8.
    Merita substant., 52, 7. 60, 6.
    Meritam, 299, 1.
    Meritis substant., 75, 1. 76, 2. 205, 1, aliisque locis 4.
    Merito substant., 135, 9. 281, 7.
    Merito adject., 68, 5.
    Meritorum substant., 156, 3. 327, 15.
    Meritos, 57, 3. 298, 15.
    Meritum substant., 92, 6. 272, 27.
    Mersa, 14, 5. 16, 1.
    Mersas, 222, 4.
    Mersat, 7, 4.
    Mersit, 308, 3.
    Mersus, 243, 5.
    Meruerunt, 50, 7.
    Meruisse, 61, 4.
    Meruisti, 110, 10.
    Meruit, 310, 10. 327, 10.
    Metallo, 309, 4.
    Metiantur, 135, 6.
    Metis nomen, 279, 16. 290, 2.
    Metitur, 94, 17. 205, 3.
    Metiuntur, 178, 3.
    Metu, 253, 4.
    Metuant, 182, 3.
    Metuat, 125, 8.
    Metuenda, 273, 5.
    Metuit, 199, 13. 298, 25.
    Metus, 74, 1. 199, 7.
    Metuunt, 70, 2. 298, 6.
    [Col. 1405] Meum, 7, 4. 14, 9. 102, 1. 288, 2.
    Meus, 313, 22.
    Mica, 226, 5.
    Micans, 261, 4.
    Mihi, 2, 3. 9, 2. 43, 7, aliisque locis, 14.
    Miles, 261, 3.
    Militum, 200, 5.
    Millibus, 57, 1. 158, 7.
    Minae, 38, 4.
    Minantem, 128, 3.
    Minas, 94, 18.
    Minima, 123, 2. 166, 7.
    Minima, 87, 1.
    Minimam, 158, 8.
    Minime, 137, 6. 179, 10. 186, 3, aliisque locis 37.
    Minimis, 122, 5. 133, 18. 179, 18. 219, 31.
    Minimo, 135, 5. 157, 6.
    Minimum, 188, 18.
    Minimum, 155, 1.
    Ministerio, 49, 2.
    Ministrat, 206, 4.
    Ministret, 183, 5.
    Minores, 64, 5. 225, 1.
    Minuat, 199, 2. 272, 9.
    Minui, 119, 4.
    Minuit, 55, 5.
    Minus adverb., 13, 2. 50, 9. 123, 8, aliisque locis 9.
    Mira, 280, 5. 291, 8.
    Mirabilem, 248, 9.
    Mirabor, 134, 2.
    Miraculum, 292, 3. 297, 8. 297, 17. 299, 7.
    Miramini, 213, 4.
    Miramur, 133, 10.
    Mirandum, 212, 16.
    Mirantes, 29, 1.
    Mirantur, 40, 2.
    Mirarer, 288, 1.
    Mirari, 133. 3, 212, 14.
    Miratur, 290, 7. 297, 12. 298, 14.
    Mirum, 165, 4. 267, 8. 280, 11. 288, 5.
    Misceat, 89, 3.
    Miscens, 129, 8. 234, 7.
    Miscere, 140, 2.
    Misceri, 80, 4. 288, 1.
    Miscet, 275, 6. 341, 13.
    Miscetur, 149, 12.
    Miser, 281, 1.
    Misera, 124, 1.
    Miseriae, 279, 10.
    Miserandi, 283, 30.
    Miserandum, 102, 12.
    Miserans, 254, 2. 276, 12.
    Miserantibus, 283, 17.
    Miseras, 70, 4. 106, 1. 203, 5.
    Miseratio, 283, 16.
    Miseratione, 283, 29.
    Miserationem, 283, 15.
    Miseresce, 286, 8.
    Miseri, 40, 1. 197, 6. 263, 1.
    Miseria, 279, 11. 280, 23. 287, 1.
    Miseriae, 199, 6. 279, 19. 280, 21.
    Miseriam, 126, 5. 199, 2, 280, 4. 283, 13.
    Miserior, 280, 1. 283, 10.
    Miseriores, 281, 22.
    Miseris, 61, 3 108, 6. 234, 3. 266, 16.
    Miserius, 279, 10.
    Misero nomen, 281, 1.
    Miseros, 7, 1. 46, 1. 98, 3, aliisque locis 7.
    Miserrimam, 305, 10.
    Miserum, 71, 3. 109, 4. 111, 9, aliisque locis 3.
    Misso, 102, 12.
    Mista, 298, 3. 316, 6. 327, 15. 330, 3.
    Mitis, 67, 3. 276, 9.
    Mittit, 327, 13.
    Mobile, 291, 6.
    Mobilem, 249, 6. 295, 8.
    Mobiles, 251, 4.
    Mobili, 349, 2.
    [Col. 1406] Mobilibus, 294, 1. 343, 12.
    Mobilis, 296, 4. 349, 11.
    Mobilitatis, 295. 11.
    Moderandis, 335, 28.
    Modesta, 119, 1.
    Modesta, 91, 1.
    Modi, 251, 13.
    Modis, 281, 3. 253, 11, 301, 17. 351, 26.
    Modo nomen. 10, 3. 68, 5. 83, 3, aliisque locis 46.
    Modo adverb., 12, 5. 24, 6. 61, 11, aliisque locis 12.
    Modos, 2, 2. 93, 10. 276, 1. 316, 6.
    Modulata, 219, 35.
    Modum, 11, 8. 52, 1. 109, 5, aliisque locis 5.
    Modus, 82, 2. 188, 11. 280, 19, aliisque locis 4.
    Moeror, 53, 10. 76, 5. 84, 8, aliisque locis 3.
    Moerore, 14, 10.
    Moerorem, 94, 13.
    Moeroris, 94, 9. 245, 3. 256, 3. 257, 5.
    Moesta, 111, 10. 183, 9.
    Moestae, 253, 6.
    Moesti gonit., 4, 2.
    Moestior, 14, 4.
    Moestis, 6, 2. 308, 5.
    Moestitiam, 94, 1.
    Moestos, 2, 2.
    Moestum, 71, 2.
    Moestus, 122, 1.
    Mole, 110, 7. 212, 12. 216, 7, aliis que locis 2.
    Molem, 24, 1. 291, 1.
    Moles, 201, 1.
    Moleste, 13, 2. 305, 16.
    Molestia, 218, 30.
    Molestiis, 179, 17.
    Molior, 280, 14.
    Molirentur, 33, 5.
    Moliretur, 55, 2.
    Molis, 226, 4.
    Molitos, 53, 11.
    Molitur, 242, 2.
    Moliuntur, 266, 17.
    Molle, 93, 6.
    Mollescant, 76, 9.
    Mollissimum, 238, 11.
    Momentaria, 131, 3.
    Momenti, 158, 7. 350, 1.
    Momento, 349, 2.
    Momordit, 148, 3.
    Monstra, 277, 8.
    Monstrabitur, 279, 5.
    Monstrabo, 212, 4.
    Monstrante, 258, 7.
    Monstrare, 217, 3.
    Monstrasti, 219, 15.
    Monstrat, 99, 1.
    Monstrata, 231, 26.
    Monstratum. 348, 1.
    Monstratur, 134, 7. 180, 6.
    Monstratus, 246, 22.
    Monstraveris, 101, 2.
    Monstravimus, 228, 15. 232, 20. 236 6, aliisque locis 2.
    Monstri, 53, 14.
    Monstris, 257, 13.
    Montem, 257, 14.
    Montibus, 89, 3. 214, 5. 238, 5.
    Montis, 128, 5.
    Monuisti, 44, 5.
    Mora, 158, 6.
    Mora abl., 66, 2.
    Moras, 7, 6.
    Moratus, 297, 24.
    Morbi 85, 5. 109, 1.
    Morbis, 297, 32.
    Morbo, 12, 8. 298, 21.
    Morbos, 283, 18.
    Morbum, 25, 2. 86, 7.
    Morbus, 84, 6. 283, 28.
    Mordaciter, 159, 1.
    Mordax, 191, 2. 210, 5.
    Mordeant, 171, 3.
    [Col. 1407] Mordeatur, 219, 2.
    More, 97, 2.
    Morem geram obsequar., 313, 8.
    Moreris, 264, 2.
    Mores, 32, 6. 43, 8. 69, 2, aliisque locis. 11.
    Moribus, 35, 3. 60, 3. 94, 8, aliisque locis 4.
    Moriendo, 112, 5.
    Moriuntur, 159, 5.
    Mors, 6, 1. 112, 4. 162, 9, aliisque locis 2.
    Morsu, 211, 6.
    Morsus, 147, 6, 199, 9.
    Mortale 85, 4.
    Mortales homines, 124, 3. 177, 1. 208, 1.
    Mortales adject., 126, 2. 351, 10.
    Mortali, 162, 4.
    Mortalibus substant., 56, 3. 119, 7. 219, 26. 325, 18.
    Mortalibus adject., 219, 23.
    Mortalis, 164, 8.
    Mortalium substant., 126, 4. 176, 2. 179, 11.
    Mortalium adject., 25, 4. 58, 1. 96, 1, aliisque locis 6.
    Morte, 126, 3. 126, 6. 159, 4. 281, 14.
    Mortem, 237, 19. 239, 8. 285, 3.
    Morti, 57, 2.
    Mortis, 33, 3. 126, 5. 200, 4. 298, 9.
    Mortuum, 267, 11.
    Mos, 340, 5.
    Mota, 71, 2. 302, 14.
    Moti, 57, 1.
    Motibus, 168, 18. 239, 4, aliisque locis 2.
    Motione, 239, 11.
    Motionem, 350, 10.
    Motiones, 238, 21.
    Motu, 133, 4. 260, 4. 296, 1. 313, 10.
    Motum 223, 3. 232, 14. 265, 22, aliisque locis, 2.
    Motus, 41, 3. 209, 4. 242, 1, aliisque locis 8.
    Moveantur, 83, 3.
    Movebare, 83, 8.
    Movebit, 39, 3.
    Movens, 341, 6.
    Movent, 286, 4.
    Moventem, 223, 1.
    Movere, 84, 12. 142, 4.
    Moverentur, 335, 31.
    Movereris, 147, 4.
    Moveri, 221, 1.
    Moveris, 334, 8.
    Movet, 43, 3. 74, 4. 118, 3, aliisque locis 3.
    Movetur, 293, 3.
    Mox, 89, 7. 102, 11. 148, 9, aliisque locis 2.
    Mulcedo, 170, 2.
    Mulcerent, 251, 13.
    Mulier, 9, 3. 14, 6.
    Multa, 231, 11. 258, 5.
    Multas, 218, 27.
    Multi, 106, 4.
    Multiformes, 92, 3.
    Multiplex, 158, 9. 187, 1.
    Multiplicato, 238, 15.
    Multiplicem, 293, 4.
    Multiplices, 50, 1. 61, 1. 343, 9.
    Multiplici, 194, 9.
    Multipliciter, 283, 5. 294, 13.
    Multiplicium, 176, 3.
    Multitudine, 75. 2.
    Multitudinis, 53, 10. 72, 6. 111, 1.
    Multo, 281, 2. 281, 7.
    Multo magis, 247, 14. 283, 29.
    Multorum, 132, 7.
    Multos, 126, 5.
    Multum, 92, 8. 334, 3.
    Mundana, 246, 25.
    Mundi, 86, 10. 301, 5.
    Mundo, 115, 3. 157, 1. 349, 3. 349, 14.
    Mundum, 83, 1. 84, 2. 220, 1, aliisque locis 7.
    [Col. 1407] Mundus, 86, 6. 167, 1. 245, 6. 246, 5.
    Munera, 79, 8. 139, 4.
    Munere, 249, 2.
    Muneribus, 106, 11. 149, 6.
    Muneris, 292, 1.
    Munimine, 74, 1.
    Muniti, 36, 7.
    Munus, 111, 4. 194, 10.
    Munusculum, 248, 13.
    Mures, 147, 3.
    Musa, 244, 1.
    Musae, 76, 3.
    Musas, 12, 2.
    Muscularum, 147, 5.
    Musica, 93, 9. 149, 10.
    Musicae, 108, 5.
    Musici, 292, 13.
    Musicos, 149, 10.
    Musis, 14, 2.
    Mutabilem, 125, 7.
    Mutabiles, 296, 12.
    Mutabilitas, 94, 17. 103, 6.
    Mutabilitate, 94, 4. 212, 17.
    Mutabilium, 293, 2.
    Mutabit, 298, 24.
    Mutabitur, 352, 7.
    Mutare, 102, 8. 123, 6. 352, 1.
    Mutari, 279, 3.
    Mutat, 350, 22.
    Mutata, 92, 3.
    Mutatam, 94, 3.
    Mutatio, 93, 3.
    Mutatione, 166, 1. 195, 7.
    Mutationes, 352, 11.
    Mutationum, 246, 12.
    Mutaverint, 198, 4.
    Mutavero, 352, 2.
    Mutavit, 7, 5.
    Mutentur, 287, 11.
    Mutet, 65, 3.
    Mutum, 24, 6.

N
    Nam, 10, 4. 53, 3. 53, 7, aliisque locis, 82.
    Namque, 120, 3. 187, 1. 194, 6, aliisque locis, 15.
    Nascentia, 296, 6.
    Nationes, 157, 10. 194, 9. 194, 15.
    Nativae, 150, 3.
    Natura, 86, 9. 94, 3. 101, 4. aliisque locis, 19,
    Natura, 131, 5. 134, 9. 149, 5, aliisque locis, 19.
    Naturae, 21, 4. 43, 6. 84, 7, aliisque locis 19.
    Naturale, 194, 10. 265, 18, 265, 23, aliisque locis 2.
    Naturales, 218, 28.
    Naturali, 239, 4. 239, 11. 247, 2, aliisque locis 2.
    Naturalis, 149, 1. 186, 4. 265, 27. 266, 11.
    Naturaliter, 177, 2. 229, 18, aliisque locis 5.
    Naturam, 87, 3. 92, 6. 134, 2, aliisque locis 12.
    Naturarum, 246, 8. 293, 2. 299, 17.
    Ne ut non, 3, 3. 14, 5. 44, 5, aliisque locis 30.
    Ne interrog., 24, 1. 24, 4. 42, 1 bis, aliisque locis 46.
    Ne pro, non, 94, 8. 103, 7. 109, 4, aliisque locis 5.
    Ne dum pro tantum abest, ut, 84, 4. 195, 9. 296. 18.
    Ne quidem, 157, 12. 158, 10. 198, 4, aliisque locis 17.
    Nebulas, 226, 4,
    Nebulis, 30, 1.
    Nebulosus, 114, 3.
    Nec, 6, 1. 32, 2. 34, 1 ter, aliisque locis 128
    Necnon pro, et, 215, 7.
    Necant, 12, 8.
    Necare, 148, 7.
    Necat, 147, 6.
    Necem, 56, 5.
    Necessaria, 350, 17. 350, 18. 351, 19, aliisque locis 2.
    [Col. 1408] Necessariae, 280, 9.
    Necessariam, 44, 4.
    Necessarie, 350, 24. 350, 25.
    Necessariis, 219, 2. 355, 22.
    Necessario, 335, 14.
    Necessarios, 335, 15. 336, 6. 345, 3.
    Necessarium, 218, 20. 246, 20. 258, 8, aliisque locis, 68.
    Necessarius, 326, 15.
    Necesse, 125, 9. 132, 9. 188, 17, aliisque locis 40.
    Necessitas 325, 11. 325, 17. 325, 21, aliisque locis 6.
    Necessitate 49, 3. 135, 6. 328, 9, aliisque locis 9.
    Necessitatem, 296, 1. 325, 14. 335, 6, aliisque locis 5.
    Necessitates, 351, 9.
    Necessitatis 299, 20. 325, 11. 335, 2, aliisque locis 8.
    Necessitudo, 205, 16.
    Nectis, 70, 5.
    Nectit, 41, 4. 168, 23. 294, 2.
    Nefarias, 61, 6.
    Nefarios, 54, 3. 86, 4.
    Nefas, 52, 5. 52, 6. 60, 1, aliisque locis 4.
    Negabis, 265, 23.
    Negabit, 235, 4. 281, 11.
    Negantibus, 78, 1.
    Negare, 111, 7. 237, 2. 281, 7. 305, 5.
    Negari, 228, 7. 246, 21. 264, 16.
    Negas, 283, 4.
    Negat, 7, 2.
    Negatas, 110, 4.
    Negaverim, 267, 16.
    Neget, 188, 7. 281, 10.
    Neglectae, 11, 4.
    Negligendum, 125, 10.
    Nego, 137, 5. 267, 11.
    Negotiis, 53, 6.
    Negotium, 159, 8.
    Neminem, 57, 3. 248, 13.
    Nemo, 94, 11. 119, 9. 122, 2, aliisque locis 8.
    Nemorum, 183, 7.
    Nemus, 78, 5. 114, 1.
    Nequam, 86, 4. 280, 1.
    Nequaquam, 305, 6.
    Neque, 94, 15. 134, 11. 142, 1, aliisque locis 31.
    Nequeam, 267, 13.
    Nequeat, 125, 5. 188, 2. 194, 4, aliisque locis 6.
    Nequeo, 187, 11. 237, 2. 305, 5.
    Nequeunt, 187, 18. 188, 12. 194, 1, aliisque locis 6.
    Nequissimi, 193, 5.
    Nequissimis, 192, 4.
    Nequit, 126, 4. 137, 2. 179, 15, aliisque locis 10.
    Nequitia, 272, 15. 272, 18. 280, 1.
    Nequitia, 257, 8.
    Nequitiae, 209, 4.
    Nequitiam, 192, 4. 298, 25.
    Neritii, 275, 1.
    Nero, 197, 2. 200, 3.
    Neroni, 200, 7.
    Neronis, 154, 2.
    Nescia, 324, 9.
    Nesciat, 238, 17. 351, 3.
    Nesciebam, 72, 2
    Nesciebas, 102, 10.
    Nescientes, 239, 6.
    Nesciente, 297, 8.
    Nescio quem, 210, 4
    Nescio quid, 84, 1.
    Nescire, 216, 2. 245, 5.
    Nescisses, 53, 10.
    Nescit, 125, 7 bis. 289, 1. 331, 5. 332, 8.
    Nescita, 331, 7.
    Nescitis, 128, 15.
    Nescius, 331, 6.
    Neuter, 201, 1.
    Neutro, 332, 7.
    Neutrum, 230, 17.
    Nexa, 236, 1.
    Nexas, 292, 15.
    [Col. 1409] Nexibus, 295, 19. 351, 33.
    Nexu, 181, 5.
    Nexuit, 246, 9.
    Nexum, 295, 8.
    Nexus, 287, 9. 330, 8.
    Ni, 50, 4. 208, 7. 219, 16, aliisque locis 2.
    Nihil, 13, 2. 25, 1. 35, 2, aliisque locis 86.
    Nihil ex nihilo, 313, 14.
    Nihili, 179, 14.
    Nihil non omne, 248, 6. 335, 17.
    Nihilo, 177, 4. 179, 6. 187, 18, aliisque locis 4.
    Nihilominus, 137, 4. 296, 15. 326, 3.
    Nihilum, 239, 24.
    Nil, 69, 7 bis. 106, 6.
    Nimbis, 102, 3.
    Nimbosis, 27, 1.
    Nimis, 210, 4. 211, 5. 289, 5, aliisque locis 2.
    Nimium, 120, 1. 138, 1. 159, 1, aliisque locis 6.
    Nisi, 24, 3. 35, 3. 44, 10, aliisque locis 32.
    Nitamur, 325, 12.
    Nitens, 265, 26. 305, 20.
    Nitent, 132, 2. 174, 3.
    Nitente, 269, 3.
    Nitentibus, 283, 11.
    Nititur, 92, 4. 176, 4. 283, 1.
    Nitor, 212, 16.
    Nituntur, 177, 6. 179, 6. 212, 12. 65, 8.
    Niveis, 196, 2. 215, 5.
    Nivis, 291, 1.
    Nixa, 304, 8. 351, 2.
    Nixus, 63, 2.
    Nobile, 208, 2.
    Nobilibus, 205, 16.
    Nobilitas, 121, 1, 178, 8. 205, 11.
    Nobilitate, 205, 15.
    Nobilitatis, 205, 10.
    Nobis, 53, 5. 58, 1. 101, 10, aliisque locis 3.
    Noceat, 157, 5.
    Nocendum, 201, 6.
    Nocentia, 277, 18.
    Nocentes, 69, 3.
    Nocet, 69, 7.
    Nocte, 26, 1.
    Noctem, 262, 10.
    Noctes, 266, 17.
    Noctibus, 102, 2. 105, 3. 168, 6.
    Noctis, 65, 1. 66, 4. 254, 10. 290, 2.
    Nocuerunt, 137, 6.
    Nodis, 182, 8.
    Nodum, 325, 4.
    Nolendi, 237, 16. 320, 3.
    Nolentes, 50, 2.
    Nolentibus, 188, 5.
    Nolint, 330, 3.
    Noluissem, 279, 4.
    Noluisses, 187, 12.
    Nomen, 118, 3. 146, 5. 157, 20, aliisque locis 9.
    Nomina, 218, 21. 350, 6.
    Nominatur, 293, 6.
    Nomine, 157, 7.
    Nominibus, 149, 18.
    Nominis, 32, 2. 49, 2. 50, 6, aliisque locis 4.
    Nomino, 246, 14.
    Non, 8, 2. 12, 5. 12, 8, aliisque locis 303
    Nondum, 27, 2. 76, 6. 86, 8, aliisque locis 12.
    Nonium, 193, 1.
    Nonne, 32, 7. 95, 4. 103, 3, aliisque locis 17.
    Nonnihil, 165, 2. 287, 3.
    Nonnulli, 298, 8.
    Nonnullos, 33, 10.
    Norant, 139, 4.
    Norat, 332, 2.
    Norunt, 215, 4.
    Nos, 25, 3. 36, 3. 36, 6, aliisque locis 10.
    Noscendi, 352, 8.
    [Col. 1409] Noscere, 330, 8. 331, 9.
    Nosco, 84, 4.
    Nosse, 85, 6. 136, 10. 292, 11. 331, 3.
    Noster, 297, 22.
    Nosti, 237, 2.
    Nostra, 36, 4. 93, 8. 102, 7, aliisque locis 4.
    Nostra, 75, 7.
    Nostrae, 10, 3. 13, 3. 14, 10, aliisque locis 3.
    Nostram, 55, 7.
    Nostri, 31, 2. 33, 1. 33, 8, aliisque locis 10.
    Nostris, 24, 1. 35, 3. 43, 4, aliisque locis 3.
    Nostro, 12, 2. 24, 1. 93, 2. 219, 31.
    Nostrorum, 352, 21.
    Nostros, 43, 8. 53, 10.
    Nostrum, 3, 3.
    Nota adject., 75, 3. 264, 7. 331, 4. 337, 9.
    Notam substant., 239, 27.
    Notare, 235, 3.
    Notas subst., 50, 5. 331, 2. 340, 6. 341, 4.
    Notavit, 310, 7.
    Notio, 337, 16. 340, 15. 344, 10.
    Notione, 352, 16.
    Notionem, 351, 8
    Notionis, 351, 20.
    Notior, 172, 1.
    Notis, 340, 11. 341, 13.
    Notitia, 343, 15.
    Notitiam, 351, 32.
    Notitiarum, 343, 16.
    Notos, 164, 6.
    Notum, 121, 2. 344, 5. 351, 12.
    Notus substant., 153, 8. 174, 3.
    Nova, 341, 3. 173, 4.
    Noverunt, 267, 2.
    Novi verbum, 84, 9. 326, 10.
    Novimus, 151, 1. 164, 3.
    Novis, 61, 8. 275, 6.
    Novisti, 34, 2. 85, 5.
    Novit, 297, 16. 332, 7. 336, 13. 351, 12.
    Novo, 253, 2.
    Novum, 32, 5. 94, 2.
    Nox, 27, 3. 261, 4. 282, 4. 323, 4.
    Noxia, 17, 3. 68, 8.
    Noxiorum, 299, 9.
    Noxium, 133, 19.
    Nube, 25, 4. 321, 2. 332, 3.
    Nubes, 242, 4. 260, 3.
    Nubibus, 88, 1. 323, 4.
    Nubila, 7, 5. 90, 4.
    Nubilus, 291, 7.
    Nudatis verbum, 311, 3.
    Nudum, 101, 4.
    Nulla, 101, 9. 158, 11. 158, 14, aliisque locis 12.
    Nulla, 55, 4. 313, 10. 323, 3.
    Nullam, 281, 18. 335, 6. 335, 9. 351, 17.
    Nullas, 340, 6.
    Nulli, 111, 4. 337, 9.
    Nullis, 12, 5. 193, 3. 237, 17, aliisque locis 5.
    Nullius, 218, 15. 230, 8. 272, 9 bis.
    Nullo, 10, 3. 36, 2 83, 2, aliisque locis 10.
    Nullum, 44, 9. 88, 2. 135, 7, aliisque locis 3.
    Nullus, 3, 2. 74, 1. 208, 6, aliisque locis 7.
    Num, 54, 5. 84, 4. 103, 1, aliisque locis 38.
    Numen, 276, 11.
    Numerabitur, 134, 6.
    Numeranda, 179, 12.
    Numerandam, 268, 9.
    Numeratur, 178, 11.
    Numeravimus, 246, 17.
    Numeremus, 304, 10.
    Numerentur, 236, 13.
    Numeris, 18, 6. 222, 2.
    Numerosus, 36, 1.
    Numerum, 109, 4. 111, 6.
    [Col. 1410] Numerus, 158, 9.
    Numinis, 94, 6.
    Numquam, 46, 2. 72, 4, 78, 5, aliisque locis 13.
    Nunc, 4, 2. 7, 5. 10, 4, aliisque locis 64.
    Nuntiat, 301, 11.
    Nuper, 257, 3.
    Nuptiis, 121, 3.
    Nutricem, 30, 3.
    Nutrit, 121, 4.
    Nutritus, 24, 1.
    Nutriuntur, 343, 12.
    Nutrix, 117, 1.
    Nutum, 122, 4. 247, 4.

O
    O, 31, 2. 52, 2. 57, 3, aliisque locis 21.
    Ob, 50, 1. 57, 2. 57, 5, aliisque locis 8.
    Obambulat, 276, 9.
    Obduxerat, 11, 4.
    Obitu, 302, 9.
    Objacet, 266, 22.
    Objecit, 200, 5.
    Objecta, 343, 7.
    Objecta, 46, 2.
    Objectae, 343, 2.
    Objectorum, 75, 2.
    Objice, 89, 7.
    Oblectamenta, 292, 13.
    Oblectant, 108, 5.
    Oblita penult. corr., 108, 4.
    Oblita penult. prod. et passive, 257, 3.
    Oblita act., 332, 4.
    Oblitas passive, 333, 3.
    Oblitus, 25, 2. 86, 6. 109, 5. 256, 3
    Oblivio, 158, 2.
    Oblivione, 86, 2.
    Obliviosam, 243, 1.
    Oblivisceretur, 282, 15.
    Obluctari, 267, 4.
    Obnoxius, 212, 7.
    Obrepat, 218, 18.
    Obruisset, 314, 7.
    Obruit, 314, 10. 314, 11.
    Obruta, 330, 6.
    Obscura, 158, 3.
    Obscuras, 235, 2.
    Obscuris, 69, 4.
    Obscuritas, 218, 31.
    Obscuro, 64, 6.
    Obscuros, 339, 2.
    Obscuram, 218, 8.
    Obscurus, 218, 27.
    Obsecro, 171, 8.
    Obsequentes, 44, 1.
    Obsistere, 247, 11.
    Obsitum, 276, 12.
    Obstantia, 212, 18.
    Obstat, 89, 1. 323, 4.
    Obstupui, 14, 7.
    Obtemperantium, 247, 6.
    Obtemperare, 73, 1.
    Obtemperes, 95, 8.
    Obticuit, 91, 1.
    Obtinendi, 264, 14.
    Obtinere, 156, 6. 266, 15.
    Obtingit, 314, 2.
    Obversatus, 31, 1.
    Obvia, 64, 4.
    Obviis, 314, 9.
    Obvius, 45, 4.
    Occasus, 327, 8.
    Occidentia, 296, 6.
    Occidit, 254, 12.
    Occiduo, 301, 7.
    Occultis, 273, 3.
    Occuluisse, 52, 8.
    Occupantur, 36, 5.
    Occupate, 305, 24.
    Occupato, 171, 7.
    Oceano, 301, 9.
    Ocius, 279, 14.
    Oculi singul., 352, 5.
    Oculis, 10, 1. 58, 2. 212, 18. 335, 27.
    Oculo, 111, 6.
    Oculorum, 213, 2.
    Oculos, 7, 2. 25, 5. 29, 1, aliisque [Col. 1411] ocis 10.
    Oculus, 337, 1.
    Oderant, 299, 10.
    Oderit, 283, 26.
    Odiis, 48, 4. 142, 1.
    Odio, 283, 26. 283, 29. 299, 9.
    Odiosa, 297, 1.
    Odiosos, 132, 3.
    Odisse, 283, 27.
    Odores, 302, 2.
    Offensio, 45, 3.
    Offensione, 60, 4.
    Officii, 265, 28.
    Officiis, 80, 2.
    Officinas, 61, 7.
    Officio, 9, 2. 194, 11. 265, 17. 266, 2.
    Officium, 265, 18. 265, 23. 265, 26, aliisque locis 2.
    Olim, 4, 1. 49, 2. 182, 6, aliisque locis 3.
    Omne, 126, 4. 136, 5. 159, 7, aliisque locis 20.
    Omnem, 58, 1. 156, 5. 239, 2, aliisque locis 7.
    Omnes, 119, 2. 119, 10. 177, 1, aliisque locis 6.
    Omni, 59, 3. 117, 3. 118, 4, aliisque locis 5.
    Omnia, 179, 2. 229, 8. 231, 12, aliisque locis 30.
    Omnia accus., 68, 3. 75, 5. 257, 10, aliisque locis 2.
    Omnibus, 53, 6. 56, 5. 61, 4, aliisque locis 21.
    Omnino, 159, 5. 159, 6. 230, 7, aliisque locis 5.
    Omnis, 93, 3. 122, 5. 123, 4, aliisque locis 10.
    Omnium, 31, 2. 44, 10. 54, 3, aliisque locis 36.
    Omnium potens, 248, 3.
    Omnium potentem, 248, 1.
    Oneratum, 299, 23.
    Oneret, 190, 3.
    Oneris, 292, 10.
    Opacae, 290, 2.
    Opera femin., 52, 4. 283, 19.
    Opera, 133, 5.
    Operae, 13, 3.
    Operam, 42, 3. 246, 15. 283, 24. 338, 2.
    Operante, 313, 15.
    Operatus, 307, 1. 314, 6.
    Operi, 83, 4.
    Operis nomen singul., 70, 6. 133, 9. 294, 10. 299, 16.
    Opes, 48, 1. 101, 10. 105, 5, aliisque locis 12.
    Opibus, 101, 5. 134, 5. 134, 10, aliisque locis 4.
    Opilionem, 49, 3.
    Opima, 191, 1.
    Opinio, 194, 13. 325, 2. 325, 17. aliisque locis 4.
    Opinione, 195 4. 219, 21. 327, 2
    Opinionem, 305, 10. 325, 15.
    Opinioni, 297, 24.
    Opinionibus, 87, 4. 204, 4.
    Opinionis, 76, 1. 118, 2. 336, 10.
    Opinor, 54, 6. 111, 2. 335, 12.
    Oportebat, 283, 18.
    Oportere, 249, 9. 345, 8.
    Oportet, 42, 3. 95, 1. 95, 8, aliisque locis 4.
    Opponitur, 238, 14.
    Opportunitate, 110, 2.
    Opposui, 48, 4.
    Oppressi, 330, 7.
    Oppressit, 24, 5.
    Opprimat, 305, 23.
    Optanda, 319, 3. 328, 3.
    Optandum, 320, 1.
    Optantur, 232, 16.
    Optari, 176, 8. 232, 13
    Optasse, 52, 5.
    Optat, 44, 1. 270, 9. 307, 5.
    Optata, 288, 3. 297, 1. 298, 13.
    Optatorum, 320, 5.
    Optavi, 44, 8.
    [Col. 1411] Optavimus, 155, 2.
    Optet, 123, 6. 331, 6.
    Optimam. 305, 7.
    Optime, 296, 10.
    Optimorum, 156, 3.
    Optimum, 178, 1. 179, 9.
    Opulentis, 188, 14.
    Opum, 101, 1. 137, 11. 273, 1.
    Opus, 68, 2. 221, 9. 239, 10.
    Opus est, 135, 3. 282, 8.
    Ora accus. plur., 3, 1. 153, 2. 174, 2, aliisque locis duobus.
    Oratio, 72, 2. 257, 2.
    Orationis, 312, 1.
    Orator, 110, 9.
    Oratores, 283, 14.
    Orbe, 102, 7. 302, 7.
    Orbem, 19, 3. 181, 3. 185, 5, aliisque locis duobus.
    Orbes, 18, 5. 223, 3. 303, 2.
    Orbi, 234, 6. 336, 19.
    Orbis, 63, 1. 292, 2. 310, 6. 323, 1.
    Orbium, 295, 12.
    Orbus, 121, 3.
    Ordine, 292, 15.
    Ordinem, 55, 2. 80, 6. 267, 13 aliisque locis 8.
    Ordines, 294, 11.
    Ordinibus, 294, 2.
    Ordinis, 43, 8. 52, 5. 288, 5, aliisque locis 3.
    Ordo, 134, 3. 185, 3. 217, 2, aliisque locis 11.
    Ore, 44, 2. 44, 4. 75, 5, aliisque locis 5.
    Oriatur, 313, 18.
    Oriens, 351, 27.
    Origo, 302, 12.
    Oriri, 350, 26.
    Oris ab, os, 256, 1. 322, 2.
    Oris plur., 301, 15.
    Oriundus, 72, 5.
    Oriuntur, 238, 5.
    Ornamenta, 136, 2
    Ornamentis, 120, 5. 137, 1.
    Ornari, 137, 1.
    Ornet, 20, 4. 106, 5.
    Orpheus, 254, 11.
    Orsa, 293, 1.
    Orta, 87, 4. 302, 9.
    Ortae, 194, 16.
    Ortu, 20, 2. 65, 4. 153, 6. 206, 2.
    Ortum, 185, 4. 208, 8. 313, 18.
    Ortus, 262, 8. 289, 5.
    Ortus accus., 65, 2. 184, 7.
    Os vultum, 148, 3.
    Ossa, 163, 1.
    Ostendam, 124, 4. 258, 9.
    Ostendat, 280, 9.
    Ostendimus, 268, 11. 271, 7.
    Ostendisse, 217, 1.
    Ostendit, 335, 16.
    Ostensum, 219, 25.
    Ostentando, 55, 6.
    Ostentat, 149, 17. 194, 4. 272, 25.
    Ostentum, 99, 1.
    Ostro, 196, 1.
    Otia, 44, 7.
    Otium, 200, 7.

P
    Pabula, 277, 4.
    Pabulum, 309, 7.
    Pacem, 301, 2.
    Pacis, 178, 1.
    Pacto, 283, 19.
    Paginae, 340, 5.
    Palam est patet, 232, 4.
    Palatini, 48, 1.
    Palleant, 290, 1.
    Pallens, 65, 4.
    Pallet, 113, 3.
    Pallida, 64, 6.
    Palmites, 79, 5.
    Paludes, 157, 3. 238, 6.
    Pandit, 106, 8.
    Panniculis, 33, 7.
    Papae, 83, 8. 264, 1.
    Papinianum, 200, 4.
    Par, 89, 5. 211, 3.
    [Col. 1412] Parantis, 256, 3.
    Parat, 276, 7.
    Paraverint, 216, 7.
    Paravit, 218, 28.
    Parcit, 297, 27.
    Parem, 194, 6.
    Parente, 109, 5.
    Parentum, 205, 12
    Parere, obedire, 50, 2. 248, 17.
    Paribus, 225, 1.
    Parietes, 74, 5.
    Pariter, 74, 2. 110, 7. 132, 7, aliisque locis 16.
    Parmenides, 249, 4.
    Pars, 70, 6. 123, 2.
    Parta, 106, 6.
    Parte, 14, 9. 33, 5. 103, 5, aliisque locis 8.
    Partem, 33, 6. 172, 2. 218, 24. 325, 8.
    Partes, 222, 1. 237, 10. 333, 4.
    Parthis, 157, 15.
    Partibus, 218, 24. 238, 24. 246, 6. 336, 20.
    Participatione, 231, 8. 236, 17. 281, 3.
    Participes, 345, 6.
    Particulas, 11, 9.
    Partirer, 32, 3.
    Partium, 231, 13. 231, 25
    Parva, 158, 13.
    Parvam, 246, 14.
    Passim, 36, 2.
    Passio, 341, 7. 343, 3.
    Passione, 343, 5.
    Passionem, 343, 6.
    Passuum, 57, 1.
    Pateat, 266, 10.
    Patebit, 193, 3. 237, 11.
    Patefacere, 334, 7.
    Patefaceres, 231, 16.
    Patefaciam, 236, 5.
    Patefecerit, 348, 7.
    Patens, 234, 3.
    Patentes, 161, 3.
    Pater, 206, 3. 226, 1.
    Pateris, 82, 1.
    Paterni, 119, 6.
    Patet, 137, 1. 246, 29. 266, 5. 351, 33.
    Pati, 64, 2.
    Patiantur, 120, 3. 119, 6.
    Patiatur, 297, 29.
    Patiebantur, 46, 5.
    Patiens, 238, 14. 340, 10.
    Patienter, 158, 21.
    Patientiam, 158, 21.
    Patientiae, 298, 5.
    Patitur, 25, 1. 80, 4. 277, 8, aliisque locis tribus.
    Patiuntur, 283, 2.
    Patrandi, 268, 11. 279, 13.
    Patrem, 219, 34. 229, 16. 307, 6.
    Patri, 119, 2.
    Patria, 123, 3. 262, 7.
    Patria, 72, 2.
    Patriae, 72, 5.
    Patriam, 246, 15. 258, 11. 313, 2.
    Patribus, 54, 5. 152, 1. 197, 4.
    Patrisfamilias, 257, 14.
    Patrum, 110, 8.
    Patuerunt, 257, 2.
    Patuisset, 53, 5.
    Patuit, 239, 28.
    Pauca, 75, 2. 100, 1. 297, 18.
    Paucis, 133, 17.
    Pauculis, 82, 1. 164, 1.
    Pavet, 41, 1.
    Pavidus, 273, 5.
    Paulinum, 48, 1.
    Paulisper, 12, 3. 25, 2. 23, 3, aliisque locis 9.
    Paulo, 83, 6. 102, 11. 131, 2, aliisque locis 27.
    Paululum, 176, 1.
    Paulum, 103, 1.
    Pauperes, 132, 9.
    Paupertate, 132, 11.
    Pax, 76, 4.
    [Col. 1413] Pectora, 291, 4.
    Pectori, 24, 7.
    Pectoribus, 315, 2.
    Pectoris, 251, 11. 346, 3.
    Pecudes, 210, 1.
    Pecunia, 132, 5. 187, 3. 188, 2. 314, 11.
    Pecuniae, 132, 1. 178, 6. 188, 5. 298, 22.
    Pecuniam, 188, 7. 188, 8. 212, 4, aliisque locis 2.
    Pecuniosorum, 188, 13.
    Pedibus, 38, 1. 183, 8. 257, 9, aliisque locis 2.
    Pedum, 265, 23. 265, 25.
    Pejora, 208, 7. 282, 9.
    Pelagi, 322, 4.
    Pelago, 275, 2.
    Pelagus, 168, 12.
    Pellatur, 188, 11.
    Pelle verbum, 90, 1. 90, 6.
    Pellebas, 58, 2.
    Pellere, 203, 4.
    Pellerentur, 50, 5.
    Pendenda, 179, 14.
    Pendentis, 199, 8.
    Pendet, 294, 8.
    Pendit, 219, 1.
    Pendulum, 129, 1.
    Pendulus, 301, 20.
    Pene, 7, 4. 266, 12 bis.
    Penetrabat 10, 7.
    Penetral, 59, 1.
    Penetraret, 212, 18.
    Penetrent, 109, 3.
    Penitus, 92, 1 188, 15. 256, 2, aliisque locis 3.
    Pennae, 259, 1.
    Pennas, 258. 9.
    Pensare, 350, 12.
    Pensares, 95, 7.
    Pensari, 76, 3.
    Penuriae, 218, 26.
    Pepulerit, 174, 5.
    Pepulerunt, 221, 2.
    Pepulisti, 72, 4.
    Per, 18, 5. 43, 2. 84, 5, aliisque locis 24.
    Percipiendam, 125, 5.
    Percipiens, 294, 9.
    Perculsi, 49, 1.
    Percurrenti, 237, 11.
    Perdat, 64, 7.
    Perdens, 332, 5.
    Perdideris, 101, 9.
    Perdidisses, 101, 13.
    Perdidit, 254, 12. 349, 1.
    Perdit, 254, 19.
    Perdita, 139, 1.
    Perditis, 277, 6.
    Perditissimum, 61, 7.
    Perditum, 54, 5.
    Perditus, 253, 9.
    Perducere, 212, 2.
    Perductas, 156, 2.
    Perducturas, 212, 3.
    Perdurant, 194, 16.
    Perdurat, 124, 2. 137, 4. 198, 2. 205, 9.
    Peregi, 2, 1.
    Peregrina, 34, 2.
    Perennem, 127, 1.
    Pererrans, 153, 1.
    Perexigua, 122, 6.
    Perexile, 125, 11.
    Perfecerint, 279, 8.
    Perfeci, 171, 3.
    Perfecta, 213, 7. 219, 17. 229, 8, aliisque locis 2.
    Perfectae, 11, 2.
    Perfectam, 228, 16.
    Perfectas, 222, 1.
    Perfecti, 228, 1. 228, 8. 229, 10.
    Perfectio, 228, 3.
    Perfectione, 156, 2. 228, 11.
    Perfectionem, 282, 15.
    Perfectiori, 344, 11.
    Perfecto, 217, 9.
    Perfectum, 176, 9. 219, 27. 222, 1, [Col. 1413] aliisque locis 6.
    Perferunt, 61, 4.
    Perficere, 179, 6. 279, 12.
    Perficiat, 219, 18. 265, 17. 338, 3.
    Perficiunt, 213, 8.
    Perfidam, 94, 8.
    Pergat, 78, 4.
    Perhibetur, 228, 9. 228, 11. 229, 17. 349, 9.
    Perhorrescerem. 32, 5.
    Perhorrescis, 94, 8.
    Perhorresco, 170, 6.
    Pericula, 144, 1.
    Periculi, 25, 1. 55, 3.
    Periculis, 32, 6. 46, 2. 193, 4. 218, 7.
    Periculorum, 199, 7.
    Periculosam, 129, 3.
    Periit, 310, 1.
    Perimendam, 326, 4.
    Perire, 286, 5.
    Perjuria, 69, 7.
    Permanebit, 239, 19.
    Permanendi, 238, 17. 239, 15.
    Permanendo, 350, 5.
    Permanens, 287, 6.
    Permanent, 237, 6.
    Permanere, 239, 17.
    Permanet, 237, 9.
    Permeant, 346, 1.
    Permisit, 12, 5.
    Permissis, 317, 1.
    Permissum, 299. 2.
    Permitterent, 283, 25.
    Permulta, 135, 5.
    Permultis, 126, 1. 135, 4.
    Permutant, 178, 5.
    Permutare, 95, 5.
    Permutat, 273, 7.
    Pernicie, 279, 4.
    Perniciem, 44, 6. 237, 19. 239, 15.
    Perniciosa, 94, 9. 134, 4.
    Perniciosis, 287, 9. 321, 2.
    Perosa, 260, 1.
    Perpendas, 299, 22. 335, 26.
    Perpendis, 292, 11.
    Perpendit, 337, 1.
    Perpenditur, 351, 8.
    Perpendo, 287, 3.
    Perpessi, 283, 15.
    Perpesso, 283, 9.
    Perpeti, 299, 8.
    Perpetrata, 45, 5.
    Perpetua, 120, 11. 124, 2.
    Perpetua, 220, 1.
    Perpetuo, 63, 2.
    Perpetuo, 194, 16. 198, 2.
    Perpetuum, 168, 2. 350, 7.
    Perrarum, 146, 6.
    Perrumpere, 322, 5.
    Persaepe, 137, 6.
    Perscrutemur, 84, 1.
    Perses, 103, 1.
    Personat, 244, 1.
    Perspecta, 172, 2.
    Perspectum, 131, 4.
    Perspexisse, 299, 17.
    Perspicaci, 186, 3.
    Perspicacibus, 10, 1.
    Perspicaciter, 217, 2.
    Perspicacius, 242, 5.
    Perspicax, 320, 4.
    Perspicio, 230, 14.
    Perspicua, 219, 15.
    Perspicuae, 282, 3.
    Perspicuum, 264, 15. 268, 1. 271, 2.
    Perstringam, 297, 19.
    Perstrinxit, 111, 6.
    Persuadet, 231, 11.
    Persuasum, 126, 1.
    Pertimescas, 87, 1.
    Pertimescis, 137, 9.
    Pertimescit, 298, 23.
    Pertimescunt, 201, 2.
    Pertractes, 158, 5.
    Pertulisset, 283, 8.
    Perturbat, 292, 3. 350, 29.
    Perturbata, 296, 14.
    Perturbatione, 14, 11. 258, 11.
    [Col. 1414] Perturbationibus, 76, 7.
    Perturbationum, 84, 6. 84, 11. 87, 4.
    Perturbere, 324, 2.
    Perutilia, 313, 2.
    Pervagata, 157, 21.
    Pervenire, 157, 13. 176, 4. 187, 3, aliisque locis 4.
    Perversa 297, 24.
    Perversi, 69, 1.
    Pervertit, 33, 10. 92, 3.
    Pervetusta, 35, 1.
    Pervincere, 3, 2.
    Pervium, 266, 19.
    Pervulganda, 157, 6.
    Pessimam, 305, 14.
    Pessimis, 35, 6. 149, 2. 149, 5. 299, 8.
    Pessimos, 149, 4.
    Pessimus, 137, 7.
    Pessum, 347, 10.
    Pessumdari, 46, 4.
    Peste, 276, 13.
    Pestem, 44, 6.
    Pestis, 201, 6.
    Petant, 265, 12.
    Petantur, 232, 15.
    Petas, 79, 1.
    Petebat, 219, 3.
    Petere, 219, 29.
    Peteret, 95, 6.
    Peteretur, 248, 16.
    Petis, 133, 17. 212, 8 317, 9.
    Petit, 159, 7. 161, 1. 178, 17, aliisque locis 5.
    Petitas, 249, 7.
    Petitis verbum, 124, 3. 285, 3.
    Petitis adject., 335, 21.
    Petito, 188, 6.
    Petitos, 207, 6.
    Petitur, 232, 4. 265, 5.
    Petunt, 54, 4. 159, 3. 178, 7, aliisque locis 7.
    Petuntur, 178, 10.
    Philosophi, 158, 19.
    Philosophia, 256, 1.
    Philosophiae, 32, 3.
    Philosophiam, 31, 1.
    Philosophum, 158, 23.
    Philosophus, 158, 20.
    Phoebe, 168, 6. 290, 4.
    Phoebes, 301, 4.
    Phoebi, 65, 4. 77, 1. 235, 4. 291, 2.
    Phoebo, 64, 7. 207, 1. 242, 5. 261, 1.
    Phoebum, 322, 1.
    Phoebus, 28, 1. 113, 1. 153, 6, aliisque locis 2.
    Phrygiae, 307, 2.
    Physicis, 313, 23.
    Pias, 103, 1.
    Piavit, 307, 3.
    Piget, 61, 2. 120, 6.
    Piis, 226, 6.
    Pingitur, 261, 4.
    Pinus, 140, 5.
    Pisce, 214, 6. 215, 7.
    Placet, 102, 9. 146, 7. 181, 5, aliisque locis 5.
    Placida, 234, 2.
    Placidas, 20, 3.
    Placido, 71, 1.
    Placidum, 251, 9.
    Placuisse, 297, 22.
    Placuissent, 134, 10.
    Plagas, 161, 3.
    Plane, 158, 13.
    Planius, 246, 2. 265, 21.
    Plato, 349, 15.
    Platone, 249, 8.
    Platonem, 350, 6.
    Platoni, 219, 31. 245, 1. 349, 12.
    Platonis, 33, 1. 44, 2. 244, 1. 268. 15.
    Plaustra, 289, 3.
    Plebis, 110, 8.
    Plena, 10, 3. 198, 3. 200, 2 bis 209, 2.
    Plenae, 290, 1.
    Plenam, 219, 20. 246, 19. 248, 12.
    Plenissime, 86, 1
    [Col. 1415] Plenissimum, 229, 10. 229, 15.
    Plenitudinem, 349, 8. 349, 22. 350, 5.
    Pleno, 21, 1. 64, 3. 105, 6.
    Plenum, 218, 18. 236, 9.
    Plenus, 187, 17. 229, 17.
    Plerumque, 149, 4. 166, 6.
    Plura, 237, 13. 335, 26. 344, 5.
    Plures, 132, 8. 148, 8., 157, 9, aliisque locis 4.
    Pluribus, 132, 11. 135, 3. 187, 6, aliisque locis 4.
    Plurimi, 178, 2.
    Plurimis, 118, 3.
    Plurimorum, 60, 6.
    Plurimos, 157, 20.
    Plurimus, 76, 4.
    Plus, 166, 5. 199, 13.
    Plus aequo, 298, 6. 298, 7.
    Pocula, 183, 3. 275, 7. 277, 2.
    Poena, 48, 3. 68, 8. 272, 20, aliisque locis 2.
    Poena, 258, 4. 272, 11. 272, 13. 272, 16.
    Poenae, 272, 12. 327, 10.
    Poenali, 281, 15.
    Poenam, 281, 5.
    Poenarum, 283, 22. 287, 9.
    Poenas, 55, 8. 352, 19.
    Poeni, 182, 1.
    Poenitentiae, 209, 2.
    Poenorum, 148, 8.
    Poeticas, 12, 2.
    Poli, 259, 2.
    Pollens, 287, 5.
    Pollicentur, 213, 6. 219, 9.
    Polluisse, 57, 6.
    Polo 113, 1.
    Polum, 216, 3. 261, 7.
    Polus, 27, 1.
    Polyphemus, 308, 3.
    Poma, 309, 3,
    Pomis, 302, 4.
    Pondera, 143, 2. 222, 4. 226, 4.
    Pondere, 22, 3. 170, 4. 299, 23. 301 21.
    Pontis, 156, 4.
    Pondus, 110, 6. 129, 2. 238, 20 514, 4.
    Ponere, 111, 5. 127, 2.
    Ponti, 19, 2. 38, 4.
    Pontum, 128, 4.
    Pontus, 105, 2.
    Popularem, 205, 8.
    Populares, 158, 14. 194, 1.
    Populari, 205, 2. 287, 3.
    Popularis, 178, 8.
    Populi genit., 61, 1. 195, 2. 305, 10.
    Populi plur., 70, 2. 263, 1.
    Populos, 153, 4. 157, 20. 162, 6, aliisque locis 2.
    Populus, 305, 8.
    , 231, 9.
    , 231, 9.
    Porrigite, 252, 25.
    Porro, 238, 21. 350, 15.
    Porticus, 339, 1.
    Portio, 133, 9. 157, 1. 292, 12.
    Portionem, 158, 8. 199, 6. 218, 24.
    Portus, 234, 2.
    Poscendi, 212, 6.
    Poscens, 188, 16.
    Poscet, 102, 9.
    Positae, 352, 23.
    Positam, 124, 3.
    Positi, 305, 3. 305, 21.
    Positionis gratia, 335, 8.
    Positum, 115, 7.
    Posse, 50, 6. 53, 13. 57, 3, aliisque locis 25.
    Possem, 14, 6. 217, 5. 218, 31. 236, 9.
    Possemus, 345, 7.
    Possent, 265, 11. 268, 6.
    Posses, 193, 8.
    Possessio, 348, 8.
    Possessione, 101, 1. 135, 10. 212, 11, aliisque locis 2.
    Posset, 53, 7. 176, 7. 176, 8. 188, 8.
    [Col. 1415] Possibile, 313, 19. 326, 21.
    Possibilitas, 267, 18. 268, 11.
    Possibilitate, 279, 13.
    Possibilitatem, 268, 13.
    Possideant, 135, 5.
    Possidebas, 118, 5.
    Possidebis, 124, 6.
    Possidens, 229, 7.
    Possidentibus, 137, 6.
    Possidere, 242, 3. 349, 22.
    Possideret, 188, 8.
    Possideri, 132, 5.
    Possidet, 349, 8.
    Possidetur, 188, 2.
    Possimus, 328, 11. 348, 4.
    Possint, 84, 12. 84, 13. 238, 5, aliisque locis 3.
    Possis, 87, 7. 95, 5. 111, 7, aliisque locis 13.
    Possit, 25, 3. 123, 9. 125, 1, aliisque locis, 26.
    Possum, 117, 2. 120, 7. 218, 12, aliisque locis 2.
    Possumus, 193, 6. 345, 10.
    Possunt, 88, 3. 132, 9. 188, 12, aliisque locis 18.
    Post, 159, 3. 260, 3. 281, 14.
    Post, deinde, 11, 2. 170, 3.
    Posterioribus, 352, 17.
    Posteros, 53, 2.
    Posthac, 170, 5.
    Posthaec, 91, 1. 281, 22.
    Postquam, 251, 3.
    Postremae, 133, 6.
    Postremo, 95, 1. 160, 2. 166, 6, aliisque locis 3.
    Postremus, 76, 1.
    Postulas, 350, 17.
    Postulatis, 158, 16.
    Postulet, 100, 2.
    Posuisse, 309, 6.
    Posuisti, 76, 4. 304, 9. 352, 15.
    Potens, 181, 2. 219, 3. 264, 6, aliisque locis 2.
    Potentem, 198, 1. 199, 11. 199, 12, aliisque locis 4.
    Potentes, 86, 5. 258, 3. 265, 13, aliisque locis 3.
    Potentia substant., 147, 1. 150, 1. 179, 12, aliisque locis 10.
    Potentia, 145, 1. 177, 7. 217, 10, aliisque locis 3.
    Potentia adject., 277, 10.
    Potentiae, 178, 12. 200, 6. 218, 3, aliisque locis 3.
    Potentiam, 148, 10. 178, 5. 178, 6, aliisque locis 7.
    Potentior, 341, 2.
    Potentiorum, 45, 2.
    Potentis, 257, 11.
    Potentissimum, 218, 10. 247, 9. 266, 20. 266, 21.
    Potentius nomen, 268, 2.
    Potentius adverb., 277, 15.
    Poterat, 271, 14. 337. 9.
    Poteris, 85, 2. 118, 6. 199, 13.
    Poterit, 94, 11. 110, 6. 158, 12, aliisque locis 8.
    Poteritis, 212, 13.
    Potest, 52, 7. 53, 7. 84, 10, aliisque locis 49.
    Potestas, 149, 14. 154, 1, aliisque locis 10.
    Potestate, 199, 11. 338, 2. 351, 31. 352, 1.
    Potestatem, 147, 3.
    Potestatibus, 149, 1.
    Potestatis, 145, 2.
    Potius aject, 132, 1.
    Potius adverb., 14, 2. 60, 4. 72, 3, aliisque locis 28.
    Potuisse, 264, 17. 279, 10.
    Potuissent, 267, 18. 351, 24.
    Potuisset, 266, 19.
    Potuisti, 35, 2. 193, 4.
    Potuit, 3, 2. 11, 9. 38, 3, aliisque locis 5.
    Potum, 140, 4.
    Prae, 147, 3. 178, 16. 178, 18. 212, 11.
    [Col. 1416] Praebuit, 148, 9.
    Praecedentibus, 280, 10.
    Praecedit, 341, 5.
    Praecellens, 119, 1.
    Praecellentissimum, 230, 1.
    Praecellit, 125, 4.
    Praeceps, 298, 20.
    Praeceptor, 33, 2.
    Praeceptorem, 200, 4.
    Praecessisse, 280, 8.
    Praecessit, 325, 20.
    Praecipitat, 253, 8. 267, 3.
    Praecipitavit, 299, 1.
    Praecipitem, 106, 9.
    Praecipiti, 16, 1. 26, 3. 80, 5. 161, 1.
    Praecipua, 119, 7.
    Praecipui, 133, 2.
    Praecipuis, 252, 5.
    Praecipuos, 159, 2.
    Praecipuum, 254, 18. 272, 6.
    Praeclara, 137, 11. 147, 1. 157, 22. 198, 4.
    Praecognita, 336, 3.
    Praecognitio, 335, 14.
    Praecurris, 266, 7.
    Praecurrit, 352, 9.
    Praedae, 33, 6.
    Praedestinata, 321, 6.
    Praedestinatione, 292, 9.
    Praedicantur, 204, 5. 205, 13.
    Praedicatio, 157, 20. 205, 13.
    Praedicavit, 110, 2.
    Praeditum, 193, 8.
    Praeditus, 193, 9.
    Praeeuntis, 266, 13.
    Praefectum, 47, 3.
    Praefectura, 195, 3.
    Praegravat, 108, 7.
    Praeibitis, 212, 13.
    Praeire, 212, 6.
    Praejudicatae, 48, 3.
    Praelium, 305, 22.
    Praemia, 44, 1. 76, 2. 142, 6, aliisque locis 8.
    Praemii, 272, 4 bis.
    Praemiis, 55, 8. 61, 10. 257, 8.
    Praemio, 258, 4. 272, 2. 272, 13 297, 4.
    Praemissa, 50, 8.
    Praemittere, 258, 8.
    Praemium, 271, 5. 271, 6. 271, 8, aliisque locis 6.
    Praenoscendi, 352, 11.
    Praenoscere, 324, 3.
    Praenoscit, 324, 7. 326, 20. 335, 24, aliisque locis 2.
    Praenotio, 335, 5. 336, 7. 345, 13. 350, 22.
    Praenotionem, 335, 18.
    Praepositum, 45, 5.
    Praeposterum, 326, 5.
    Praescientia, 325, 2. 325, 10. 325, 14, aliisque locis 4.
    Praescientia, 335, 3.
    Praescientiae, 326, 6. 334, 5.
    Praescientiam, 335, 2. 335, 9. 350, 13, 352, 5.
    Praescierit, 327, 6.
    Praesciri, 326, 15. 336, 8. 345, 4.
    Praescitae, 326, 11.
    Praesciturum, 325, 13.
    Praesciuntur, 335, 5.
    Praescius, 352, 20.
    Praescriptum, 50, 4.
    Praesens, 54, 7. 94, 12. 126, 7, aliisque locis 6.
    Praesenserit, 324, 9.
    Praesentaria, 352, 16.
    Praesentarie, 294, 10.
    Praesentarium, 349, 18.
    Praesentarius, 350, 9.
    Praesentem, 56, 5. 93, 1. 349, 11.
    Praesenti, 350, 21.
    Praesentia adject., 350, 18. 350, 23. 351, 18. 351, 29.
    Praesentiae, 349, 21. 350, 2. 350, 10.
    Praesentiam, 187, 13. 349, 16. 350, 1, aliisque locis 3.
    Praesentis, 120, 2. 350, 20. 352, 5.
    [Col. 1417] Praesentium, 336, 3. 350, 29.
    Praesertim, 279, 17. 287, 8.
    Praesidere, 83, 4. 147, 2.
    Praesidia, 58, 5.
    Praesidio, 188, 6. 188, 10. 201, 4. 217, 2.
    Praesidium, 219, 32.
    Praestantes, 156, 1.
    Praestantia, 158, 15.
    Praestantius, 179, 14, 229, 7. 229, 20. 230, 7.
    Praestare, 136, 4. 178, 14, 189, 2, aliisque locis 5.
    Praestat, 350, 3.
    Praestent, 195, 9. 215, 8.
    Praestet, 343, 15.
    Praestiterit, 327, 3.
    Praesto, 320, 5.
    Praesumas, 229, 18.
    Praeter, 228, 5. 280, 19. 281, 1. 313, 11.
    Praeterea, 59, 1.
    Praetereant, 257, 6.
    Praetereo, 110, 3.
    Praetereunt, 111, 10.
    Praeterire, 110, 3.
    Praeterit, 103, 1.
    Praeteriti, 349, 9. 349, 21. 350, 11.
    Praeteritis, 348, 10.
    Praetermisso, 219, 34.
    Praetorii, 47, 3.
    Praetulerunt, 298, 10.
    Praetura, 195, 1.
    Praevenit, 352, 12.
    Praevia, 257, 1.
    Praevideantur, 336, 7.
    Praevidentia, 350, 14.
    Praeviderit, 324, 6.
    Prava, 279, 9.
    Pravitas, 218, 23.
    Pravitatis, 280, 3.
    Pravos, 280, 15.
    Pravus, 296, 18.
    Precabaris, 281, 20.
    Prece, 252 10.
    Preces, 352, 23. 352, 25.
    Precor, 120, 3.
    Premant, 287, 11.
    Premat, 261, 8.
    Prementibus, 113, 4.
    Premit, 68, 7. 158, 3.
    Premunt, 155, 7. 157, 3.
    Pressas, 340, 7.
    Pressisse, 347, 2.
    Pressurus, 310, 6.
    Pressus, 22, 2. 245, 3. 270, 10.
    Pretio, 118, 8. 298, 9. 328, 6.
    Pretiosa, 132, 4. 134, 11. 134, 12, aliisque locis 2.
    Pretiosae, 131, 5. 135, 3.
    Pretiosam, 94, 11.
    Pretiosissimum, 109, 7. 118, 5. 118, 7. 166, 12.
    Pretiosus, 121, 5. 136, 6.
    Pretiosum, 231, 9.
    Pretium, 55, 6. 74, 6. 310, 9.
    Prima, 60, 8.
    Prima, 295, 18.
    Primae, 65, 1. 295, 11.
    Primordia, 208, 4.
    Primum, 245, 2.
    Primum 32, 6. 82, 1. 111, 6, aliisque locis 5.
    Primus, 143, 1. 182, 9.
    Princeps, 229, 6.
    Principe, 230, 3. 293, 10.
    Principem, 229, 2.
    Principi, 328, 10.
    Principiis, 239, 7.
    Principio, 84, 10. 230, 8. 293, 1. 313, 16.
    Principium, 146, 3. 186, 2. 227, 1. 230, 9.
    Principum, 109, 7.
    Prior, 26, 2. 138, 1. 142, 4.
    Priora, 229, 9.
    Prioribus, 230, 13.
    Prioris, 92, 2.
    Priscos, 142, 8.
    [Col. 1417] Privatis, 46, 4.
    Privato, 111, 4.
    Privatos, 61, 12.
    Prius, 229, 7.
    Prius, 24, 3. 109, 8. 146, 5, aliisque locis 8.
    Priusquam, 335, 32. 336, 2. 351, 24, 351, 28.
    Pro, 33, 4. 45, 2. 55, 7, aliisque locis 6.
    Proavos, 208, 3.
    Probante, 157, 2.
    Probantis, 55, 5.
    Probaremus, 345, 1.
    Probas, 94, 7.
    Probat, 98, 5. 229, 2.
    Probationem, 335, 20.
    Probationibus, 248, 19.
    Probes, 229 14.
    Probi, 134, 5.
    Probis, 146, 6. 271, 12. 272, 14. 299, 3.
    Probitas, 134, 6. 146, 7. 271, 1, aliisque locis 4.
    Probitate, 273, 9.
    Probitatis, 283, 23. 352, 26.
    Probo verbum, 210, 7. 325, 3.
    Proborum, 287, 2.
    Probos, 271, 10. 297, 2. 327, 12.
    Probra, 268, 20. 271, 1.
    Probris, 298, 22.
    Probus, 272, 2.
    Procedam, 264, 8.
    Procedat, 325, 21.
    Procedens, 228, 14. 314, 15.
    Procederet, 246, 10.
    Procedit, 93, 8. 176, 3. 239, 12, aliisque locis 2.
    Procellas, 115, 1.
    Procellis, 35, 5. 102, 5.
    Processerint, 84, 9.
    Procul, 57, 1. 72, 2.
    Proculdubio, 133, 16. 237, 11. 351, 21.
    Prodeat, 229, 9.
    Prodente, 11, 2.
    Proderet, 148, 2.
    Prodesse, 165, 6. 283, 19.
    Prodest, 305, 1. 305, 2.
    Prodidisset, 72, 2.
    Prodigii, 92, 4.
    Prodigiis, 106, 4.
    Prodit, 149, 17.
    Proditori, 289, 18.
    Productum, 313, 10.
    Produxit, 101, 4.
    Profanae, 33. 10.
    Profanum, 13, 4.
    Profecto, 108, 1. 240, 1. 243, 2, aliisque locis 2.
    Proferas, 108, 3.
    Proferendi, 178, 6.
    Proferendo, 157, 7.
    Proferre, 85, 3. 102, 1. 157, 21. 326, 22.
    Profert, 302, 6.
    Proficiant, 158, 2.
    Proficiet, 247, 8.
    Proficiscantur, 396, 9.
    Proficiscens, 296, 19.
    Proficiscuntur, 351, 22.
    Profitetur, 165, 3.
    Profligat, 218, 31.
    Profligatura, 47, 2.
    Profuisse, 60, 3.
    Profunda, 241, 1.
    Profundam, 223, 4.
    Profunditate, 297, 19.
    Profundo substant., 16, 1.
    Profundum, 109, 3.
    Progreditur, 305, 25.
    Progressus, 293, 1. 296, 7.
    Prohibebor, 102, 1.
    Prohibet, 231, 8.
    Prolatis, 93, 2.
    Prole, 122, 1.
    Prolis, 110, 2.
    Prolixi, 158, 12.
    Prolixitate, 299, 23.
    [Col. 1418] Promat, 296, 12.
    Promere, 181, 6.
    Promeremur, 328, 6.
    Promeruit, 33, 3.
    Promisimus, 219, 14.
    Promissionis, 313, 1.
    Promittere, 187, 19.
    Promittis, 264, 1.
    Promittunt, 187, 6. 212, 3.
    Promovereris, 95, 6.
    Promovimus, 120, 5.
    Promptissima, 217, 7.
    Promptissimum, 66, 9.
    Promptum, 178, 13. 291, 3.
    Prona, 101, 6. 347, 5.
    Pronum, 184, 2.
    Propagandae, 305, 19.
    Propagare, 157, 17. 158, 4. 178, 2.
    Propagasse, 205, 3.
    Propagentur, 238, 15.
    Prope, 254, 10.
    Propensius, 57, 2.
    Properata, 5, 1.
    Propinqua, 289, 2. 295, 11
    Propinqua, 313, 23.
    Propinquat, 285, 3.
    Propinquitatis, 109, 7.
    Propinquus, 234, 6.
    Propior, 64, 7.
    Propitiis, 283, 17.
    Propius, 14, 8.
    Proponas, 231, 22.
    Proponunt, 252, 20.
    Proponuntur, 327, 10.
    Proposita, 264, 9.
    Propositam, 178, 19.
    Propositi, 313, 3.
    Propositionum, 280, 9.
    Propositis, 230, 13. 231, 1.
    Propositum substant., 265, 19. 352, 1. 352, 2.
    Propositum adject., 35, 6. 265, 16. 266, 1. 271, 8.
    Proposui, 351, 27.
    Proposuimus, 246, 16.
    Propria, 193, 10. 194, 13. 327, 13 351, 14.
    Propria ablat., 16, 2. 285, 2. 296, 13, aliisque locis 3.
    Propriae, 68, 2. 147, 10. 320, 9. 352, 10.
    Propriam, 94, 4. 194, 1. 351, 23.
    Proprias, 314, 5.
    Proprietate, 349, 18.
    Proprietatem, 350, 22.
    Proprii, 149, 2. 195, 4.
    Propriis, 80, 1. 86, 3. 340, 8.
    Proprio, 103, 8.
    Proprios, 185, 1.
    Proprium, 101, 2. 135, 7. 149, 12 aliisque locis 4.
    Propter, 232, 16. 271, 4. 271, 5, aliisque locis 3.
    Propugnare, 54, 4.
    Prorsus, 24, 6. 45, 5. 94, 7, aliisque locis 16.
    Proscriptioni, 57, 2.
    Prosequerentur, 3, 3.
    Prospectu, 294, 5.
    Prospera, 297, 1.
    Prosperam, 165, 6.
    Prosperitatis, 117, 2.
    Prospexerat, 204, 10.
    Prospexerit, 325, 6.
    Prospexi, 246, 27.
    Prospiciam, 246, 2.
    Prospiciat, 350, 16.
    Prospiciens, 321, 5. 327, 7. 337, 13
    Prospicit, 324, 5. 340, 16.
    Prospicitis, 186, 3.
    Prosiratos, 61 9.
    Prosternit, 200, 3.
    Prosternitur, 122, 5.
    Proterit, 98, 1. 183, 8.
    Protervus, 128, 7.
    Protexi, 46, 2.
    Protrahit, 7, 6.
    Protinus, 193, 10.
    Protulit, 299, 7. 299, 19.
    [Col. 1419] Provectu, 305, 13. 305, 21.
    Provehere, 272, 26.
    Provehi, 110, 8.
    Provehis, 225, 2.
    Provehit, 168, 4. 291, 5.
    Provenerint, 192, 1.
    Proveniant, 335, 23.
    Proveniat, 120, 11. 345, 6.
    Provenient, 350, 23.
    Provenirent, 149, 2.
    Provenit, 149, 17. 205, 9. 314, 10.
    Proveniunt, 149, 7. 298, 13. 351, 18.
    Proventu, 352, 13.
    Provida, 181, 3.
    Providentia, 239, 12. 293, 6. 293, 9, aliisque locis 13.
    Providentia, 294, 11. 295, 9. 312, 4, aliisque locis 3.
    Providentiae, 292, 8. 294, 8. 295, 1, aliisque locis 11.
    Providentiam, 295, 6. 299, 22. 304, 7, aliisque locis 2.
    Providentur, 325, 9. 326, 2. 326, 3, aliisque locis 2.
    Providere, 326, 8.
    Provideri, 325, 9. 326, 4.
    Provincialium, 46, 3.
    Provinciam, 47, 2.
    Provisa, 60, 7. 326, 4.
    Provisae, 325, 1.
    Provocet, 343, 3.
    Proximos, 123, 1.
    Proximus, 109, 8. 297, 30.
    Prudentem, 166, 5.
    Prudentia, 94, 17.
    Ptolomaeo, 157, 1.
    Publicae, 44, 8.
    Publicis, 46, 4.
    Publicus, 290, 5.
    Pudeat, 247, 16.
    Pudebit, 162, 3.
    Pudibunda, 310, 3.
    Pudicitiae, 119, 1.
    Pudore, 24, 4. 24, 5. 110, 2. 119, 1.
    Pudori, 52, 3. 121, 1.
    Puduit, 50, 9.
    Pueris, 119, 6.
    Pugna, 315, 2.
    Pugnantia, 168, 1. 301, 17.
    Pulcherrimi, 133, 9. 272, 5.
    Pulcherrimum, 213, 1.
    Pulcherrimus, 221, 7.
    Pulchra, 133, 9. 134, 9. 174, 6, aliisque locis 3.
    Pulchris, 168, 18.
    Pulchritudinem, 194, 2.
    Pulchritudinis, 133, 6. 134, 8. 195, 8.
    Pulchritudo, 133, 8. 178, 14.
    Pulchrius, 231, 10.
    Pulchrum, 92, 7. 133, 5. 134, 1, aliisque locis 4.
    Pulsare, 10, 5.
    Pulsibus, 290, 6.
    Pulsum adject., 72, 3
    Pulsus, 61, 5. 72, 3.
    Pulverem, 346, 2.
    Puncti, 156, 6. 157, 6. 295, 15. 296, 3.
    Puncto, 157, 6.
    Pungit, 218, 30.
    Puniendi, 299, 2. 304, 5.
    Puniri, 281, 9. 327, 12.
    Punisset, 56, 6.
    Punit, 306, 2.
    Puniti, 281, 9.
    Punitos, 281, 23.
    Puniuntur, 281, 4.
    Puppes, 316, 5.
    Pura, 280, 22.
    Pura, 300, 2. 337, 5.
    Pure, 267, 10.
    Purgatoria, 281, 16.
    Purior, 222, 3.
    Puritate, 293, 6.
    Puro, 322, 1.
    Purpura, 269, 3.
    Purpurae, 215, 6.
    Purpureum, 78, 5.
    [Col. 1419] Putabantur, 188, 10.
    Putabas, 246, 3.
    Putabat, 148, 4.
    Putabo, 246, 4.
    Putant, 178, 3. 179, 10. 187, 2, aliisque locis 3.
    Putarem, 13, 2.
    Putaremus, 282, 16.
    Putare, 193, 9. 326, 8.
    Putares, 193, 5. 283, 8.
    Putaret, 148, 2.
    Putas, 83, 1. 94, 3. 134, 1, aliisque locis 5.
    Putasti, 75, 4.
    Putat, 125, 11. 137, 9. 280, 7, aliisque locis 3.
    Putatis verbum, 164, 7.
    Putes, 102, 10. 111, 9. 123, 4, aliisque locis 3.
    Putet, 197, 5. 268, 5. 279, 17. 344, 2.
    Puto, 131, 2. 149, 8. 188, 1, aliisque locis 6.
    Pythagoricum, 58, 3.

Q
    Qua, 41, 4. 43, 4. 53, 10, aliisque locis 13.
    Qua, adverb. loci, 248, 8 bis.
    Quadam, 231, 13. 238, 12.
    Quadrigis, 113, 1. 309, 7. 335, 27.
    Quae singulari, 6, 1. 10, 6. 12, 2, aliisque locis 77.
    Quae plur. femin., 12, 5. 12, 7. 120, 2, aliisque locis 14.
    Quae plur. neut. nomin., 76, 7. 101, 6, 106, 9, aliisque locis, 76.
    Quae plur. neut. accus., 24, 3. 53, 12. 53, 14, aliisque locis 52.
    Quaecunque singul., 18, 4. 210, 5. 305, 13.
    Quaedam singul., 11, 4. 112, 4. 158, 11, aliisque locis 4.
    Quaedam plur. femin., 212, 2. 335, 33.
    Quaedam plural. nomin. neut., 33, 8. 109, 2. 230, 16, aliisque locis 4.
    Quaedam plural. accus., 219, 26. 298, 3. 312, 1. 350, 21.
    Quaelibet, 268, 18. 324, 8.
    Quaenam, 14, 6. 125, 8. 268, 1, aliisque locis 3.
    Quaeque nomin. plur. neutr., 149, 3. 185, 1. 238, 18.
    Quaeque accus. plur., 36, 6. 118, 6. 136, 5, aliisque locis 6
    Quaeras, 79, 4.
    Quaeratis, 135, 8.
    Quaerere, 166, 12.
    Quaeri, 292, 10.
    Quaeris, 51, 1.
    Quaeritis, 135, 2. 214, 3. 254, 5.
    Quaeritur, 232, 17.
    Quaero, 312, 5. 335, 1.
    Quaesieris, 282, 9.
    Quaesisse, 126, 7.
    Quaesita, 106, 7. 334, 3.
    Quaesitu, 292, 4.
    Quaesivit, 54, 1.
    Quaeso, 229, 14. 281, 13. 292, 2.
    Quaestionem, 312, 4.
    Quaestionis, 299, 23. 325, 4.
    Quale, 228, 4.
    Qualem, 306, 1. 313, 19.
    Qualemcunque, 349, 24.
    Quales, 343, 11.
    Qualia, 350, 23.
    Qualibet, 187, 9. 230, 4.
    Qualicunque, 186, 3.
    Qualitate, 120, 9. 279, 3. 298, 4. 352, 22.
    Qualitatem, 350, 29.
    Qualitates, 343, 2.
    Qualitatibus, 246, 11.
    Quam, 32, 2. 33, 6. 43, 3, aliisque locis 37.
    Quam diu, 237, 3.
    Quam multa, 219, 1.
    Quam multis, 123, 6.
    Quam multos, 123, 1. 158, 1.
    [Col. 1420] Quam plurimos, 131, 8.
    Quam vultis nimio, 213, 3.
    Quam quantum, 7, 1. 16, 1. 61, 1, aliisque locis 21.
    Quam post aliud, 94, 15. 146, 7. 179, 6, aliisque locis 4.
    Quam post alius, 297, 14.
    Quam post alio modo, 265, 19.
    Quam post aliter, 46, 5.
    Quam post magis plus et comparat., 132, 2. 165, 6. 201, 6, aliisque locis 10.
    Quam post potius, 74, 5. 212, 15. 232, 15. 287, 5. 337, 22.
    Quam post tam, 74, 3. 232, 14. 350, 25.
    Quam post prius, 109, 8. 328, 8, aliisque locis, de quibus supra.
    Quamdam, 178, 9. 350, 2
    Quamlibet pro quantumlibet, 158, 12.
    Quamque, 326, 18.
    Quamvis, 10, 2. 106, 3. 129, 7, aliisque locis 11.
    Quando, 120, 1. 179, 17. 198, 2.
    Quanquam, 158, 2. 292, 12. 313, 15. 350, 26.
    Quanta, 132, 6. 180, 5. 238, 15, aliisque locis 2.
    Quanta, 55, 3. 257, 6.
    Quantalibet, 110, 6.
    Quantas, 105, 1. 151, 1. 181, 1.
    Quanti, 166, 10. 236, 2. 292, 10.
    Quantis, 212, 3.
    Quantitate, 349, 17.
    Quantitatem, 349, 21.
    Quanto, 147, 4. 171, 5. 271, 1.
    Quanto ante tanto, 295, 15.
    Quanto magis, 343, 6.
    Quantos, 209, 3.
    Quantum, 120, 4. 193, 2.
    Quantum ad hoc attinet, 335, 9.
    Quantum, 136, 3. 157, 3. 157, 4 aliisque locis 3.
    Quantumlibet, 158, 9. 271, 11.
    Quantus, 327, 8.
    Quare, 86, 1. 119, 9. 125, 9, aliisque locis 23.
    Quarta, 157, 1.
    Quartae, 157, 3.
    Quarum, 11, 3. 53, 5. 134, 1, aliisque locis 5.
    Quas, 11, 2. 11, 9. 67, 2, aliisque locis 13.
    Quasdam, 238, 17.
    Quasi, 32, 5. 93, 3. 209, 3, aliisque locis 14.
    Quasi vero, 325, 10. 335, 23.
    Quatimur, 70, 7.
    Que, 4, 1. 9, 1. 10, 7, aliisque locis 392.
    Queam, 84, 4.
    Queant, 268, 7.
    Queas, 147, 5. 239, 14.
    Queat, 53, 3. 131, 4. 157, 13, aliisque locis 9.
    Quem 13, 1. 58, 5. 123, 3, aliisque locis 24.
    Quemdam, 148, 1. 209, 3. 248, 9.
    Quemlibet, 132, 11.
    Quemnam, 265, 20.
    Quempiam, 147, 7. 325, 20.
    Quemquam, 132, 4. 212, 2. 296, 19
    Quemque, 61, 8. 61, 9. 146, 1, aliisque locis 2.
    Queo, 165, 5. 230, 13.
    Querar, 53, 11.
    Queraris, 94, 8.
    Querebare, 281, 19.
    Querela, 334, 1.
    Querelae, 23, 1. 101, 8.
    Querelam, 108, 2.
    Querelas, 106, 2, 203, 5.
    Querelis, 100, 3. 258, 6.
    Querens, 252, 1.
    Quaerentes, 296, 18.
    Querimoniae, 188, 4.
    Querimoniam, 9, 1.
    Quernas, 78, 4.
    [Col. 1421] Questibus, 71, 2.
    Queunt, 149, 14. 266, 11. 303, 7.
    Qui singul., 2, 1. 8, 2. 24, 1, aliisque locis 69.
    Qui plural., 46, 5. 54, 3. 57, 4, aliisque locis 39.
    Qui quomodo, 84, 9. 84, 10. 204, 5, aliisque locis 3.
    Qui quare, 304, 10.
    Quia, 7, 5. 187, 12. 194, 1, aliisque locis 6.
    Quibus, 11, 7. 33, 8. 35, 5, aliisque locis 39.
    Quibuscunque, 350, 2.
    Quibusdam, 295, 1. 299, 2. 314, 2.
    Quibuslibet, 297, 30.
    Quibusque, 122, 5.
    Quicunque, 161, 1. 254, 14.
    Quid aliquid, 101, 2. 108, 1. 108, 2, aliisque locis 23.
    Quid aliud? interrog., 103, 2. 146, 6.
    Quid? quae res? 20, 3. 21, 1, 50, 5, aliisque locis 23.
    Quid quamlibet rem, 54, 7.
    Quid quam rem, 135, 1. 157, 7. 158, 5, aliisque locis 14.
    Quid quare, 8, 1. 24, 4. 31, 2, aliisque locis 15.
    Quid? interrog., 266, 12. 285, 1. 297, 12, aliisque locis 10.
    Quid si, 103, 5. 103, 6 bis. 247, 8, aliisque locis 2.
    Quid dicam quod, 238, 9.
    Quid est, quod, 134, 8. 189, 2. 288, 4. 335, 7.
    Quid proficiant? 158, 2.
    Quid referre putas, 112, 5.
    Quid id tua refert, 134, 9.
    Quid hoc refert? 527, 1. 351, 24.
    Quid quod, 157, 17. 238, 11.
    Quid igitur? 50, 7. 52, 2. 179, 12, aliisque locis 10.
    Quid enim? 212, 4.
    Quid attinet, 53, 4.
    Quidam singul., 54, 1. 158, 17. 228, 7, aliisque locis 5.
    Quidam plural., 11, 6. 213, 8. 297, 9, aliisque locis 5.
    Quiddam, 178, 1. 179, 10. 305, 10. 544, 7.
    Quidem, 10, 4. 12, 1. 25, 3, aliisque locis 90.
    Quidnam, 14, 7. 219, 22. 280, 12, aliisque locis 2
    Quid ni? 85, 2. 133, 8. 187, 17, aliisque locis 5.
    Quidquam, 147, 9. 247, 8. 292, 5, aliisque locis 5.
    Quidquid, 95, 1. 137, 7. 168, 15, aliisque locis 12.
    Quiescentes, 343, 4.
    Quiete, 234, 2.
    Quieti adject., 129, 9.
    Quietis substant., 147, 10. 313, 5.
    Quin, 83, 7. 126, 4. 179, 15, aliisque locis 11.
    Quinetiam, 19, 1. 215, 3.
    Quingentis, 57, 1.
    Quinis, 307, 1.
    Quippe, 13, 2. 135, 3. 136, 8. 171, 3.
    Quique plural., 299, 5.
    Quis, 12, 4. 19, 3. 55, 6, aliisque locis 46.
    Quispiam, 232, 13. 232, 19. 238, 7, aliisque locis 2.
    Quisquam, 46, 3. 147, 7. 148, 6, aliisque locis 3.
    Quisque, 11, 9. 33, 5. 53, 14, aliisque locis 15.
    Quisquis, 37, 1. 41, 1. 70, 5, aliisque locis 10.
    Quo, 36, 7. 48, 6. 60, 7, aliisque locis 46.
    Quo fit ut, 157, 19. 192, 4. 228, 9, aliisque locis 10.
    Quo quomodo, 147, 7, 331, 8.
    Quo adverb. interrog. ad locum, 84, 7.
    Quo suppl. loco, 314, 11.
    [Col. 1421] Quo, quem in scopum, 95, 5. 95, 6. 352, 4.
    Quo pro ut, 123, 8. 155, 3. 248, 7.
    Quo magis, 194, 3.
    Quoad possunt, 239, 13.
    Quocunque ablat., 261, 4.
    Quod quae res, 53, 6. 80, 5. 94, 16, aliisque locis 30.
    Quod quam rem, 25, 3. 44, 7. 45, 1, aliisque locis 32.
    Quod quodnam, 146, 2.
    Quod cum antecedente, 35, 4. 74, 6. 84, 5, aliisque locis 166.
    Quod conjunctio, 34, 1. 35, 3. 41, 2, aliisque locis 43.
    Quod si, 94, 13. 95, 2. 111, 7, aliisque locis 23.
    Quodam, 93, 3. 157, 6. 157, 13. 280, 17.
    Quodammodo, 55, 5. 287, 8. 321, 4.
    Quodcunque, 213, 4.
    Quoddam, 94, 15. 268, 10. 313, 17.
    Quodque, 238, 11, 319, 3.
    Quolibet, 228, 9.
    Quonam, 126, 7. 134, 5. 216, 1, aliisque locis 7.
    Quonam adverb. loci, 171, 5. 171, 6.
    Quondam, 2, 1. 17, 4. 24, 1, aliisque locis 10.
    Quoniam, 33, 8. 34, 2. 36, 2, aliisque locis 47.
    Quopiam, 325, 16.
    Quoque, 31, 3. 32, 7. 54, 6, aliisque locis, 73.
    Quoquo gentium pro ubique, 194, 11.
    Quoquo modo, 53, 1. 325, 12.
    Quorum, 35, 1. 36, 1. 49, 1, aliisque locis 15.
    Quorumdam, 11, 8. 304, 11.
    Quos, 35, 2. 46, 1. 54, 4, aliisque locis 38.
    Quosdam, 298, 4.
    Quot, 105, 3.
    Quotidianis, 100, 3.
    Quotidie, 58, 3. 188, 3.
    Quoties, 17, 2. 38, 6. 45, 3, aliisque locis 8.
    Quovis, 101, 1.

R
    Rabidas, 182, 10.
    Rabie, 269, 6.
    Rabiem, 154, 2.
    Rabies, 38, 4.
    Radiat, 114, 5.
    Radice, 283, 11.
    Radicibus, 238, 10.
    Radiis, 29, 1. 77, 1. 336, 18.
    Radio, 43, 7.
    Radiorum, 322, 4.
    Radios, 135, 5. 207, 1. 235, 4.
    Ramis, 183, 1.
    Rapacitas, 106, 7.
    Raperis, 133, 13.
    Rapiant, 287, 12.
    Rapidis, 105, 1.
    Rapido, 64, 1.
    Rapidos, 70, 8. 301, 6.
    Rapidus, 212, 16.
    Rapiebas, 171, 1.
    Rapiens, 302, 8.
    Rapientes, 36, 6.
    Rapiet, 164, 9.
    Rapinis, 46, 4.
    Raptatur, 36, 3.
    Raptum, 33, 5.
    Rapuit, 309, 3.
    Rara, 112, 3. 115, 3. 291, 5.
    Rata, 33, 9.
    Rates, 275, 2.
    Ratio, 102, 9. 217, 7. 229, 4, aliisque locis 18.
    Ratiocinandi, 344, 13.
    Ratiocinari, 219, 4. 326, 1.
    Ratiocinatio, 296, 2.
    Ratiocinationem, 230, 22.
    Ratiocinationi, 344, 1.
    Ratiocinationis, 334, 5.
    Rationabili, 133, 4.
    [Col. 1422] Rationale, 85, 3. 337, 16.
    Rationali, 337, 18.
    Rationalis, 319, 1.
    Ratione, 47, 3. 83, 7. 125, 3, aliisque locis 24.
    Rationem, 43, 8. 86, 1. 156, 6, aliisque locis 4.
    Rationes, 159, 4. 247, 18. 249, 6, aliisque locis 5.
    Rationi, 86, 11. 345, 8.
    Rationibus, 236, 1. 246, 5. 248, 7, aliisque locis 2.
    Rationis, 12, 7. 83, 2. 135, 9, aliisque locis 7.
    Rationum, 131, 1. 247, 14. 265, 15, aliisque locis 2.
    Ravenna, 50, 4.
    Re, 53, 10. 218, 1. 230, 4, aliisque locis 5.
    Rea, 32, 1.
    Ream, 100, 2.
    Reatus, 57, 4.
    Rebus, 101, 4. 112, 2. 118, 2, aliisque locis 23.
    Recepi, 30, 2.
    Recepta, 171, 4. 176, 2.
    Recepta, 328, 9.
    Recepto, 327, 8.
    Recessisse, 304, 13.
    Recessus, 215, 4.
    Recipiendam, 76, 8.
    Recipit, 55, 6.
    Reclamantem, 33, 5.
    Recognoscentis, 75, 5.
    Recolentem, 117, 3.
    Recolligit, 340, 18.
    Reconciliandae, 86, 1.
    Recondit, 218, 31.
    Reconditis, 341, 14.
    Reconditur, 238, 12.
    Recoquens, 153, 9.
    Recordabitur, 25, 2.
    Recordaris, 265, 4.
    Recordatur, 244, 2.
    Recorderis, 245, 5.
    Recordor, 265, 6.
    Recta, 243, 4. 312, 2.
    Rectae, 352, 23.
    Rectas, 352, 24.
    Recte, 75, 4. 128, 15. 218, 1, aliisque locis 6.
    Rectissime, 230, 10.
    Rectius, 350, 14.
    Recto, 90, 4. 93, 8. 184, 4, aliisque locis 2.
    Rector, 68, 5. 70, 8. 257, 5, aliisque locis 3.
    Rectore, 86, 7. 239, 25.
    Rectores, 44, 3.
    Rectori, 247, 4.
    Rectos, 303, 1.
    Rectum, 280, 15. 313, 4.
    Rectus, 38, 2. 297, 23.
    Recubans, 308, 2.
    Recurrat, 261, 5.
    Recursus, 18, 4. 185, 1.
    Recursant, 129, 2.
    Redarguit, 340, 23.
    Redarguuntur, 149, 19.
    Reddere, 21, 4.
    Reddit, 213, 3. 340, 13.
    Reddunt, 192, 2. 194, 6.
    Redeunt, 182, 6.
    Rediere, 299, 9.
    Redigatur, 136, 10.
    Redigere, 213, 5.
    Rediit, 26, 2.
    Redimere, 102, 3.
    Redimit, 307, 5.
    Redirent, 142, 7.
    Reditu, 185, 2.
    Reditura, 223, 4.
    Reducem, 262, 5.
    Reduces nomen, 166, 7
    Reduci nomen, 225, 4.
    Refectus, 299, 25.
    Referantur, 178, 13, 231, 15. 328 1. 351, 32.
    Referas, 351, 34.
    [Col. 1423] Referat, 262, 5.
    Referens, 340, 22.
    Referimus, 44, 1.
    Referre, 209, 4. 286, 7.
    Referri, 232, 3. 268, 10. 268, 11.
    Refertur, 205, 11. 293, 7. 351, 8.
    Referuntur, 231, 22. 239, 24.
    Reficit, 301, 13.
    Refluant, 303, 9.
    Reformidat, 239, 8.
    Refovisti, 170, 4.
    Refragari, 230, 13.
    Refragatus, 313, 15.
    Refragentur, 344, 1.
    Refugit, 239, 2. 320, 1.
    Regantur, 247, 3.
    Regat, 169, 3. 289, 3.
    Regatur, 84, 3. 86, 6. 245, 6.
    Rege, 47, 4.
    Regebat, 153, 4.
    Regem, 102, 11.
    Regendum, 95, 8. 246, 18.
    Regens, 168, 12. 302, 11.
    Regentium, 287, 7.
    Regere, 248, 17.
    Regerent, 44, 3.
    Regerentur, 83, 7.
    Regeret, 76, 4.
    Reges, 70, 3. 98, 1. 198, 4. 269, 2.
    Regi nomen, 50 3.
    Regi verbum, 84, 2. 246, 3.
    Regia adject., 50, 2. 200, 2.
    Regiae adject., 45, 4. 110, 9.
    Regibus, 199, 6.
    Regimen, 83, 2. 247, 5.
    Regio substant., 157, 4.
    Regio adject., 49, 2.
    Regionis, 157, 1.
    Regis nomen, 103, 1.
    Regis verbum, 70, 9.
    Regit, 246, 23. 247, 12. 262, 3. 316, 8.
    Regitur, 36, 2. 72, 6. 169, 3, aliisque locis 2.
    Regium, 146, 5.
    Regna nomen, 103, 3. 108, 2. 198, 1. 200, 1.
    Regnant, 90, 6.
    Regnantibus, 177, 8.
    Regnare, 177, 8.
    Regni, 199, 7.
    Regnis, 217, 3.
    Regno nomen, 257, 10. 258, 2. 299, 14.
    Regnorum, 199, 1.
    Regnum, 103, 8.
    Regulus, 148, 8.
    Regum, 198, 1. 199, 4. 200, 1. 262, 1.
    Reguntur, 296, 11.
    Rei nomen substant., 53, 2. 121, 2. 149, 12, aliisque locis 15.
    Reipublicae, 44, 4. 157, 14. 299, 20.
    Relabatur, 299, 14.
    Relabi, 325, 8.
    Relabuntur, 239, 2.
    Relapsa, 188, 9.
    Relata, 351, 19.
    Relevatur, 279, 7. 281, 3.
    Relicta ablat., 16, 2. 158, 15. 237, 15. 267, 1.
    Relicta plur., 44, 6.
    Relictam, 262, 10. 283, 21.
    Relicturam, 94, 11.
    Relinquat, 261, 7.
    Relinquatur, 283, 26.
    Relinquere, 32, 4.
    Relinqueretur, 176, 8.
    Relinquetur, 157, 5. 334, 7.
    Relinqui, 199, 4.
    Relinquis, 281, 15.
    Relinquite, 14, 3.
    Relinquo, 53, 2.
    Relinquunt, 132, 10. 267, 7. 271 11.
    Reliqua, 53, 7. 272, 24. 305, 7.
    Reliquerit, 92, 6.
    Reliquiis, 123, 2.
    Reliquit, 94, 10. 166, 10,
    [Col. 1423] Reliquum, 178, 11.
    Reliquus, 313, 13.
    Rem. 249, 1. 292, 4. 326, 18, aliisque locis, 2.
    Remeat, 302, 4.
    Remedia, 76, 6. 109, 1. 170, 6.
    Remediis, 12, 5. 87, 2.
    Remedio, 298, 22.
    Remiges, 277, 1.
    Reminiscare, 92, 7.
    Reminiscaris, 72, 5.
    Reminisci, 61, 2. 187, 11. 209, 6.
    Remiserit, 168, 14.
    Remisit, 184, 3.
    Remoratur, 285, 4.
    Remordet, 298, 4.
    Remotos, 162, 6.
    Rempublicam, 156, 3.
    Remunerandi, 304, 4.
    Remunerari, 327, 12.
    Renitentem, 33, 5.
    Renovat, 296, 7.
    Renuntiare, 200, 6.
    Reor, 165, 6. 228, 2.
    Rependit, 308, 5.
    Repentinis, 292, 9.
    Repentino, 279, 18.
    Reperiet, 219, 8.
    Reperire, 147, 5. 219, 33. 331, 2.
    Reperire ur, 314, 11.
    Reperta, 226, 2.
    Repertam, 331, 8.
    Repetis, 101, 3.
    Repetit, 179, 5.
    Repetunt, 185, 1. 303, 6.
    Repetuntur, 188, 5.
    Replere, 133, 16. 162, 2.
    Replet, 132, 7.
    Reptantium, 147, 6.
    Repudiarent, 283, 24.
    Repugnare, 324, 3.
    Reputarem, 9, 1.
    Reputes, 118, 4.
    Requies, 226, 6. 234, 1.
    Requiris, 262, 6.
    Requirit, 183, 9. 332, 6.
    Requiro, 74, 5.
    Reris, 112, 2.
    Rerum, 25, 4. 36, 6. 45, 5, aliisque locis 68.
    Res singul., 120, 10. 188, 9. 267, 9, aliisque locis 3.
    Res plural., 120, 4. 149, 18. 296, 10, aliisque locis 3.
    Resecarent, 283, 18.
    Resecat, 173, 3.
    Reseret, 27, 5.
    Reservari, 48, 7.
    Residens, 43, 5. 275, 4.
    Resident, 69, 1.
    Resideres, 283, 7.
    Resides, 182, 6.
    Resistentis, 266, 8.
    Resistit, 89, 5.
    Resistunt, 238, 4. 323, 3.
    Resolvis, 223, 2.
    Resolvit, 329, 2.
    Resolvitur, 352, 14.
    Resoluta, 159, 7.
    Resoluto, 89, 7.
    Resolutum, 159, 3.
    Resolvunt, 316, 1.
    Respectus, 280, 18.
    Respersa, 123, 7.
    Respice, 70, 4. 230, 14.
    Respiceres, 193, 6.
    Respicias, 245, 4. 282, 11. 351, 34.
    Respicientium, 10, 7.
    Respicio, 30, 3.
    Respicit, 254, 13. 282, 12. 297, 15, aliisque locis 2.
    Respicite, 212, 13.
    Resplendeat, 271, 2.
    Respondeant, 272, 14.
    Respondeas, 85, 1.
    Respondeat, 344, 8
    Respondebo, 351, 7 352, 2.
    Respondere, 84, 4.
    Respondi, 84, 10.
    [Col. 1424] Respondissem, 53, 8.
    Responsurum, 82, 3.
    Respublicas, 44, 2.
    Respuis, 68, 4.
    Respuit, 149, 3.
    Restant, 171, 3.
    Restare, 246, 15.
    Restat, 232, 3.
    Restinguere, 149, 14.
    Retentent, 106, 10.
    Retentis, 134, 9.
    Retinendae, 119, 7.
    Retinens, 118, 6. 333, 1.
    Retinent, 149, 15.
    Retinere, 96, 1 297. 27. 299, 19.
    Retineri, 94, 14. 123, 9.
    Retinet, 232, 8. 267, 14.
    Retorquet, 352, 10.
    Retractans, 333, 2.
    Retrahat, 105, 5.
    Retrahens, 302, 15.
    Retrahere, 101, 7. 175, 2.
    Retrahit, 166, 7.
    Retrusum, 242, 3.
    Retundatur, 298, 3.
    Reveharis, 313, 2.
    Revehat, 67, 3. 258, 9.
    Revehit, 301, 12.
    Reverendi, 9, 3. 177, 6.
    Reverendos, 194, 4. 195, 5.
    Reverendum, 192, 1. 218, 16. 219, 17.
    Reverendus, 59, 2. 287, 5.
    Reverentia, 231, 18. 236, 11.
    Reverentia, 193, 6. 193, 8. 232, 6.
    Reverentiae, 179, 9. 218, 21.
    Reverentiam, 60, 4. 180, 3. 194, 7, aliisque locis 2.
    Revertar, 282, 1.
    Revertaris, 258, 12.
    Revertatur, 179, 5.
    Reverti, 225, 4.
    Revertor, 179, 3.
    Revisas, 246, 16.
    Reum, 52, 2.
    Revocans, 303, 1.
    Revocare, 92, 8.
    Revocat 352, 10.
    Revocentur, 316, 3.
    Revolvat, 241, 3.
    Rex, 55, 1. 302, 12.
    Rhetores, 149, 11.
    Rhetorica, 149, 11.
    Rhetoricae, 93, 7. 148, 4.
    Ridens, 130, 2.
    Ridet, 98, 4.
    Ridiculo, 327, 1.
    Rigant, 3, 1.
    Rigidus, 163, 2.
    Rimarer, 43, 7.
    Rimari, 21, 3.
    Rimula, 217, 6. 283, 21.
    Ripa, 234, 5
    Ripis, 310, 3.
    Rite, 219, 34.
    Rixetur, 120, 9.
    Robore, 84, 5. 129, 10. 212, 12.
    Robur, 24, 2. 178, 13. 238, 10.
    Rogat, 253, 1.
    Rogati, 243, 4.
    Rogationibus, 82, 1.
    Rogationis, 84, 3.
    Rogato, 82, 4.
    Rogi, 102, 12.
    Romanae, 157, 14.
    Romanam, 53, 4.
    Rosei, 18, 2.
    Roseis, 20, 4. 113, 1.
    Roseos, 174, 6.
    Roseum, 168, 3.
    Rosis, 114, 2.
    Rota, 253, 8.
    Rotae, 96, 1.
    Rotam, 102, 7.
    Rotat, 249. 6.
    Rotatus, 295, 15.
    Rotunditatem, 336, 17. 336, 20.
    Rubentis, 215, 6.
    Rubore, 14, 4.
    [Col. 1425] Rubos, 173, 3.
    Rubri, 190, 3.
    Rugam, 25, 5.
    Ruinas, 151, 1. 235, 2.
    Ruinis, 129, 7. 307, 2.
    Ruituros, 201, 1.
    Rumore, 205, 2.
    Rumores, 61, 1. 158, 15.
    Rupe, 89, 6.
    Rupis, 315, 1.
    Ruptis, 38, 6.
    Rura, 191, 1.
    Rursus, 184, 6. 248, 14. 265, 15, aliisque locis 4.
    Rutilante, 234, 5.
    Rutilo, 20, 2. 301, 3.

S
    Sacerdos, 307, 7.
    Sacerdotes, 56, 4.
    Sacrarum, 50, 2.
    Sacras, 56, 4.
    Sacrilegio, 57, 5. 58, 2.
    Sacrum substant., 168, 22.
    Saeculi, 298, 9.
    Saepe, 6, 2. 33, 1. 43, 5, aliisque locis 17.
    Saeva, 7, 2. 98, 1, 106, 7, aliisque lotis 2.
    Saeviant, 271, 11.
    Saevientis, 43, 2. 76, 3. 148, 3. 197, 2.
    Saevior nomen, 142, 9.
    Saevis nomen, 79, 2. 251, 7. 309, 7.
    Saevit, 279, 4.
    Saevitiae, 286, 6.
    Saeviunt, 277, 19.
    Saevo, 154, 4. 309, 1.
    Sagittis, 309, 2.
    Saliens, 183, 6.
    Salo, 35, 5. 70, 7.
    Saltem, 3, 2. 280, 2. 282, 2.
    Salubres, 140, 3.
    Salubri, 83, 8.
    Salubritas, 178, 15.
    Salus, 247, 6. 297, 12.
    Salutem, 52, 5. 237, 19.
    Salutis, 86, 10. 232, 13. 232, 14.
    Salvum, 51, 2.
    Sanandum, 14, 3.
    Sanciat, 282, 7.
    Sanciente, 249, 9.
    Sancitum, 73, 2.
    Sancta, 69, 2.
    Sancte, 229, 14.
    Sanctissimum, 178, 10.
    Sancto, 168, 20.
    Sanctus, 59, 2. 297, 30.
    Sanguinem, 54, 4.
    Sanguinis, 142, 6.
    Sanguis, 121, 1.
    Sanis, 297, 8.
    Sanitatis, 297, 10.
    Sanxisti, 44, 2.
    Sapiens, 148, 5. 272, 11. 297, 28, aliisque locis 1.
    Sapientes, 231, 6. 268, 16. 283, 25.
    Sapienti, 271, 11.
    Sapientia, 118, 9. 193, 8. 193, 9.
    Sapientiae, 44, 3 bis. 231, 6. 287, 7. 505, 19.
    Sapientiam, 32, 7.
    Sapientibus, 44, 4.
    Sapientis, 205, 1.
    Sapientum, 44, 9. 53, 1.
    Sapientium, 287, 4.
    Sapor, 174, 2.
    Sarcina, 195, 2.
    Sarcinam, 32, 2. 61, 3.
    Sarcinulas, 36, 5.
    Satellite, 199, 12.
    Satiasti, 111, 2.
    Satiavit, 310, 5.
    Satient, 188, 14.
    Satietas, 209, 2.
    Satietatem, 133, 18.
    Satis, 43, 2. 48, 4. 60, 3, aliisque locis 8.
    Satisfacerem, 283, 9.
    Sator, 220, 2.
    Satur, 253, 11.
    [Col. 1425] Saxi, 89, 7.
    Saxis, 238, 6. 343, 11.
    Saxo, 129, 6.
    Scalarum, 11, 6.
    Scelera, 298, 20.
    Scelerata, 53, 11. 279, 3.
    Sceleratius, 327, 16.
    Sceleratorum, 61, 6. 257, 9. 279, 6.
    Sceleratos, 266, 13.
    Sceleri, 68, 8.
    Sceleribus, 75, 3. 271, 3. 298, 16.
    Sceleris, 55, 8. 57, 5. 268, 11. 179, 13.
    Scelerum 253, 5. 282, 6. 287, 11.
    Scelesti, 266, 22.
    Scelus, 79, 12.
    Scenam, 112, 1.
    Scenicas, 12, 4.
    Sceptro, 153, 4.
    Sceptrum, 12, 1. 262, 1.
    Sciam, 85, 3.
    Scias, 351, 11.
    Sciatis, 213, 4.
    Sciderant, 11, 8.
    Sciente, 297, 17.
    Scientes, 267, 4.
    Scienti, 297, 20.
    Scientia, 326, 13. 326, 16. 326, 18, aliisque locis 5.
    Scientia, 43, 5. 336, 9.
    Scientiae, 326, 14. 336, 11. 336, 12, aliisque locis 4.
    Scientiam, 348, 7, 350, 13.
    Scientis, 257, 10.
    Scilicet, 32, 4. 156, 3. 165, 3, aliisque locis 4.
    Scimus, 126, 5.
    Scindat, 191, 1.
    Scintilla, 247, 19.
    Scintillula, 87, 1.
    Scio, 83, 4. 85, 4. 85, 5, aliisque locis 2.
    Scire, 35, 2. 164, 4. 287, 13. 331, 4.
    Scis, 55, 4. 84, 9. 155, 1.
    Scissem, 53, 10.
    Scit, 125, 7. 125, 8. 331, 3.
    Scitur, 348, 2.
    Sciturum, 158, 20.
    Sciuntur, 336, 14.
    Scopulis, 315, 1.
    Scribenda, 2, 3.
    Scribere, 95, 3.
    Scripta substant., 158, 2.
    Scriptorum substant., 158, 1.
    Scurrae, 193, 5
    Se, 6, 1. 43, 2. 53, 9. 55, 5, aliisque locis 63.
    Secabat, 141, 1.
    Secreta, 43, 7. 44, 7. 147, 6.
    Secreto, 184, 6.
    Secretum. 55, 6.
    Secrevit, 166, 10.
    Secta, 223, 3.
    Sectanda, 267, 2.
    Sectionem, 239, 3.
    Secum, 351, 13.
    Secunda, 164, 10.
    Secundo, 245, 2.
    Secundum praepos. cum regimine, 265, 16. 265, 22, 336, 15 bis. 350, 8.
    Secure, 232, 21.
    Securi, 36, 6. 199, 10.
    Securitate, 55, 3. 61, 11.
    Securus, 94, 11. 118, 10. 137, 12. 212, 8.
    Secutus, 44, 7.
    Sed, 14, 1. 23, 1. 24, 5, aliisque locis, 235.
    Sede, 58 2. 207, 6. 238, 12.
    Sedeat, 325, 15.
    Sedem, 43, 4. 73, 3. 74, 5, aliisque locis 4.
    Sedendi, 325, 18.
    Sedentem, 193, 1.
    Sedere, 269, 1. 325, 15. 325, 17. 325, 20.
    Sedet, 302, 10. 325, 17. 325, 19.
    Sedis, 129, 4.
    Segetem, 12, 7.
    [Col. 1426] Segetes, 67, 5.
    Segnis, 118, 9. 273, 6.
    Segregatae, 237, 9.
    Seipsum, 351, 34.
    Seirenes, 14, 2.
    Seirius, 67, 5.
    Semel, 95, 2, 327, 8.
    Semen, 243, 2.
    Semet, 223, 4.
    Semetipsis, 299, 4.
    Semina, 67, 4. 78, 2. 95, 6. 168, 1.
    Semine, 238, 15. 275, 5.
    Seminum, 296, 7.
    Semita, 227, 1.
    Semita, 258, 12.
    Semper, 45, 2. 46, 1. 52, 6, aliisque locis 20.
    Senatorii, 195, 1.
    Senatui, 54, 5.
    Senatum, 51, 1. 52, 1. 57, 2.
    Senatus, 54, 4. 55, 2. 55, 3. 75, 6
    Seneca, 200, 6.
    Senecam, 200, 3.
    Senecas, 35, 1.
    Senectus, 5, 1.
    Senes, 339, 2.
    Senibus, 110, 4.
    Senis substant., 4, 2. 261, 2.
    Sensi, 171, 1.
    Sensibile, 337, 11. 344, 3. 344, 4, aliisque locis 2.
    Sensibilem, 337, 17.
    Sensibili, 337, 21.
    Sensibilia, 337, 14. 337, 20.
    Sensibus, 337, 12. 337, 14. 337, 19, aliisque locis 2.
    Sensu, 337, 18. 337, 20.
    Sensum, 345, 8.
    Sensus, 53, 10. 108, 6. 122, 4, aliisque locis 6.
    Sensuum, 343, 2.
    Sententia, 56, 6. 304, 8. 313, 14.
    Sententia, 83, 8.
    Sententiae singul., 83, 5. 264, 7. 281, 23.
    Sententiae plur., 61, 1. 180, 6.
    Sententiam, 44, 1. 84, 3. 86 10, aliisque locis 3.
    Sententiarum, 170, 4.
    Sententias, 74, 6.
    Sententiis, 93, 2.
    Sentias, 246, 14.
    Sentiendi, 344, 13.
    Sentiendis, 343, 1. 343, 4.
    Sentire, 326, 22.
    Sentis, 42, 1.
    Sentiunt, 188, 13.
    Separari, 171, 9.
    Separat, 217, 9.
    Separatione, 237, 7.
    Sepositis, 135, 8.
    Septem triones, 153, 7.
    Septi, 292, 12.
    Septos, 269, 4.
    Septum, 157, 9.
    Sequentes, 305, 10. 350, 6.
    Sequentibus, 313, 8.
    Sequentum, 313, 1.
    Sequestrari, 179, 14.
    Sequestrata, 134, 10.
    Sequi, 215, 1. 331, 7.
    Sequuntur, 343, 8.
    Sera, 139, 2. 164, 9.
    Seras, 289, 4. 301, 11.
    Sereni, 133, 9.
    Serenis, 89, 5.
    Sereno substant., 114, 5.
    Serenum substant., 226, 5.
    Serenus, 37, 1. 130, 1.
    Serere, 173, 1.
    Serie, 292, 9. 318, 2.
    Seriem, 53, 2. 168, 11. 295, 10. 299, 20.
    Series, 295, 4. 296, 4. 296, 5. 328, 3.
    Seris verbum. 225, 3.
    Sermo, 159, 2. 304, 10.
    Sermone, 299, 17.
    Sermones, 249, 10.
    [Col. 1427] Sermonibus, 304, 12.
    Sermunculis, 158, 16.
    Serpens, 286, 1.
    Serum substant., 140, 1.
    Serum adject., 279, 16.
    Servans, 247, 7.
    Servant, 279, 2. 301, 2.
    Servantissimum, 297, 20.
    Servantur, 258, 1.
    Servat, 119, 3. 267, 14.
    Servata, 256, 1.
    Servatis, 333, 3.
    Servator, 297, 13.
    Servatur, 118, 6. 246, 25.
    Servavit, 94, 4.
    Servet, 181, 3.
    Serviat, 203, 3.
    Servientium, 199, 14.
    Servitus, 320, 8.
    Servitutem, 321, 3.
    Servum, 212, 10.
    Sese, 10, 4. 50, 3. 94, 7, aliisque locis 16.
    Setiger, 310, 7.
    Seu, 178, 6 bis. 295, 2 ter. 295, 3 bis. 295, 4 bis.
    Severitate, 56, 2.
    Severitati, 50, 5.
    Si, 13, 1. 25, 2. 27, 4, aliisque locis 203.
    Sibi, 33, 8. 52, 6. 84, 13, aliisque locis 28.
    Sic, 80, 5. 91, 2. 93, 4, aliisque locis 26.
    Sicca verbum, 119, 9.
    Siccat, 302, 3.
    Siccavit, 25, 5.
    Siccis, 301, 18.
    Sicco, 153, 8.
    Sicut, 157, 1. 157, 13, 194, 12, aliisque locis 8.
    Sicuti, 92, 3. 156, 5. 238, 11, aliisque locis 8.
    Sidant, 301, 21.
    Sidat, 347, 11.
    Sidera, 18, 3. 26, 3. 64. 2, aliisque locis 9.
    Sideribus, 282, 12.
    Sideris, 261, 3.
    Siderum, 43, 7. 295, 3.
    Sidus, 20, 1. 77, 2.
    Signat, 80, 1. 164, 1.
    Significat, 157, 14.
    Significationem, 313, 12.
    Signis, 335, 21.
    Signum, 335, 13. 335, 16. 335, 18. 335, 19.
    Siluisti, 24, 4.
    Simile, 53, 15. 345, 1.
    Similem, 273, 1.
    Similes, 282, 4. 282, 13. 296, 7. 341, 12.
    Simili, 57, 3. 206, 2. 221, 6, aliisque locis 5.
    Similia, 326, 1.
    Similis, 119, 2. 273, 5.
    Similiter, 219, 4.
    Similitudine, 232, 8.
    Similitudinem, 299, 19.
    Simplex, 217, 8. 218, 23. 351, 10.
    Simplicem, 295, 5. 337, 2. 337, 7. 351, 13.
    Simplici, 350, 12.
    Simplicis, 349, 17.
    Simplicitas, 295, 6. 296, 11. 345, 14.
    Simplicitate, 292, 8. 294, 8. 349, 20, aliisque locis 2.
    Simplicitatem, 295, 13. 295, 17. 296, 4. 334, 6.
    Simplicitatis, 248, 9. 293, 4.
    Simpliciter, 267, 10. 267, 11. 294, 10.
    Simul, 219, 7. 219, 35. 313, 8, aliisque locis 4.
    Simul cum statim atque, 313, 6.
    Simulavit, 199, 8.
    Simus, 52, 3.
    Sin, 134, 5. 159, 6.
    [Col. 1427] Sinat, 297, 32.
    Sine, 40, 2. 86, 7. 93, 3, aliisque locis 13.
    Singula, 181, 5. 185, 2. 219, 10, aliisque locis 5.
    Singulare, 344, 6. 351, 34
    Singularem, 110, 4.
    Singularibus, 336, 24.
    Singulariter, 294, 12.
    Singulis, 122, 2. 238, 20. 279, 11.
    Singulorum, 157, 12.
    Sinistra manus, 12, 1.
    Sinit, 125, 10. 298, 5.
    Sint, 205, 1. 205, 13. 212, 2, aliisque locis 16.
    Siquando, 36, 3. 146, 6.
    Siquidem, 61, 4. 132, 2. 158, 20, aliisque locis 8.
    Sis, 72, 5. 85, 6. 201, 3.
    Sistam, 262, 8.
    Sistit, 302, 15.
    Sit, 36, 8. 41, 2. 53, 1, aliisque locis 76.
    Sita, 258, 8.
    Sitam, 229, 12. 232, 22. 248, 11.
    Site, ablat., 253, 9.
    Siti, 157, 4.
    Sitim, 188, 14.
    Sitire, 188, 12.
    Sitis, 106, 12.
    Situm, 94, 16. 162, 1. 199, 14, aliisque locis 3.
    Sive, 231, 9 bis. 295, 1.
    Sobriam, 166, 4.
    Socer, 59, 2. 118, 8.
    Socerorum, 110, 1.
    Socia, 168, 17.
    Sociari, 149, 3.
    Societ, 295, 17.
    Socrates, 33, 2.
    Socratico, 52, 8.
    Socratis, 34, 1.
    Sodales, 308, 1.
    Sodalibus, 168, 25.
    Sodalium, 166, 9.
    Sol, 27, 2. 301, 3. 351, 27.
    Sola, 102, 1. 179, 1. 232, 17, aliisque locis 4.
    Solam, 161, 1. 178, 16. 336, 23.
    Solamen, 120, 2. 170, 3.
    Solantur, 4, 2.
    Solebas, 93, 1.
    Solebat, 139, 2.
    Solem, 133, 10. 323, 8. 350, 26.
    Solent, 149, 3. 192, 4. 209, 4, aliisque locis 2.
    Solers, 300, 2.
    Solertia, 205, 3.
    Solet, 11, 4. 292, 10. 297, 7.
    Solidam, 228, 16.
    Solidissimae, 351, 6.
    Soliditate, 258, 6.
    Solii, 269, 2.
    Solio, 63, 2. 69, 2.
    Solis subst., 18, 2. 275, 5.
    Solitaria, 280, 22.
    Solitas, 65, 3.
    Soliti, 39, 2. 182, 4.
    Solitos, 184, 7.
    Solitudines, 31, 2.
    Solitum, 13, 1. 148, 7.
    Solitus, 21, 3.
    Sollicitare, 285, 2.
    Sollicitent, 19, 2.
    Sollicitudinem, 199, 9.
    Sollicitus, 137, 9.
    Solo subst., 347, 2.---
    Solo adject., 239, 9.
    Solos, 68, 4. 268, 16.
    Solventium, 335, 1.
    Solvere, 139, 3. 168, 19. 250, 4.
    Solverit, 276, 13.
    Solvier, 291, 2.
    Solum adject., 137, 8. 147, 8. 218, 31, aliisque locis 4.
    Solum, 126, 6. 205, 15. 257, 8. 267, 5.
    Solus, 323, 7. 328, 7. 343, 10.
    Solutae, 129, 1.
    [Col. 1428] Soluti, 89, 6.
    Solutis, 182, 8. 352, 19.
    Solutum, 68, 1.
    Somniat, 171, 7.
    Somniatis, 186, 2.
    Somno, 239, 5.
    Somnos, 140, 3.
    Sonantibus, 252, 3.
    Sonora, 19, 1.
    Sonori, 128, 1.
    Sonos, 174, 4.
    Sontes, 253, 4.
    Sopitis, 258, 6.
    Soranos, 35, 1.
    Sordes, 283, 22.
    Sordescerent, 257, 15.
    Sordescunt, 195, 6.
    Sordida, 89, 8.
    Sordidae, 273, 8.
    Sordidam, 282, 10.
    Sors, 123, 4. 125, 8.
    Sortem, 95, 4. 129, 4. 154, 3.
    Sortis, 120, 6. 199, 7.
    Sortitur, 293, 4.
    Sortitus, 352, 14.
    Sospes, 246, 15. 258, 11.
    Sospitatis, 86, 2. 86, 8.
    Spargere, 113. 2.
    Sparsas, 183, 8.
    Spatia, 158, 5. 347, 1. 350, 11.
    Spatii, 156, 7.
    Spatiis, 246, 11. 295, 16.
    Spatium, 156, 6. 158, 8. 212, 13, aliisque locis 2.
    Spe, 48, 1.
    Specie, 165, 7. 166, 2.
    Speciem, 11, 3. 279, 2. 336, 24.
    Species, 134, 2. 187, 7. 237, 9, aliisque locis 3.
    Specimen, 119, 6. 172, 3.
    Speciosa, 108, 4.
    Spectans, 298, 23. 337, 8.
    Spectantium, 213, 2.
    Spectantur, 335, 28.
    Spectat, 60, 6. 184, 4. 350, 23.
    Spectator, 352, 20.
    Spectes, 147, 5. 208, 5. 299, 22.
    Specula, 297, 15.
    Speculatione, 257, 2. 320, 6.
    Speculator, 351, 7.
    Speculi, 340, 12.
    Specus, 254, 16.
    Spem, 90, 2. 120, 2. 297, 23.
    Sperandi, 103, 7. 328, 1. 328, 5.
    Sperare, 266, 7.
    Sperari, 53, 7.
    Sperasse, 53, 4.
    Speraverint, 53, 12.
    Speres, 40, 3.
    Speret, 328, 2.
    Spernat, 212, 9.
    Sperne, 94, 8.
    Spernendum, 218, 4.
    Spernendus, 36, 1.
    Spernere, 128, 4.
    Spernet, 159, 8.
    Spernit, 162, 9. 253, 10.
    Spes singul., 270, 6. 279, 17. 352, 23.
    Spes plural., 352, 24.
    Spicula, 315, 2.
    Spinis, 12, 7. 114, 4.
    Spirat, 302, 2. 302, 7.
    Spiret, 112, 3.
    Spiritibus, 295, 1.
    Spiritum, 119, 3. 239, 5.
    Spiritus, 19. 3. 67, 2.
    Spirituum, 58, 4.
    Splendere, 135, 9. 195, 7.
    Splendidum, 205, 14.
    Splendor, 235, 1.
    Splendore, 101, 7. 110, 1. 133, 1 aliisque locis 2.
    Splendorem, 87, 7. 195, 5.
    Spolium, 309, 1.
    Sponte, 95, 3. 101, 3. 237, 18, aliisque locis 3.
    Spreta, 45, 2.
    Spumis, 310, 7.
    [Col. 1429] Stabile, 326, 25.
    Stabilem, 19, 3. 185, 5. 296, 4.
    Stabiles, 70, 10.
    Stabili, 8, 2. 167, 1.
    Stabilis, 41, 2. 128, 1. 221, 1, aliisque locis 4.
    Stabilitate, 293, 4.
    Stabiliter, 294, 12. 295, 11.
    Stadio, 271, 5.
    Stare, 251, 5.
    Stat, 347, 7.
    Statim, 219, 14.
    Stationis, 68, 2.
    Statu, 147, 10.
    Statuamus, 335, 8. 335, 11.
    Statuit, 279, 19. 293, 5. 330, 1.
    Statum, 82, 1. 92, 2. 123, 6, aliisque locis 4.
    Statura, 10, 3.
    Status, 179, 8. 348, 3. 350, 9.
    Status, 120, 9.
    Stella, 18, 4. 113, 4.
    Stellas, 64, 5.
    Stelliferi, 63, 1.
    Stelliferis, 105, 3.
    Stelliferum, 216, 3.
    Steriles, 95, 7. 238, 6.
    Sterni, 128, 2.
    Stetit, 27, 1.
    Stimulis, 211, 2.
    Stoicum, 33, 4.
    Stolidam, 22, 4.
    Stolidis, 216, 5.
    Stolidissime, 96, 2.
    Strages, 146, 2.
    Strato, 102, 4.
    Stratus, 99, 2.
    Stravit, 310, 4
    Strepitis, 208, 3.
    Strepitu, 135, 1.
    Strictim, 75, 4.
    Stridens, 79, 3.
    Stringat, 181, 4.
    Stringere, 79, 5.
    Stringit, 66, 2.
    Struens, 36, 3.
    Strumam, 193, 1.
    Struxisse, 56, 5.
    Student, 299, 10.
    Studere, 44, 3.
    Studia, 179, 3. 273, 7.
    Studiis, 14, 1. 35, 3. 180, 5. 265, 3.
    Studio, 2, 1. 183, 4.
    Studiorum, 176, 3.
    Studiosi, 44, 2.
    Studium, 44, 10. 57, 2. 282, 9.
    Stultissimus, 283, 26.
    Stultitiae, 33, 1. 36, 7.
    Stultitiam, 247, 15.
    Stupeant, 297, 18.
    Stupebit, 289, 6.
    Stupentem, 170, 1.
    Stupet, 253, 2. 291, 6.
    Stupidus, 273, 6.
    Stupor, 24, 5.
    Stupore, 24, 4.
    Stuporem, 288, 2.
    Stuporis, 257, 13.
    Styli, 9, 2.
    Stylo, 53, 3. 340, 4.
    Sua, 79, 7. 115, 3. 168, 24, aliisque locis 4.
    Sua, 33, 5. 137, 4. 194, 6, aliisque locis 10.
    Suadela, 93, 7.
    Suae, 122, 2. 176, 1. 199, 7, aliisque locis 12.
    Suam, 5, 2. 135, 5. 188, 6, aliisque locis 4.
    Suapte, 188, 2. 283, 12. 343, 15.
    Suarum, 118, 10. 209, 6.
    Suas, 36, 4. 98, 5. 111, 3, aliisque locis 2.
    Suaviter, 247, 13. 256, 2.
    Sub cum accusativo, 153, 5.
    Sub cum ablativo, 38, 1. 58, 2. 110, 8 bis. 295, 9.
    Subdere, 70, 3.
    Subdita, 340, 11.
    [Col. 1429] Subditam, 86. 11.
    Subegerant, 251, 12.
    Subierint, 175, 3.
    Subimus, 55, 8.
    Subintrat, 199, 5.
    Subire, 347, 3.
    Subita, 93, 3.
    Subitis, 291, 6.
    Subito, 28, 1.
    Subitus, 112, 1.
    Subjacebit, 212, 7.
    Subjacet, 295, 9.
    Subjecta substant., 343, 16.
    Subjecta adject., 257, 9. 295, 8. 335, 27, aliisque locis 2.
    Subjecta, 336, 22.
    Subjectae, 228, 5. 313, 11.
    Subjectam, 179, 17. 343, 5.
    Subjecto substant., 313, 16.
    Subjectorum adject., 212, 7.
    Sublata, 228, 11.
    Sublato, 239, 18.
    Sublevat, 98, 2.
    Sublevate, 352, 25.
    Sublime, 347, 10.
    Sublimes, 225, 2.
    Submiseris, 95, 2.
    Submittat, 202, 4.
    Submittere, 345, 9.
    Submitteret, 56, 3.
    Submittitis, 136, 7.
    Submovere, 189, 1.
    Subnixam, 335, 20.
    Subripuisse, 273, 3.
    Subsistat, 120, 11.
    Subsistendi, 237, 14.
    Subsistere, 237, 3. 237, 11. 239, 17.
    Subsistit, 305, 25.
    Substantia, 237, 1.
    Substantia, 230, 9.
    Substantiae, 249, 3. 348, 3.
    Substantiam, 218, 22. 229, 19. 231, 14, aliisque locis 2.
    Substantiis, 320, 4. 343, 9.
    Subsunt, 295, 8. 337, 8.
    Subtili, 11, 1.
    Subtrahit, 218, 28.
    Subtraxeris, 157, 4.
    Succinat, 93, 10.
    Succinctam, 166, 5.
    Succisa, 292, 6.
    Succrescant, 292, 7.
    Sues, 277, 3.
    Suetus, 18, 1.
    Suffecerit, 94, 16. 217, 1.
    Sufficere, 313, 4.
    Sufficiat, 299, 17.
    Sufficiens, 179, 8. 187, 16.
    Sufficientem, 187, 18, 219, 17.
    Sufficientes, 188, 9.
    Sufficientia, 218, 29. 231, 18. 231, 20, aliisque locis 2.
    Sufficientiae, 218, 3. 218, 6. 218, 20.
    Sufficientiam, 180, 3. 189, 2. 217, 3, aliisque locis 2.
    Sui, 25, 2. 41, 2. 94, 4, aliisque locis 23.
    Suis nomen, 273, 8.
    Suis pronomen, 11, 2. 52, 6. 136, 1. aliisque locis 11.
    Sulcis, 78, 2.
    Sulcum, 346, 3.
    Summa, 73, 1. 102, 8. 230, 15, aliisque locis 8.
    Summa, 177, 7.
    Summae, 124, 4. 321, 1. 325, 9, aliisque locis 2.
    Summam, 51, 1. 122, 6. 213, 5, aliisque locis 6.
    Summi, 10, 5. 219, 33. 221, 3, aliisque locis 4.
    Summis, 102, 8. 162, 11. 340, 20.
    Summo, 229, 12. 230, 5. 230, 22, aliisque locis 7.
    Summorum, 109, 6.
    Summos, 70, 3.
    Summum, 125, 3 bis. 161, 2. 170, 3, aliisque locis 22.
    Sumpsisti, 103, 5.
    [Col. 1430] Sumpsit, 337, 20.
    Sumpta, 280, 12.
    Sumptas, 110, 3.
    Sumptis, 248, 18.
    Sumus, 49, 1. 60, 3. 345, 7.
    Sunt, 12, 6. 34, 2. 57, 6, aliisque locis 76.
    Suo, 83, 4. 185, 2. 194, 11, aliisque locis 6.
    Suos, 157, 21. 166, 10. 282, 5.
    Supellectilis, 135, 3. 135, 10.
    Super, 251, 1. 277, 7.
    Superadditus, 276, 6.
    Superare, 212, 12.
    Superat, 260, 2.
    Superata, 311, 3.
    Superba, 97, 1.
    Superbam, 158, 19.
    Superbi, 162, 4.
    Superbiam, 146, 4. 146, 5.
    Superbis, 269, 7.
    Superbos, 308, 7.
    Superbum, 38, 1.
    Superbus, 196, 1.
    Superent, 295, 10.
    Superest, 219, 29.
    Superetur, 305, 21.
    Superficie, 213, 1.
    Superfluis, 133, 18.
    Superfluitate, 135, 6.
    Supergreditur, 296, 1.
    Supergressa, 337, 2. 350, 10.
    Superior, 337, 4.
    Superiora, 178, 13. 218, 19. 245, 4.
    Superiorem, 337, 5.
    Superioribus, 218, 14. 265, 1.
    Superius nomen, 11, 7.
    Supernae, 295, 20.
    Supernis, 320, 4.
    Superno, 221, 4.
    Supero, 31, 3.
    Superos substant., 252, 1.
    Superstes, 164, 1.
    Superstite, 33, 2.
    Superstitem, 191, 2.
    Superum adject., 254, 14.
    Suppetant, 122, 5.
    Suppetunt, 119, 8.
    Supplicabit, 212, 5.
    Supplicandi, 328, 8.
    Supplicia, 257, 10. 271, 3. 280, 13, aliisque locis 4.
    Supplicii, 272, 17. 280, 16. 299, 3.
    Suppliciis, 126, 6. 148, 1. 281, 20, aliisque locis 2.
    Supplicio, 157, 19. 281, 6, 283, 4, aliisque locis 4.
    Supplicium, 61, 6. 118, 2. 272, 15. 283, 7.
    Supra cum regim., 9, 2. 199, 8.
    Suprema, 159, 4.
    Supremo, 11, 5. 302, 9.
    Surda ablat., 7, 1.
    Surgat, 20, 2. 260, 6. 301, 20.
    Surgit, 206, 2.
    Sursum, 238, 19.
    Suscepi, 47, 3. 101, 5.
    Suscepit, 109, 6.
    Suscepta, 50, 7.
    Suscipiat, 249, 4.
    Suspicione, 59, 3. 246, 27.
    Sustinebas, 187, 17.
    Sustinent, 216, 2.
    Sustinere, 148, 6.
    Sustulisti, 32, 2.
    Sustulit, 310, 9.
    Susurrat, 183, 10.
    Suum, 123, 6. 200, 4. 205, 2, aliisque locis 2.
    Suus, 296, 15.
    Sylvas, 183, 9. 183, 10. 251, 4. 347, 3
    Symmachus, 59, 2. 118, 8.

T
    Tabescis, 92, 2.
    Tabescit, 119, 5.
    Tacebant, 141, 4.
    Taceo, 109, 5. 188, 17.
    Tacita, 155, 3.
    Tacitum, 24, 6.
    [Col. 1431] Taciturnitate, 91, 2.
    Tacitus, 9, 1. 14, 8. 171, 1.
    Tacta, 275, 7.
    Tactu, 76, 8.
    Tactus substant., 336, 17.
    Tacuisses, 159, 1.
    Taenara, 252, 9.
    Tagus, 234, 4.
    Tale, 187, 4. 229, 6.
    Tale, ut, 349, 5.
    Tali, 218, 18.
    Talia, 24, 2. 101, 10. 171, 3. 350, 23.
    Talibus, 178, 7.
    Talis, 43, 6 bis. 94, 5. 292, 5.
    Talium, 133, 11.
    Tam, 14, 6. 74, 3. 83, 3, aliisque locis 17.
    Tam, quam, 344, 13. 350, 24.
    Tamen, 11, 8. 36, 1. 56, 6, aliisque locis 51.
    Tametsi, 36, 1. 133, 5. 279, 2, aliisque locis 7.
    Tandem, 154, 1. 158, 22. 193, 4, aliisque locis 2.
    Tandem aliquando, 247, 15.
    Tandiu, 237, 3.
    Tanquam, 101, 9.
    Tanta, 329, 2.
    Tantae, 200, 1. 288, 6.
    Tantalus, 253, 10.
    Tantas, 68, 6. 105, 5. 115, 4. 146, 2.
    Tanti, 60, 1. 70, 6. 94, 9. 257, 14.
    Tanto, 110, 1. 135, 1. 331, 1.
    Tanto cum, quanto, 295, 16. 295, 19.
    Tantos, 285, 1.
    Tantum, 36, 2. 40, 1. 60, 7, aliisque locis 13.
    Tantummodo, 257, 11. 267, 20. 268, 6.
    Tardus, 289, 3.
    Tartara, 254, 6.
    Tartareum, 254, 16.
    Tauros, 212, 12.
    Te, 24, 3. 24, 5. 32, 1, aliisque locis 74.
    Te ipso, 124, 5.
    Tecta substant., 276, 9.
    Tectas, 331, 2.
    Tecti adject., 143, 2.
    Tecto substant., 183, 6.
    Tectum adject., 137, 4.
    Tecum, 32, 3. 43, 6. 100, 1. 108, 1.
    Tegit, 276, 3.
    Tegitur, 238, 13.
    Tegmina, 269, 8.
    Telis, 286, 5.
    Tellure, 216, 4.
    Tellus, 203, 2. 234, 11. 311, 3.
    Temerariis, 83, 1.
    Temerario, 313, 9.
    Temerarium, 288, 6.
    Temere, 36, 2. 296, 12.
    Temeritate, 33, 2. 83, 3.
    Temeritati, 86, 11. 299, 14. 313, 13.
    Temperamentum, 297, 11.
    Temperans, 252, 4.
    Temperat, 67, 1. 262, 2. 288, 7, aliisque locis 2.
    Temperet, 20, 3.
    Temperiem, 297, 7.
    Temperies, 302, 6.
    Tempestas, 120, 1.
    Tempestivum, 109, 3.
    Tempora, 80, 1. 142, 8.
    Temporalem, 95, 7.
    Temporales, 294, 11.
    Temporalis, 294, 5.
    Temporaliter, 294, 13.
    Temporalium, 326, 6. 348, 9. 349, 19.
    Temporario, 350, 21.
    Tempore, 47, 1. 65, 1. 348, 10, aliisque locis 2.
    Temporibus, 158, 1. 246, 10. 294, 4, aliisque locis 2.
    Temporis, 120, 2. 158, 4. 158, 12, aliisque locis 10.
    Temporum, 195, 7.
    [Col. 1431] Tempus, 23, 1. 87, 2. 93, 5, aliisque locis 2.
    Tenaces, 120, 1.
    Tenaci, 211, 5.
    Tenacissime, 238, 23.
    Tendantur, 199, 3.
    Tendat, 84, 7.
    Tendatur, 349, 4.
    Tendere, 168, 10.
    Tendit, 17, 1.
    Tenebrae, 26, 1.
    Tenebras, 17, 1. 174, 5. 234, 9.
    Tenebris, 69, 5. 87, 7. 282, 3.
    Tenebrosa, 321, 1.
    Tenebrosis, 102, 2.
    Tenent, 168, 2.
    Teneo, 265, 7.
    Tenere, 38, 3.
    Teneri, 303, 6.
    Tenero, 215, 7.
    Tenet, 262, 1. 332, 5. 341, 11.
    Tentatio, 87, 6. 334, 8.
    Tentare, 82, 2.
    Tenues, 330, 8.
    Tenui, 186, 1. 217, 6. 246, 26.
    Tenuis, 164, 1.
    Tenuissimis, 11, 1.
    Tepenti, 301, 1.
    Tepentis, 114, 1.
    Terga, 311, 3.
    Tergamus, 25, 4.
    Tergeminus, 253, 2.
    Tergum, 260, 3.
    Terminis, 299, 20. 345, 14.
    Terminos, 157, 22. 168, 10. 254, 10.
    Terminus, 227, 1.
    Terrae, 102, 3. 156, 5. 250, 4, aliisque locis 4.
    Terram, 14, 7. 20, 4. 22, 4, aliisque locis 2.
    Terrarum, 133, 15. 162, 1. 205, 7, aliisque locis 2.
    Terras, 70, 4. 70, 10. 76, 3, aliisque locis 7.
    Terrena, 146, 2. 186, 1.
    Terrenae, 226, 4.
    Terrenas, 235, 3.
    Terrenis, 17, 2. 136, 4. 159, 8. 320, 8.
    Terreno, 159, 7.
    Terrenum, 159, 8.
    Terrenus, 347, 8.
    Terret, 199, 13.
    Terris, 168, 9. 206, 1. 207, 3. 299, 21.
    Terror, 3, 2.
    Terrore, 61, 9. 199, 8. 280, 16.
    Testatius, 287, 6.
    Texens, 248, 7.
    Texerat, 290, 3.
    Texit, 242, 4.
    Texitur, 295, 4.
    Texueram, 33, 6.
    Texuerat, 11, 3.
    Thalamos, 307, 3.
    Thesauris, 242, 3.
    Threicis, 27, 4.
    Threicius, 251, 2.
    Thule, 203, 3.
    Tibi, 43, 4. 44, 1. 52, 3, aliisque locis 33.
    Tigres, 212, 13.
    Tigris bestia, 276, 8. 286, 1.
    Tigris fluvius, 316, 1.
    Timaeo, 219, 31.
    Timent, 261, 1.
    Timor, 125, 10.
    Timorem, 90, 1.
    Timuit, 251, 8.
    Tingere, 301, 9.
    Tinxerat, 142, 2.
    Tinxerit, 182, 5.
    Tinxit, 153, 2.
    Tiresiae, 327, 1.
    Titulis, 162, 8.
    Tityi, 253, 12.
    Tolerantis, 123, 5.
    Tolerasset, 158, 21.
    Toleres, 95, 1.
    Tollens, 270, 4.
    [Col. 1432] Tollere, 258, 10.
    Tonantis, 300, 1.
    Tonet, 129, 7.
    Tormenta, 34, 2. 287, 9.
    Toro, 12, 2.
    Torpet, 273, 6.
    Torquet, 39, 1. 270, 6.
    Torret, 153, 9.
    Tortores, 210, 5.
    Torris, 12, 3.
    Torvo, 269, 5.
    Torvos, 263, 1.
    Tot, 193, 4. 270, 7.
    Tota, 94, 7. 103, 6. 120, 10, aliisque locis 4.
    Tota, 150, 2. 295, 2.
    Totam, 33, 7. 349, 8. 349, 15. 349 22.
    Totas, 132, 11.
    Toti, 159, 5.
    Toties, 8, 1.
    Totis, 23, 2. 64, 4. 128, 8.
    Totius, 36, 6. 43, 8. 54, 3, aliisque locis 4.
    Totos, 283, 24.
    Totum, 84, 13. 86, 9. 336, 18, aliisque locis 2.
    Totus, 118, 9.
    Tractabamus, 249, 7.
    Tractamus, 239, 4.
    Tractanda, 321, 1.
    Tractatur, 287, 7.
    Tradere, 200, 7.
    Traditum, 102, 12.
    Traditus, 185, 3.
    Traducit, 217, 10.
    Tragicus, 204, 2.
    Tragoediarum, 103, 2.
    Trahente, 248, 19.
    Traherent, 33, 6.
    Trahi, 41, 4. 164, 7.
    Trahis, 335, 4.
    Trahit, 133, 1. 166, 6. 201, 1, aliisque locis 3.
    Trahunt, 133, 6. 238, 10. 346, 3.
    Tramite, 90, 4. 177, 1. 179, 5, aliisque locis 3.
    Tranquilla, 226, 6.
    Tranquillitate, 93, 5.
    Tranquillitatis, 94, 10.
    Tranquillo, 114, 5.
    Transabiit, 216, 3.
    Transacta, 126, 8. 349, 7.
    Transcenderat, 157, 15.
    Transcendit, 260, 5. 336, 24.
    Transferre, 44, 8. 55, 2. 238, 7.
    Transfertur, 132, 4.
    Transformat, 296, 6.
    Transformatum, 272, 28.
    Transfundit, 193, 11.
    Transfunditur, 287, 8.
    Transigimus, 239, 5.
    Transire, 132, 8. 273, 10.
    Transitorio, 349, 2.
    Translata, 132, 5.
    Transmissum, 93, 6.
    Transmittere, 347, 3.
    Transversos, 267, 3.
    Traxerant, 277, 2.
    Traxi, 48, 2.
    Traxit, 253, 12. 309, 5.
    Tremendos, 98, 1.
    Tremiscat, 203, 2.
    Tremit, 5, 4.
    Trepidus, 41, 1. 107, 1.
    Tria, 218, 7.
    Tribuat, 288, 3.
    Tribuit, 349, 15.
    Tribuitur, 305, 6.
    Tribus, 218, 14.
    Tribuunt, 197, 6.
    Triduanae, 213, 4.
    Triguillam, 45, 4.
    Triones, 153, 7.
    Triplici, 279, 11. 309, 5.
    Triplicis, 223, 1.
    Tristem, 179, 16.
    Tristes, 209, 5.
    Tristia, 298, 13.
    [Col. 1433] Tristibus, 269, 4. 298, 8. 298, 14.
    Tristis, 7, 4. 14, 5. 298, 24, aliisque locis 2.
    Tristitiae, 30, 1.
    Tristium, 111, 7.
    Triumphali, 111, 2.
    Trecem, 182, 3,
    Trunci, 316, 5.
    Tu, 24, 1. 31, 2. 31, 3, aliisque locis 60.
    Tua singul, 67, 1. 72, 2. 74, 4, aliisque locis 3.
    Tua nomin. plur., 101, 12.
    Tua accus. plur., 100, 3. 101, 3. 101, 9, aliisque locis 3.
    Tua, 93, 5. 312, 3.
    Tuae, 73, 2. 74, 5. 82, 1, aliisque locis 16.
    Tuam, 60, 4. 108, 3. 119, 4. 205, 14.
    Tuas, 120, 7. 134, 11. 281, 25. 352, 12.
    Tuearis, 108, 3.
    Tueatur, 188, 7.
    Tuendam, 135, 3.
    Tuendo, 45, 2.
    Tuens, 38, 2. 175, 1.
    Tuenti, 323, 2.
    Tuerentur, 24, 3. 50, 3.
    Tueri, 237, 19.
    Tui, 85, 5. 86, 2 92, 2, aliisque locis 6.
    Tuis, 58, 2. 60, 2. 60, 3, aliisque locis 8.
    Tuli, 61, 6.
    Tulit, 69, 5.
    Tum, 14, 8. 23, 1. 43, 1, aliisque locis 50.
    Tum post, cum, 257, 2.
    Tum, tum, 298, 15. 304, 4.
    Tumorem, 76, 7.
    Tumultus, 76, 4. 305, 18.
    Tumultus, 36, 7.
    Tunc, 26, 1. 111, 8. 132, 4, aliisque locis 2.
    Tundere, 290, 8.
    Tuo, 42, 1. 53, 1. 82, 3, aliisque locis 2.
    Tuorum, 54, 1.
    Tuos, 110, 7. 166, 10.
    Turbant, 291, 4.
    Turbantur, 321, 2.
    Turbida, 270, 4.
    Turbidus, 89, 2.
    Turbine, 64, 1.
    Turpatus, 310, 2.
    Turpis, 204, 1.
    Turpissimum, 213, 1.
    Turpitudo, 283, 12.
    Turpius, 204, 4.
    Turres, 39, 2.
    Tutior, 48, 5. 48, 6.
    Tutus, 201, 3.
    Tuum, 84, 6. 134, 7. 187, 9. 352, 3.
    Tuus, 171, 7. 350, 19.
    Tyranni, 148, 3.
    Tyrannos, 40, 1. 263, 2. 270, 8.
    Tyrannus, 148, 1. 148, 4. 199, 7.
    Tyrio, 140, 2. 196, 1.
    Tyrrhena, 215, 2.

U
    Uberem, 12, 7.
    Uberiora, 149, 7.
    Uberius, 75, 5. 103, 5.
    Uberrime, 296, 17.
    Ubertas, 133, 13.
    Ubi interrogative, 163, 1.
    Ubi statim atque, 12, 2. 30, 2. 71, 1. 91, 1.
    Ubi ad verbium loci, 238, 4. 315, 1.
    Ubi quando, 90, 6. 174, 3. 211, 4, aliisque locis 3.
    Ubique gentium, 132, 6.
    Ubique terrarum, 194, 12.
    Ulcere, 277, 19.
    Ulla, 53, 8. 142, 3. 142, 6, aliisque locis 5.
    Ulla, 218, 1.
    Ullam, 148, 9. 248, 18.
    [Col. 1433] Ulli, 185, 3.
    Ullo, 125, 4. 229, 13. 236, 14, aliisque locis 5.
    Ullum, 83, 2. 110, 5. 112, 2, aliisque locis 3.
    Ullus, 218, 18. 292, 7. 313, 13.
    Ulteriora, 299, 25.
    Ulterius, 176, 5. 266, 19. 281, 6.
    Ultima, 203, 3.
    Ultimam, 61, 2.
    Ultimi, 310, 10.
    Ultimus, 112, 4. 238, 13. 310, 8.
    Ultione, 280, 15. 281, 9. 281, 23.
    Ultor, 307, 2.
    Ultorem, 282, 9.
    Ultra, 10, 1. 272, 26. 305, 25.
    Ultra sine regimine, 266, 21. 271, 10.
    Ultrices, 253, 5.
    Ultro, 60, 4. 98, 4. 149, 13. 195, 6.
    Ululat, 276, 7.
    Umbrarum, 253, 1. 254, 2.
    Umbras, 140, 5. 183, 7. 301, 11.
    Umbratiles, 194, 8.
    Una, 218, 3. 351, 10.
    Una, 99, 2. 237, 8. 292, 6.
    Unam, 232, 18. 236, 10. 246, 6.
    Unaquaeque, 271, 4.
    Unco, 166, 7.
    Unda, 89, 6. 215, 5. 316, 4. 316, 6.
    Undantes, 25, 5.
    Undas, 20, 1. 153, 5. 184, 5.
    Unde, 19, 1. 54, 1. 54, 2 bis, aliisque locis 10.
    Undique, 141, 2.
    Unguibus, 276, 5.
    Unica, 347, 6.
    Unicuique, 297, 15.
    Unicum, 328, 4.
    Unitas substant., 237, 6
    Unitatem, 237, 10.
    Unitatis, 236, 16.
    Universa, 239, 25. 324, 4.
    Universale, 337, 13. 337, 15. 344, 2, aliisque locis 2.
    Universales, 337, 6.
    Universali, 336, 24.
    Universalis, 337, 16.
    Universi, 55, 3.
    Universitatem, 248, 17.
    Universitatis, 337, 2. 344, 9 bis.
    Universum, 337, 10. 344, 3.
    Unius, 157, 22. 158, 6. 205, 6.
    Uno, 119, 3. 232, 1. 239, 24, aliisque locis 5.
    Unquam, 52, 4. 55, 4. 56, 1, aliisque locis 12.
    Unum, 132, 6. 147, 3. 156, 1, aliisque locis 27.
    Unumquodque, 219, 5. 237, 11. 238, 22.
    Unus, 206, 3. 206, 4. 231, 8, aliisque locis 4.
    Urat, 67, 5.
    Urbe, 50, 4. 152, 1. 287, 6.
    Urbium, 44, 5. 157, 12.
    Ureret, 251, 11.
    Urgeantur, 279, 12. 281, 24.
    Urgere, 133, 19.
    Urget, 128, 8. 283, 31.
    Ursa, 301, 6.
    Ursus, 286, 1.
    Usitato, 246, 13.
    Usquam, 137, 8. 232, 22. 299, 22.
    Usque, 14, 2.
    Usque ad, 266, 19.
    Usque adhuc, 257, 1.
    Usquequaque, 187, 15.
    Usu, 132, 5. 298, 6. 304, 13
    Usum, 158, 19.
    Usurpat, 304, 11.
    Usus substant., 298, 24.
    Usus adject., 101, 8.
    Ut, 10, 3. 20, 4. 21, 1, aliisque locis 110.
    Ut ita dicam, 337, 12.
    Ut sicut, 24, 5. 26, 3. 54, 6, aliisque locis 28.
    Ut postquam, 174, 5.
    [Col. 1434] Ut quantum, 212, 16 bis, 264, 1.
    Utantur, 337, 23.
    Utcunque, 120, 4.
    Utemur, 76, 7.
    Utendo, 299, 11.
    Utendum, 131, 2.
    Utens, 337, 11. 337, 14.
    Utentium, 146, 7. 192, 2. 195, 5.
    Utere, 94, 7.
    Uterentur, 212, 18.
    Uteris, 247, 15.
    Utero, 101, 4.
    Uterque, 200, 6.
    Uti verbum, 53, 6. 70, 1. 319, 2.
    Uti conjunct., 11, 2. 13, 1. 52, 6, aliisque locis 36.
    Utilem, 304, 6.
    Utinam, 53, 7. 142, 7. 268, 5.
    Utramque 38, 2.
    Utraque, 325, 21.
    Utrasque, 11, 6.
    Utrique plu al., 265, 12. 305, 18.
    Utriusque, 237, 7. 293, 8.
    Utroque, 121, 3. 325, 17.
    Utrum, 231, 12.
    Utrumque, 158, 7. 350, 27.
    Uvis, 21, 2. 79, 6.
    Uxor, 119, 1. 178, 9.

V
    Vacua, 156, 4.
    Vacuas, 137, 10.
    Vada, 215, 2.
    Vadi, 316, 4.
    Vaga, 302, 15. 346, 4.
    Vagas, 275, 2.
    Vagatur, 89, 2.
    Vagis, 168. 9.
    Vagos, 18, 4. 316, 7.
    Vagus, 38, 6.
    Valde, 305, 11.
    Valeant, 187, 3. 212, 2. 277, 11.
    Valeat, 41, 4. 148, 11. 331, 7.
    Valens, 265, 25.
    Valent, 187, 6. 198, 1. 277, 12 325, 1.
    Valentia substant., 84, 12. 218, 30
    Valentiae, 218, 1.
    Valentiam, 10, 1. 178, 14. 264, 14
    Valentibus, 296, 14.
    Valentior, 36, 4. 188, 3. 265, 26. 265, 28.
    Valentiorem, 265, 20.
    Valentis, 162, 2.
    Valerent, 267, 18.
    Valeret, 247, 10.
    Valet, 297, 18. 322, 4. 337, 6. 347, 5.
    Valida, 120, 1.
    Validiora, 76, 6.
    Validioribus, 93, 7. 131, 2.
    Validis, 184, 1. 283, 1.
    Validus, 264, 18. 287, 6.
    Valli, 84, 5. 129, 10.
    Vallo, 36, 7. 74, 1.
    Valuit, 154, 1. 350, 5.
    Vanescunt, 194, 14.
    Vani, 269, 8.
    Varia, 295, 3.
    Variae, 180, 6.
    Variam, 266, 2.
    Varias, 21, 4. 352, 6.
    Variat, 115, 4. 167, 2.
    Varietate, 231, 13.
    Varietatem, 135, 4.
    Varietates, 246, 12.
    Variis, 134, 1. 276, 10. 346, 1. 347, 4.
    Varios, 18, 5. 276, 1.
    Varium, 67, 1.
    Vasa, 257, 14.
    Vasta, 157, 4.
    Vasto, 308, 2.
    Vates, 251, 2.
    Vaticinio Tiresiae aut est aut non, 327, 1.
    Ve, 54, 7. 56, 6. 84, 7, aliisque locis 14.
    Vectigalibus, 46, 4.
    Vector, 227, 1.
    [Col. 1435] Vehementer, 53, 12. 75, 6. 83, 8, aliisque locis 10.
    Vehementius, 117, 3.
    Vehiculis, 258, 12.
    Vehit, 125, 7. 238, 20.
    Vel, 20, 1. 41, 1. 44, 2, aliisque locis 99.
    Vel pro etiam, 85, 5. 119, 4. 125, 10, aliisque locis 3.
    Vela nomen, 95, 5. 275, 1. 307, 4.
    Velat, 94, 7.
    Velatas, 292, 2.
    Velatum, 137, 4.
    Velim, 85, 1. 352, 8.
    Velimus, 350, 6.
    Velint, 272, 17.
    Velis verbum, 95, 3. 109, 4. 124, 7, aliisque locis 7.
    Velit, 123, 8. 219, 8. 232, 13. 247, 11.
    Velle, 52, 4. 53, 13. 74, 2, aliisque locis 2.
    Vellem, 100, 1. 231, 15. 283, 3.
    Vellent, 199, 10.
    Vellera, 140, 1.
    Velles, 187, 12.
    Vellet, 142, 4.
    Velocem, 149, 10.
    Velocis, 261, 8.
    Velocissimum, 117, 2.
    Velocitas, 149, 10. 178, 15.
    Velocitate, 212, 13.
    Velox, 112, 3. 212, 16. 253, 8. 259, 3.
    Velut, 33, 6. 84, 5. 101, 8, aliisque locis 8.
    Veluti, 11, 3. 178, 8. 217, 6, aliisque locis 19.
    Venena, 277, 15.
    Venenis, 12, 6. 270, 2.
    Veneno, 140, 2. 154, 4. 310, 1.
    Venenum, 34, 1.
    Venerandum, 194, 9. 298, 8
    Veneratione, 177, 5. 218, 5.
    Venere, 134, 11.
    Venerint, 194, 14.
    Venerit, 66, 3.
    Veniam nomen, 252, 10.
    Veniant, 323, 5.
    Veniat, 280, 15.
    Veniens, 153, 6. 205, 12.
    Venientibus, 27, 2.
    Venire, 110, 4. 237, 15.
    Venisti, 31, 3. 112, 1.
    Venistis, 305, 22.
    Venit praesens, 6, 2. 136, 11. 239, 7.
    Venit praeteritum, 5, 1.
    Venite, 233, 1.
    Veniunt, 101, 11. 132, 12. 268, 20.
    Ventilante, 243, 3.
    Ventis, 95, 5.
    Ventos, 307, 5. 346, 4.
    Ventosam, 166, 4.
    Ventura, 326, 4. 335, 14. 336, 4. 350, 25.
    Venturam, 180, 4.
    Ventus, 129, 8.
    Vera, 55, 4. 75, 1. 117, 1, aliisque locis 19.
    Veraciter, 219, 20.
    Verae, 55, 7. 87, 7. 145, 1, aliisque locis 3.
    Veram, 86, 10. 171, 6. 194, 7, aliisque locis 7.
    Veras, 87, 3.
    Verba, 12, 3. 111, 3. 171, 1. 247, 15.
    Verbera, 182, 4.
    Verberet, 27, 5. 346, 4.
    Verbis, 93, 2. 100, 1. 165, 5. 172, 1.
    Verbo, 53, 8.
    Vere nomen subst., 302, 1.
    Vereare, 313, 5.
    Verecundiam, 14, 4.
    Verendi, 261, 9.
    Verendis, 197, 3.
    Verendum, 313, 3.
    Vererer, 32, 5.
    Veri, 177, 2. 219, 25. 243, 2, aliisque locis 3.
    [Col. 1435] Veris substant., 20, 3.
    Veris adject., 3, 1. 230, 1. 330, 4. 340, 23.
    Verissima, 230, 10. 236, 4.
    Verissime, 228, 17.
    Veritas, 352, 4.
    Veritate, 83, 5. 205, 3. 326, 14. 351, 1.
    Veritatem, 52, 8. 53, 2. 228, 5. 336, 11.
    Veritatis, 239, 27. 247, 19. 282, 3, aliisque locis 4.
    Verius, 171, 2. 219, 12. 230, 22, aliisque locis 2.
    Vernalium, 212, 16.
    Vernis, 114, 2. 133, 12.
    Vernos, 79, 5.
    Vernula, 93, 9.
    Vero adject., 166, 6. 217, 9.
    Vero, 10, 5. 11, 5. 12, 1, aliisque locis 142.
    Veronae, 55, 1.
    Verrunt, 346, 2.
    Versa, 135, 8. 315, 1.
    Versa, 287, 11.
    Versamus, 102, 8.
    Versas verbum, 64, 1.
    Versat, 68, 6. 105, 2, 270, 1.
    Versatur, 178, 8.
    Versentur, 295, 14.
    Versi, 272, 25.
    Versibus, 14, 10.
    Verso, 115, 2.
    Versum adject., 38, 5.
    Vertatur, 273, 10.
    Vertebat, 312, 2.
    Vertentem, 103, 3.
    Vertentium, 295, 12.
    Verterant, 277, 4.
    Vertere, 154, 2. 277, 12.
    Verteretur, 283, 20.
    Verterit, 97, 1.
    Vertice, 5, 3. 184, 4. 239, 24. 301, 5.
    Verticem, 9, 2. 199, 8. 231, 21, 260, 5. 266, 16.
    Verticis, 10, 6.
    Vertit, 184, 7. 276, 2.
    Verum substant., 90, 3. 241, 1. 244, 1.
    Verum adject., 87, 5. 135, 4. 186, 2, aliisque locis 7.
    Verum conjunctio, 12, 7. 53, 1. 61, 11, aliisque locis 11.
    Verum etiam post, non solum, modo, etc., 126, 6. 238, 16. 257, 9. 272, 18.
    Verumtamen, 109, 4.
    Vesevus, 39, 1.
    Vesper, 301, 11.
    Veste, 25, 5.
    Vestem, 11, 8. 33, 6.
    Vester, 137, 1.
    Vestes, 11, 1.
    Vestibus, 134, 1.
    Vestigat, 241, 1.
    Vestigia, 33, 9. 347, 2.
    Vestra singul., 147, 1.
    Vestra, 136, 7. 306, 1.
    Vestra plur., 135, 8. 136, 6. 208, 4.
    Vestrae, 13, 1. 132, 8.
    Vestram, 133, 6. 133, 7. 136, 4.
    Vestri, 131, 5. 146, 4.
    Vestro, 136, 3. 350, 20.
    Vestros, 169, 2.
    Vestrum, 131, 4. 186, 1.
    Vestrum genit., 334, 4.
    Vetant, 159, 5.
    Veterem, 391, 2.
    Veteres, 32, 7. 146, 4.
    Veteribus, 293, 7.
    Veterum, 313, 15.
    Vetus, 334, 1.
    Vetustas, 158, 3. 198, 3.
    Vetustatis, 11, 4.
    Vexabat, 46, 2.
    Vi, 188, 5. 336, 13. 343, 5. 346, 3.
    Via, 39, 3. 262, 5. 311, 2.
    Via, 80, 5.
    [Col. 1436] Viae, 212, 1.
    Viam, 93, 7. 258, 9. 313, 1.
    Vias, 43, 7. 261, 1.
    Viator, 137, 10.
    Vibratus, 28, 1.
    Vice, 69, 3. 287, 11.
    Vicem, 194, 6. 286, 7. 328, 6.
    Vices, 68, 7. 80, 4. 86, 6, aliisque locis 5.
    Vicibus, 282, 10. 301, 10. 301, 1.
    Vicinius, 295, 20.
    Victa, 202, 3.
    Victam, 297, 21.
    Victi, 98, 2.
    Victor, 18, 6. 309, 6.
    Victoriam, 33, 3.
    Victorum adject., 148, 9.
    Victricem, 297, 21.
    Victus, 254, 17.
    Vide, 229, 14. 266, 10. 272, 19, aliisque locis 2.
    Videamini, 147, 2.
    Videamur, 304, 13.
    Videant, 350, 18.
    Videantur, 179, 3. 232, 10. 266, 23, aliisque locis 5.
    Videaris, 282, 12.
    Videas, 166, 4. 199, 11 264, 13, aliisque locis 5.
    Videat, 205, 10. 345, 13.
    Videatur, 123, 8. 133, 5. 135, 10, aliisque locis 18.
    Videbantur, 11, 7. 33, 9. 35, 4, aliisque locis 4.
    Videbaris, 166, 11.
    Videbatur, 10, 6. 281, 18.
    Videbimur, 60, 2.
    Videbis, 219, 14.
    Videbit, 269, 9. 345, 11.
    Videbitur, 232, 1. 313, 18. 327, 11.
    Videmini, 158, 4.
    Videmus, 272, 13.
    Videntes, 282, 16.
    Videntur, 106, 6. 178, 9. 178, 14, aliisque locis 5.
    Video, 24, 5. 217, 3. 232, 19, aliisque locis 3.
    Videor, 48, 4. 61, 6. 217, 6.
    Viderant, 54, 5.
    Viderat, 141, 3.
    Videre, 61, 6.
    Viderent, 142, 5. 283, 22.
    Videres, 147, 3. 193, 8. 281, 19.
    Videretur, 47, 2. 213, 1. 247, 5. 283, 10.
    Videri, 213, 2. 271, 5. 272, 17, aliisque locis 3.
    Viderit, 183, 7.
    Viderunt, 57, 4.
    Vides, 55, 7. 120, 5. 157, 16, aliisque locis 6.
    Videt, 153, 5. 254, 19. 260, 3, aliisque locis 2.
    Videtis, 350, 21. 350, 26.
    Videtur, 50, 6. 165, 7. 178, 1, aliisque locis 16.
    Vidissem, 71, 3.
    Vidisset, 24, 6.
    Vidisti, 94, 2. 110, 8. 228, 2. 258, 7.
    Vidit, 12, 2. 67, 4. 254, 12.
    Vigebat, 197, 1.
    Vigens, 340, 8.
    Viget, 118, 7. 235, 1. 340, 14.
    Vigilantius, 246, 27.
    Vigor, 26, 2. 277, 13, 341, 10.
    Vigorem, 343, 3.
    Vigoris, 10, 2.
    Vile, 179, 10.
    Vilescat, 131, 5.
    Vilesces, 212, 6.
    Vilescunt, 195, 8.
    Vilia, 212, 14. 257, 14.
    Vilis, 70, 6. 218, 27.
    Vilissima, 36, 6. 136, 6.
    Vilissimae, 212, 10.
    Vilissimorum, 58, 4.
    Vilitas, 218, 30.
    Vilitatis, 50, 9.
    Vim, 76, 8. 293, 9. 336, 15.
    [Col. 1437] Vincimur, 254, 1.
    Vincta, 90, 5.
    Vincula, 148, 8. 182, 2. 250, 4.
    Vindicantem, 147, 4.
    Violas nomen, 79, 1.
    Violentia, 101, 10.
    Violentorum, 11, 8.
    Violentus, 153, 8. 273, 1.
    Vir, 118, 9. 148, 5. 305, 16.
    Vires, 43, 1. 53, 6. 98, 5. 266, 18. 41, 6.
    Virga, 184, 2.
    Viri, 44, 4.
    Viribus, 40, 2. 70, 1. 128, 8, aliisque locis 10.
    Virides, 234, 7. 347, 3.
    Viridi, 214, 3.
    Viridis, 4, 1.
    Virilibus, 93, 1.
    Virilis, 21, 2.
    Virium, 328, 9.
    Viro, 254, 3.
    Virorum, 109, 6.
    Viros, 158, 1. 159, 2.
    Virtus, 69, 4. 155, 3. 201, 4, aliisque locis 2.
    Virtute, 146, 8, 159, 3. 178, 11, aliisque locis 4.
    Virtutem, 53, 11. 283, 21. 298, 11.
    Virtutes, 192, 2. 258, 4. 298, 5, aliisque locis 2.
    Virtuti, 193, 10.
    Virtutibus, 118, 9. 146, 7. 297, 29.
    Virtutis, 55, 8. 148, 5. 158, 15, aliisque locis 5.
    Virtutum, 31, 3. 117, 1. 156, 2 aliisque locis 2.
    Virum, 48, 1. 48, 3. 148, 1. 305, 17.
    Vis nomen, 67, 1. 102, 7. 132, 1, aliisque locis 9.
    Vis verbum, 90, 1. 111, 5. 247, 18, aliisque locis 3.
    Visa, 9, 3. 333, 2.
    Visatur, 99, 2.
    Viscera, 322, 3.
    Visceribus, 212, 19.
    Visebat, 18, 3.
    Visendi, 337, 19. 352, 13.
    Visere, 250, 2. 262, 10.
    Visibus, 89, 1.
    Visionis, 352, 21.
    Visitur, 237, 9.
    Visu, 14, 7. 153, 1. 171, 8. 176, 1. 282, 14.
    Visum adject., 251, 8. 349. 12.
    Visus substant., 212, 18, 226, 3. 336, 17.
    Visus, 241, 3.
    Vita, 7, 6. 126, 7. 349, 4.
    Vita, 119, 8. 349, 1.
    [Col. 1437] Vitae, 35, 4. 43, 8. 112, 1, aliisque locis 14.
    Vitalis, 87, 1.
    Vitam, 121, 3. 164, 7. 212, 9, aliisque locis 3.
    Vitare, 199, 10. 201, 3. 352, 5.
    Vitas, 225, 1.
    Vitat, 235, 2.
    Vite, 214, 4.
    Vitet, 128, 6.
    Vitia, 192, 3. 258, 4. 267, 1, aliisque locis 5.
    Vitiis, 208, 7. 272, 29. 299, 5, aliisque locis 2.
    Vitio, 136, 11. 267, 4.
    Vitiorum, 283, 22.
    Vitiosae, 149, 15.
    Vitiosi, 134, 4.
    Vitiositas, 283, 27.
    Vitiosorum, 266. 10.
    Vitiosos, 267, 12, 279, 1.
    Vitrea, 89, 4.
    Vitro, 74, 4.
    Vivacissimo, 292, 8.
    Vivere, 103, 8.
    Viveret, 243, 5.
    Vivido, 10, 2.
    Vivit, 119, 1. 119, 2. 273, 6. 348, 9.
    Vivitis, 349, 1.
    Vivo, 341, 7.
    Vix, 84, 3. 157, 4. 165, 5, aliisque locis 2.
    Vixisse, 199, 10.
    Vobis, 13, 1, 135, 2. 135, 7, aliisque locis 7.
    Vocabitur, 271, 10.
    Vocabo, 52, 5.
    Vocabula, 164, 3. 313, 22.
    Vocabulo, 246, 13.
    Vocans, 341 12.
    Vocant, 231, 2.
    Vocari, 231, 10.
    Vocas, 123, 3. 292, 5.
    Vocata, 6, 2.
    Vocatur, 237, 6. 305, 20. 314, 3.
    Voce, 183, 10, 277, 6. 326, 22.
    Vocem, 313, 12.
    Vocetur, 294, 7.
    Volantum, 211, 3.
    Volatu, 347, 1.
    Volendi, 237, 16. 320, 2.
    Volentes, 143, 3. 267, 4.
    Volentia, 248, 17.
    Volentis, 257, 11.
    Voles, 82, 3.
    Volet, 127, 1. 173, 1. 202, 1. 209, 6.
    Volvantur, 271, 1.
    Volvat, 19, 3.
    Volubili, 102, 7.
    Volucrem, 262, 3.
    [Col. 1438] Volucres substant., 309, 2.
    Volucres adject., 259, 1. 285, 4.
    Volucris adject., 350, 1.
    Volvens, 89, 1.
    Volventis, 96, 1.
    Voluerit, 264, 14. 264, 16.
    Voluerunt, 200, 6.
    Volui, 52, 3.
    Voluisse, 51, 2. 54, 5. 56, 4. 279, 9.
    Voluit, 136, 4. 201, 1.
    Volumus, 218, 8.
    Volunt, 177, 8. 180, 1. 286, 5.
    Voluntarie, 247, 3. 351, 15.
    Voluntarii, 335, 7.
    Voluntariis, 239, 3.
    Voluntarium, 350, 27.
    Voluntarius, 317, 10.
    Voluntas, 95, 5. 239, 8. 239, 10, aliisque locis 5.
    Voluntate, 264, 11, 352, 6.
    Voluntates, 324, 7.
    Voluntatibus, 209, 1. 239, 7. 352, 19.
    Voluntatis, 265, 2. 279, 10.
    Voluptariam, 212, 9.
    Voluptas, 211, 1. 231, 19.
    Voluptate, 178, 3. 273, 8. 305, 22.
    Voluptatem, 178, 15. 179, 2. 292, 14.
    Voluptates, 178, 5. 178, 20. 180, 2, aliisque locis 2.
    Voluptatibus, 217, 5. 219, 4.
    Voluptatum, 209, 5.
    Vorans, 106, 7.
    Vos, 121, 3 bis. 133, 8. 136, 1, aliisque locis 12.
    Vosmetipsos, 136, 7.
    Vota, 76, 4. 106, 3.
    Votorum, 178, 8.
    Vox, 132, 7. 341, 9.
    Vulgi, 75, 5. 204, 4. 304, 12.
    Vulgo, 13, 1.
    Vulgus, 33, 4. 282, 12. 291, 6, aliisque locis 2.
    Vulnera, 142, 5.
    Vulnus, 42, 3.
    Vulpeculis, 273, 3.
    Vulsi, 316, 5.
    Vult, 264, 12.
    Vultis, 352, 26.
    Vultu, 71, 1. 347, 9.
    Vultum, 7, 5. 14, 9. 22, 3, aliisque locis 3.
    Vultur, 253, 11.
    Vultus nomin. sing., 43, 6.
    Vultus genit., 9, 3. 256, 1.
    Vultus accus. plur., 94, 6. 113, 3. 166, 9.

Z
    Zenonis, 34, 1.
    Zephyri, 114, 1.
    Zephyrus, 67, 3.






[Col. 1437]
ORDO RERUM QUAE IN HOC TOMO CONTINENTUR.



[Col. 1437] ENNODIUS.
    Prolegomenon. 9

EPISTOLARUM LIBER PRIMUS.
    EPISTOLA PRIMA. Ennodius Joanni. 13
    ---II. Ennodius Floro. 14
    ---III. Ennodius Fausto. 15
    ---IV. Ennodius eidem. 17
    ---V. Idem eidem. 18
    ---VI. Idem eidem. 20
    ---VII. Idem eidem. 22
    ---VIII. Ennodius Firmino. 23
    ---IX. Ennodius Olybrio. Ibid.
    ---X. Ennodius Joanni. 24
    ---XI. Ennodius Castorio et Floro. 25
    ---XII. Ennodius Avieno. 26
    ---XIII. Ennodius Agapito. Ibid.
    ---XIV. Ennodius Fausto. 27
    ---XV. Ennodius Floriano. 28
    ---XVI. Idem eidem. Ibid.
    [Col. 1438] ---XVII. Ennodius Fausto. 29
    ---XVIII. Ennodius Avieno. 30
    ---XIX. Ennodius Deuterio. Ibid.
    ---XX. Ennodius Fausto. 31
    ---XXI. Idem eidem. 32
    ---XXII. Ennodius Opilioni. Ibid.
    ---XXIII. Ennodius Senario. 33
    ---XXIV. Ennodius Asturio. Ibid.
    ---XXV. Ennodius Olybrio et Eugeneti. 34
    ---XXVI. Ennodius Fausto. Ibid.

LIBER SECUNDUS.
    EPISTOLA PRIMA. Ennodius Armenio consolatoriam. 35
    ---II. Ennodius Speciosae. 37
    ---III. Ennodius eidem. 38
    ---IV. Ennodius Olybrio. Ibid.
    ---V. Ennodius Laconio. 39
    ---VI. Ennodius Pomerio. Ibid.
    ---VII. Ennodius Firmino. 40
    ---VIII. Ennodius Apollinari. 41
    [Col. 1439] ---IX. Ennodius Olybrio. 41
    ---X. Ennodius Fausto. 42
    ---XI. Idem eidem. Ibid.
    ---XII. Ennodius Astyrio. 43
    ---XIII. Ennodius Olybrio 44
    ---XIV. Afris. 45
    ---XV. Ennodius Euprepiae. 46
    ---XVI. Ennodius Fausto. 47
    ---XVII. Ennodius Constantio. Ibid.
    ---XVIII. Ennodius Joanni. 48
    ---XIX. Ennodius Constantio. Ibid.
    ---XX. Idem eidem. 51
    ---XXI. Ennodius Albino. Ibid.
    ---XXII. Ennodius Fausto. Ibid.
    ---XXIII. Domno suo Fausto Ennodius diaconus. 52
    ---XXIV. Eidem idem. Ibid.
    ---XXV. Fausto quaestori Ennodius diaconus. 53
    ---XXVI. Ennodius Liberio. Ibid.
    ---XXVII. Honorato Ennodius. 54
    ---XXVIII. Avieno Ennodius. Ibid.

LIBER TERTIUS.
    EPISTOLA PRIMA. Senatori episcopo Ennodius. 55
    ---II. Eugeneti Ennodius. 56
    ---III. Domno suo Fausto Ennodius. 57
    ---IV. Ennodius abbati Stephano. Ibid.
    ---V. Ennodius Maximo. 58
    ---VI. Ennodius Laurentio. Ibid.
    ---VII. Ennodius Adeodato presbytero. Ibid.
    ---VIII. Ennodius Avieno. 59
    ---IX. Ennodius Marcelliano. Ibid.
    ---X. Ennodius Luminoso. Ibid.
    ---XI. Ennodius Senario. 60
    ---XII. Ennodius abbati Stephano. 61
    ---XIII. Ennodius Apollinari. Ibid.
    ---XIV. Ennodius Promoto. 62
    ---XV. Ennodius Euprepiae. Ibid.
    ---XVI. Ennodius Laconio. 63
    ---XVII. Ennodius Stephano episcopo. Ibid.
    ---XVIII. Ennodius Eulalio episcopo. 64
    ---XIX. Ennodius Fausto. Ibid.
    ---XX. Idem eidem. Ibid.
    ---XXI. Idem eidem. 65
    ---XXII. Idem eidem. Ibid.
    ---XXIII. Ennodius Marcelliano. Ibid.
    ---XXIV. Ennodius Mascatori. 66
    ---XXV. Ennodius Eugeneti. 67
    ---XXVI. Ennodius Avieno. Ibid.
    ---XXVII. Idem eidem. Ibid.
    ---XXVIII. Ennodius Euprepiae. Ibid.
    ---XXIX. Ennodius Eugeneti. 68
    ---XXX. Ennodius Avieno. Ibid.
    ---XXXI. Idem eidem. Ibid.
    ---XXXII. Ennodius Passivo. 69
    ---XXXIII. Ennodius Fausto. Ibid.
    ---XXXIV. Ennodius Senario. 70

LIBER QUARTUS.
    EPISTOLA PRIMA. Ennodius Symmacho papae. 69
    ---II. Ennodius Aliconi. 70
    ---III. Ennodius Eulalio episcopo. 71
    ---IV. Exemplar epistolae quam ipse dictavit. Fratri soror. Ibid.
    ---V. Ennodius Fausto. 72
    ---VI. Ennodius Agapito. Ibid.
    ---VII. Ennodius Juliano V. I. C. P. 73
    ---VIII. Ennodius Symmacho papae. Ibid.
    ---IX. Ennodius Fausto. 74
    ---X. Ennodius Trasimundo V. I. 75
    ---XI. Ennodius Luminoso. Ibid.
    ---XII. Ennodius Joanni. Ibid.
    ---XIII. Ennodius Constantio V. I. 76
    ---XIV. Ennodius Fausto. 77
    ---XV. Idem eidem. Ibid.
    ---XVI. Ennodius Agapito. 78
    ---XVII. Ennodius Decorato. Ibid.
    ---XVIII. Ennodius Fausto. Ibid.
    ---XIX. Ennodius Apollinari. 79
    ---XX. Ennodius Juliano V. I. Ibid.
    ---XXI. Ennodius Constantio episcopo. Ibid.
    ---XXII. Ennodius Symmacho papae. 80
    ---XXIII. Ennodius Dominatori. Ibid.
    ---XXIV. Ennodius Fausto. Ibid.
    ---XXV. Ennodius Basso. 81
    ---XXVI. Ennodius Eugeneti V. I. Ibid.
    ---XXVII. Ennodius Senario. 82
    ---XXVIII. Ennodius Agapito. Ibid.
    ---XXIX. Ennodius papae. 83
    ---XXX. Ennodius Eugeneti V. I. Ibid.
    [Col. 1440] ---XXXI. Ennodius Avito. Ibid.
    ---XXXII. Ennodius Eugeneti. 84
    ---XXXIII. Ennodius Senario. Ibid.
    ---XXXIV. Ennodius Hormisdae. 85
    ---XXXV. Ennodius Apronio. 86

LIBER QUINTUS.
    EPISTOLA PRIMA. Ennodius Liberio patricio. 85
    ---II. Ennodius Marciano. 87
    ---III. Ennodius Opilioni V. I. 88
    ---IV. Ennodius Heliseae. Ibid.
    ---V. Ennodius Avito. 89
    ---VI. Leontio abbati Ennodius. Ibid.
    ---VII. Euprepiae Ennodius. 90
    ---VIII. Ennodius Petro. Ibid.
    ---IX. Ennodius Fausto. 92
    ---X. Symmacho papae Ennodius. Ibid.
    ---XI. Ennodius Luminoso. 93
    ---XII. Ennodius Fausto juniori. Ibid.
    ---XIII. Ennodius Hormisdae. 94
    ---XIV. Ennodius Servilioni. Ibid.
    ---XV. Ennodius Senario. 95
    ---XVI. Ennodius Panfronio. Ibid.
    ---XVII. Ennodius Avieno. 96
    ---XVIII. Ennodius Fausto. Ibid.
    ---XIX. Ennodius Parthenio. Ibid.
    ---XX. Ennodius Avito. 97
    ---XXI. Idem eidem. Ibid.
    ---XXII. Ennodius Venantio. 98
    ---XXIII. Ennodius Constantio. Ibid.
    ---XXIV. Ennodius Laconio. Ibid.
    ---XXV. Ennodius Avito. 99
    ---XXVI. Ennodius Agapito. Ibid.
    ---XXVII. Ennodius Eugeneti. 100

LIBER SEXTUS.
    EPISTOLA PRIMA. Ennodius Parthenio. 101
    ---II. Ennodius Fausto. Ibid.
    ---III. Ennodius Euprepiae. 102
    ---IV. Ennodius Fausto. 103
    ---V. Ennodius Aureliano. Ibid.
    ---VI. Ennodius Boetio. Ibid.
    ---VII. Ennodius Avieno. 104
    ---VIII. Ennodius Senario. Ibid.
    ---IX. Ennodius Fausto. Ibid.
    ---X. Idem eidem. 105
    ---XI. Ennodius Avieno. Ibid.
    ---XII. Ennodius Liberio, Agapito, Senario, Albino. Ibid.
    ---XIII. Ennodius Avito. 106
    ---XIV. Idem eidem. Ibid.
    ---XV. Ennodius Fausto. Ibid.
    ---XVI. Ennodius Luminoso. 107
    ---XVII. Ennodius Marcellino episcopo. Ibid.
    ---XVIII. Ennodius Dominicae. Ibid.
    ---XIX. Ennodius Fausto. 108
    ---XX. Idem eidem. Ibid.
    ---XXI. Idem eidem. Ibid.
    ---XXII. Ennodius Eugeneti. 109.
    ---XXIII. Ennodius Parthenio. Ibid.
    ---XXIV. Ennodius Archotamiae. Ibid.
    ---XXV. Ennodius Fausto. Ibid.
    ---XXVI. Ennodius Euprepiae. 110
    ---XXVII. Ennodius Senario. Ibid.
    ---XXVIII. Ennodius Gudilevo. Ibid.
    ---XXIX. Ennodius Fausto. 111
    ---XXX. Idem eidem. Ibid.
    ---XXXI. Ennodius domno papae. Ibid.
    ---XXXII. Ennodius Avieno. Ibid.
    ---XXXIII. Ennodius Hormisdae et Dioscoro. 112
    ---XXXIV. Ennodius Fausto Albo. Ibid.
    ---XXXV. Ennodius Domninae. 113
    ---XXXVI. Ennodius Adeodato presbytero. Ibid.
    ---XXXVII. Ennodius Joanni. 114
    ---XXXVIII. Ennodius Firminae. Ibid.

LIBER SEPTIMUS.
    EPISTOLA PRIMA. Ennodius Juliano. 115
    ---II. Ennodius Fausto. Ibid.
    ---III. Ennodius Avieno. Ibid.
    ---IV. Ennodius Agnello. 116
    ---V. Ennodius Senario. Ibid.
    ---VI. Ennodius Floro et Decorato. Ibid.
    ---VII. Ennodius Elpidio diacono. 117
    ---VIII. Ennodius Euprepiae. Ibid.
    ---IX. Ennodius Avieno. 118
    ---X. Ennodius Floro et Decorato. Ibid.
    ---XI. Ennodius Agnello. 119
    ---XII. Ennodius Hormisdae diacono. Ibid.
    [Col. 1441] ---XIII. Ennodius Boetio. Ibid.
    ---XIV. Ennodius Archotamiae. 120
    ---XV. Ennodius Agnello. 121
    ---XVI. Idem eidem. Ibid.
    ---XVII. Ennodius Avieno. 122
    ---XVIII. Idem eidem. Ibid.
    ---XIX. Ennodius Simpliciano. Ibid.
    ---XX. Ennodius Maximo. 123
    ---XXI. Idem eidem. 124
    ---XXII. Idem eidem. Ibid.
    ---XXIII. Idem eidem. 125
    ---XXIV. Ennodius Stephano. 126
    ---XXV. Ennodius Symmacho. Ibid.
    ---XXVI. Ennodius Agnello. 127
    ---XXVII. Ennodius Probo. Ibid.
    ---XXVIII. Ennodius Adeodato presbytero. 128
    ---XXIX. Ennodius Beato. 129
    ---XXX. Ennodius Fausto. 130
    ---XXXI. Ennodius Parthenio. Ibid.

LIBER OCTAVUS.
    EPISTOLA PRIMA. Ennodius Boetio. 131
    ---II. Ennodius Avieno. 133
    ---III. Ennodius Messalae. Ibid.
    ---IV. Ennodius Aratori. 134
    ---V. Ennodius Fausto. Ibid.
    ---VI. Ennodius Avieno. 135
    ---VII. Ennodius Senario. Ibid.
    ---VIII. Ennodius Elpidio diacono. Ibid.
    ---IX. Ennodius Messalae. 136
    ---X. Ennodius Maximo V. S. Ibid.
    ---XI. Ennodius Aratori. 137
    ---XII. Ennodius Floro. Ibid.
    ---XIII. Ennodius Aureliano presbytero. Ibid.
    ---XIV. Ennodius Fausto. 138
    ---XV. Ennodius Edasio. Ibid.
    ---XVI. Ennodius Barbarae. Ibid.
    ---XVII. Ennodius Stephaniae. 139
    ---XVIII. Ennodius Fausto. Ibid.
    ---XIX. Ennodius eidem. Ibid.
    ---XX. Ennodius Agnello. 140
    ---XXI. Ennodius Beato. Ibid.
    ---XXII. Ennodius Floro. 141
    ---XXIII. Idem eidem. Ibid.
    ---XXIV. Ennodius Fausto. Ibid.
    ---XXV. Idem eidem. Ibid.
    ---XXVI. Ennodius Avieno. 142
    ---XXVII. Ennodius Barbarae. Ibid.
    ---XXVIII. Ennodius Beato. Ibid.
    ---XXIX. Idem eidem. Ibid.
    ---XXX. Ennodius Adeodato presbytero. 143
    ---XXXI. Ennodius Boetio. Ibid.
    ---XXXII. Ennodius Symmacho papae. 144
    ---XXXIII. Ennodius Hormisdae diacono. Ibid.
    ---XXXIV. Ennodius Portiano abbati. Ibid.
    ---XXXV. Ennodius Aureliano presbytero. Ibid.
    ---XXXVI. Ennodius Boetio. 145
    ---XXXVII. Idem eidem. 146
    ---XXXVIII. Ennodius Symmacho papae. 147
    ---XXXIX. Ennodius Hormisdae diacono. Ibid.
    ---XL. Ennodius Boetio. Ibid.
    ---XLI. Ennodius Agapito. Ibid.
    ---XLII. Ennodius Avieno. 148
    ---XLIII. Ennodius Messalae. Ibid.

LIBER NONUS.
    EPISTOLA PRIMA. Ennodius Aratori. 147
    ---II. Ennodius Fausto. 149
    ---III. Ennodius Meribaudo. 150
    ---IV. Ennodius Probino. Ibid.
    ---V. Ennodius Hormisdae diacono. 151
    ---VI. Ennodius Beato. Ibid.
    ---VII. Ennodius Avieno. Ibid.
    ---VIII. Ennodius Victori. 152
    ---IX. Ennodius Camillae. Ibid.
    ---X. Ennodius Celso. 153
    ---XI. Ennodius Fausto. Ibid.
    ---XII. Ennodius Messalae. 154
    ---XIII. Ennodius Panfronio. 155
    ---XIV. Ennodius Elpidio diacono. Ibid.
    ---XV. Ennodius Stephaniae. Ibid.
    ---XVI. Ennodius Adeodato. 156
    ---XVII. Ennodius Apodemiae. Ibid.
    ---XVIII. Ennodius Stephaniae. Ibid.
    ---XIX. Ennodius Agnello. 157
    ---XX. Ennodius Mascatori. Ibid.
    ---XXI. Ennodius Elpidio. 158
    ---XXII. Ennodius Fausto. Ibid.
    ---XXIII. Ennodius Liberio. Ibid.
    [Col. 1442] ---XXIV. Ennodius Avieno. 160
    ---XXV. Ennodius Agnellae. Ibid.
    ---XXVI. Ennodius Messalae. Ibid.
    ---XXVII. Ennodius Aureliano episcopo. 161
    ---XXVIII. Ennodius Agapio. Ibid.
    ---XXIX. Ennodius Liberio. 162
    ---XXX. Symmacho papae. 163
    ---XXXI. Ennodius Avieno. 164
    ---XXXII. Ennodius Adeodato presbytero. 165
    ---XXXIII. Ennodius Caesario episcopo. 166
    ---XXXIV. Ennodius Avieno. 167
    ---XXXV. Ennodius Messalae. 168

OPUSCULA MISCELLA DECEM.
    OPUSCULUM PRIMUM.---Panegyricus dictus Clementissimo regi Theoderico. 167
    OPUSCUL. II.---Libellus adversus eos qui contra synodum scribere praesumpserunt. 183
    OPUSCUL. III.---Vita beatissimi viri Epiphanii episcopi Ticinensis Ecclesiae. 207
    OPUSCUL. IV.---De vita beati Antonii monachi Lerinensis. 239
    OPUSCUL. V.---Eucharisticum, de vita sua. 245
    OPUSCUL. VI.---Paraenesis didascalica ad Ambrosium et Beatum. 249
    OPUSCUL. VII.---Praeceptum, quando jussi sunt omnes episcopi cellulanos habere. 255
    OPUSCUL. VIII.---Petitorium quo absolutus est Gerontius puer Agapiti. 257
    OPUSCUL. IX.---Benedictio cerei. Ibid.
    OPUSCUL. X.---Benedictio cerei. 261
    DICTIONES. 263

CARMINA. LIBER PRIMUS.
    CARMEN PRIMUM.---Itinerarium Brigantionis castelli. 309
    CARM. II.---Dictio data Deuterio V. S. grammatico, nomine ipsius Eugeneti V. I. mittenda. 310
    CARM. III.---Praefatio nepotibus Procoli. 311
    CARM. IV.---Epithalamium dictum Maximo V. S. 312
    CARM. V.---Itinerarium Padi. 315
    CARM. VI.---Dictio Ennodii diaconi quando Roma rediit. 316
    CARM. VII.---Ad Faustum, de carminibus ejus. 318
    CARM. VIII.---Ad Olybrium, de ejus eloquentia. 320
    CARM. IX.---Dictio habita in natali sancti papae Epiphanii. 322
    CARM. X.---Hymnus Vespertinus. 326
    CARM. XI.---Hymnus II. In tempore tristitiae. 327
    CARM. XII.---Hymnus III. De S. Cypriano. Ibid.
    CARM. XIII.---Hymnus IV. De Pentecoste. 328
    CARM. XIV---Hymnus V. De S. Stephano. 329
    CARM. XV.---Hymnus VI. De S. Ambrosio. Ibid.
    CARM. XVI.---Hymnus VII. De Ascensione Domini. 330
    CARM. XVII.---Hymnus VIII. De S. Euphemia. 331
    CARM. XVIII.---Hymnus IX. De S. Nazario. Ibid.
    CARM. XIX.---Hymnus X. De S. Maria. 332
    CARM. XX---Hymnus XI. De S. Martino. 333
    CARM. XXI.---Hymnus XII. De S. Dionysio. 334
    LIBER SECUNDUS.---EPIGRAMMATA. 334
    APPENDIX. 361
    Dictio Ennodii in natali Laurentii. 361

HORMISDA PAPA.
    Notitia. 363

EPISTOLAE ET DECRETA.
    EPISTOLA PRIMA (ad S. Remigium).---Post acceptas ab eo gratulatorias litteras eidem, ob praeclaram meritorum excellentiam et nobilissimae sedis praerogativam, vicariam sedis apostolicae praefecturam in Gallia delegavit. 367
    Epistola Anastasii ad Hormisdam. 369
    EPIST. II (ad Anastasium imp.).---Laudat eum quod Ecclesiae paci studeat, et cum causam cur concilium cupiat congregari cognoverit, scribit se illi responsum daturum. 370
    Epistola Dorothei ad Hormisdam. 371
    EPIST. III (ad Dorotheum).---Laudat ejus pietatem et studium in Romanam sedem. 372
    Epistola Anastasii Augusti ad Hormisdam. 373
    EPIST. IV---(ad Anastasium imp.).---Imperatoris zelum commendat; quoad concilium, per legatos se responsurum pollicetur. 374
    INDICULUS qui datus est Ennodio et Fortunato episcopis, Venantio presbytero, Vitali diacono, et Hilaro notario, legatis apostolicae sedis Constantinopolim, ab Hormisda papa. 374
    EPIST. V (ad Anastasium imp.).---Novum esse Romanum pontificem ab imperatore ad concilium vocari; se tamen iturum, si Chalcedonensis concilii decreta non revocentur in dubium. 379
    [Col. 1443] Epistola Anastasii imp. ad Hormisdam. 381
    Epistola ejusdem eidem. 383
    EPIST. VI (ad Anastasium Aug.).---Fraude Anastasii nondum detecta, laudat ejus studium de pace concilianda, monetque ut tandem damnatis haeresibus Ecclesiae unitas sortiatur effectum. Ibid.
    Epistola Anastasii ad Senatum urbis Romae. 385
    Rescriptum Senatus urbis Romae ad Anastasium August. 386
    Epistola Joannis episc. Nicopolitani ad Hormisdam. 387
    EPIST. VII (ad Joannem episc.).---Commendat illius religionem: Nestorium et Eutychem damnandum, et quomodo qui ad fidem revertuntur recipiendi sint, per indicutum se significaturum scribit. 388
    Epistola synodica Synodi Epiri veteris ad Hormisdam. 389
    EPIST. VIII (ad Synodum Epiri veteris).---Eutychetis errorum sectatores damnat; episcopos Epiri veteris ut nominatim haereticos anathematizent hortatur. 391
    EPIST. IX (ad Joannem episc.).---Cum per litteras Epiri veteris episcopi nominatim haereticos non damnassent, mittitur libellus cui debeant subscribere. 392
    Regula fidei. 393
    INDICULUS.---Quid in Nicopolitana Ecclesia sit agendum. 394
    Epistola Aviti episc. Viennensis ad Hormisdam. 394
    EPIST. X (ad Avitum Viennensem episc.).---Laudat in eo studium cognoscendi de statu Ecclesiae Orientalis; a legatis autem ob perfidiam Graecorum nihil perfectum fuisse scribit; in animo sibi esse alteram ad illos legationem destinare. 394
    EPIST. XI (ad Anastasium August.).---Pacem Ecclesiae non nisi damnato Acacio posse restitui. 397
    EPIST. XII (ad Timotheum Constantin. episc.).---Pro unitate Ecclesiae laborandum. 399
    EPIST. XIII (commonitoria ad univers. haeret. episcopos Orientis).---Unitas catholicae fidei custodienda. 400
    EPIST. XIV (ad episcopos Orient. orthodoxos).---Laudat eorum in fide constantiam, et ad pacem conciliandam a se legatos denuo Constantinopolim missos esse scribit. 401
    EPIST. XV (ad Possessorem episc.).---In fide catholica perseverandum. 403
    EPIST. XVI (ad populum et monachos Constantinopol.).---Abstinendum a consortio haereticorum, et in catholica fide perseverandum. Ibid.
    EPIST. XVII (ad Ennium et Peregrinum episc.).---A Joanne Nicopolitano, quae contra eum Thessalonicensis episcopus tentaverit, se cognovisse scribit, novamque causam sedi apostolicae ingestam, iisdem cognoscendam per litteras hasce commisit. 404
    EPIST. XVIII (ad eosdem).---Quid in causa Nicopolitana cum Thessalonicensi agendum sit praescribit. 405
    EPIST. XIX (ad Anastasium August.).---Joannem Nicopolitanum ei commendat. 406
    EPIST. XX (ad Joannem episc.).---Aequo animo aerumnas pro fide sustinendas, et ideo provinciales episcopos ad fidei unitatem ab eo confirmandos. 406
    EPIST. XXI (ad eumdem Joannem). 407
    EPIST. XXII (ad Dorotheum episc. Thessalonicensem). 408
    Epistola Anastasii ad Hormisdam. 409
    Exemplum relationis minorum archimandritarum et caeterorum monachorum secundae Syriae. 410
    EPIST. XXIII (ad archimandritas Syriae).---Illos solatur, hortaturque ut in fide catholica perseverent. 415
    EPIST. XXIV (ad Joannem Tarraconensem episc.).---Libenter de ejus in Italiam adventu audivisse, litteras ad Hispanienses de ecclesiasticis institutis ab eo datas probat, eique vices suas committit. 421
    EPIST. XXV (ad universos episcopos Hispaniae).---I. De sacerdotibus juxta statuta canonum ordinandis. II. Ut pro episcopatu praemium non accipiatur. III. De concilio per annos singulos celebrando. 423
    EPIST. XXVI (ad Sallustium).---Sallustius apostolicae sedis vicarius constituitur per Baeticam et Lusitaniam (provincias). 425
    Epistola Justini imperatoris ad Hormisdam. 426
    EPIST. XXVII (ad Justinum).---Illo imperante sperat fore ut Ecclesiae pax restituatur. 427
    Epistola Justini ad Hormisdam. Ibid.
    EPIST. XXVII (ad Justinum August.).---Commendat ejus de concilianda pace sollicitudinem, et coeptis monet insistendum, nomenque Acacii abolendum esse. 428
    Exemplum relationis Joannis episcopi Constantinop. 429
    EPIST. XXIX (ad Joannem Constantinop. episc.).---Commendat Joannem episcopum, et gaudet concilium Chalcedonense et divi Leonis epistolas ab eo complexas. Ad Ecclesiae communionem admittendum pollicetur, si nomen Acacii e diptychis sacris expunxerit. 430
    [Col. 1444] Epistola Justiniani ad Hormisdam. Ibid.
    EPIST. XXX (ad Caesarium Arelatensem).---Docet Dardaniae et Illyrici episcopos ad sedis apostolicae communionem, Eutychiana haeresi damnata, rediisse, et de legatione in Orientem missa. 431
    EPIST. XXXI (ad Justinianum August). Ad pacem assequendam, Acacium damnandum, legatos mitti significat. 433
    INDICULUS quem acceperunt legati sedis apostolicae.---Legatos instruit. Ibid.
    EPIST. XXXII (ad Justinum Augustum).---Ab iis qui, ad missis Chalcedonensis concilii decretis, Acacium damnare recusabunt, cavendum; legatosque ob pacem et unionem Orientalis Ecclesiae missos commendat. 435
    EPIST. XXXIII (ad Euphemiam Augustam).---Augustum ad pacem Ecclesiae restituendam cohortandum. 437
    EPIST. XXXIV (ad Joannem Constantinopolit. episcop.).---Acacium damnandum, et in legatorum manibus fidei professionem emittendam. 438
    EPIST. XXXV (ad eumdem).---Cum jam fidem catholicam profiteatur, illi potissimum de stabilienda pace cogitandum, pro qua ipse legatos destinavit 439
    EPIST. XXXVI (ad archidiaconum et clerum Constantinopolitanum).---Catholicis haereticorum molestia liberatis, legati ad pacem confirmandam mittuntur. Ibid.
    EPIST. XXXVII (ad Justinianum domesticorum comitem, postea Justini successorem).---Sperat fore ut ejus opera pacem Ecclesia adipiscatur, et missa ab eo munera se accepisse nuntiat. 440
    EPIST. XXXVIII (ad Celerem et Patricium).---Legatos in causa pacis coadjuvandos. Ibid.
    EPIST. XXXIX (ad praefectum praetorio Thessalonicensem). Eadem quae in superiori. 441
    EPIST. XL (ad Anastasiam et Palmatiam clariss. feminas senator.).---Eadem quae in superiori Ibid.
    Exemplum suggestionis secundae Germani et Joannis, etc. Ibid.
    Item tertia suggestio legatorum supranominatorum. 442
    Exemplum relationis Andreae episc. 443
    Exemplum libelli Joannis episcopi Constantinop. Ibid.
    Item suggestio Germani et Joannis episc., etc. 445
    Suggestio Dioscori diaconi. 446
    Epistola Justini ad Hormisdam. 448
    Exemplum relationis episc. Constantin. ad Hormisdam. 449
    Exemplum epistolae Justiniani ad Hormisdam. 450
    Exemplum epistolae Pompeii ad Hormisdam. 451
    Exemplum epistolae Julianae Aniciae ad Hormisdam. Ibid.
    Exemplum epistolae Anastasiae ad Hormisdam. Ibid.
    Exemplum epistolae Theodoriti episc. Lignidensis ad Hormisdam. 452
    EPIST. XLI (ad Germanum caeterosque legatos).---De eorum incolumitate et rebus gestis certior fieri cupit. 452
    EPIST. XLII (ad eosdem legatos).---De his quae agant vult se moneri, Stephanum commendat. 453
    EPIST. XLIV (ad Justinum August.).---Gratulatur cum ejus opera Constantinopoli pax vigeat, hoc ipsum Antiochiae et Alexandriae faciendum curet. 454
    EPIST. XLV (ad Joannem episc. Constantin.).---Laudat Joannem ad unitatem Ecclesiae rediisse; hortatur ut Alexandrinae et Antiochenae Ecclesiae unionem procurent, legatosque ei commendat. 456.
    EPIST. XLVI (ad Justinianum).---Commendat eum quod Justino adjumento fuerit in pace Ecclesiae reddenda, ad quam perfecte ineundam hortatur. 457
    EPIST. XLVII (ad Pompeium).---Laudat Pompeium quod se pacis studiosum ostenderit; hortatur ad operam navandam ut perfecta Ecclesiae tranquillitas reddatur. Ibid.
    EPIST. XLVIII (ad Julianam Aniciam).---Eadem quae in superiore. 458
    EPIST. XLIX (ad Anastasiam).---Eadem quae in superiore. Ibid.
    EPIST. L (ad Gratum).---Gratum salutat, ab eoque certior fieri de ejus salute postulat. 459
    EPIST. LI (ad omnes episcopos Hispaniae).---Joannis Constantinopolitani episcopi professionem dirigit, propter Orientales episcopos (clericos) qui eorum communionem poposcerint. Ibid.
    (EPIST. LII (ad Germanum caeterosque legatos).---Monet ut cum imperatore ejusque conjuge agant, ut omnes Ecclesiae, praecipue vero Alexandrina et Antiochena, ad apostolicae sedis communionem revocentur. 461
    EPIST. LIII (ad Dioscorum diaconum).---Ut cogitet quomodo ii qui Chalcedonense concilium scripto damnaverant, et ad Ecclesiam redire cupiebant, recipiendi sint. Thomam, Nicostratum et Joannem episcopos ei commendat. Ibid.
    EPIST. LIV (ad eumdem).---Laudat ejus de firmanda pace sollicitudinem. Ad imperatorem se litteras daturum, ut [Col. 1445] eum Alexandrinae Ecclesiae praeficiendum curet. Thomam et alios ei commendat, et hortatur ne pro reditus festinatione quidquam indispositum relinquat. 462
    EPIST. LV (ad Thomam et Nicostratum).---Se de eorum salute esse sollicitum. Joanni et Dioscoro per litteras eos commendasse. 463
    EPIST. LVI (ad Joannem et Dioscorum legatos).---Thomam et Nicostratum Constantinopoli congruo honore dolet non fuisse receptos. Ibid.
    EPIST. LVII (ad Justinum August.).---Ut suis sedibus Heliam, Thomatem et Nicostratum restituendos curet. Ibid.
    EPIST. LVIII (ad Euphemiam Augustam).---Perpetuas pro Euphemiae et ejus viri salute ad Deum se predes effundere. Thomam et alios commendat. 464
    EPIST. LIX (ad Justinianum).---Justiniani studium erga ecclesiasticam pacem laudat, eique Heliam, Thomatem et Nicostratum episcopos commendat. 465
    EPIST. LX (ad Germanum virum illustrem).---Eadem quae in superiori. Ibid.
    EPIST. LXI (ad Heliam, Thomam et Nicostratum).---Ad imperatorem et alios se pro illorum causa scripsisse significat. 466
    EPIST. LXII (ad legatos).---De iis quae Thessalonicae gesta per famam audiverat, Dorotheum et Aristidem Romam venire compellendos. 467
    Suggestio Germani episc., Felicis, etc. 468
    EPIST. LXIII (ad legatos).---Dolet Joannem occisum; et Dorotheo ab episcopatu remoto, alium, Aristide excepto, in ejus locum substitui praecipit. Thomam et Nicostratum suis Ecclesiis restituendos. Monachos Scythas Romae usque ad legatorum adventum detineri. 469
    EPIST. LXIV (ad Joannem Melicitanum episc.).---Constantinopolitanam Ecclesiam ad sedis apostolicae communionem rediisse. 470
    EPIST. LXV (ad episcopos Hispaniae).---Gratulatur de pace Orientalis Ecclesiae. 471
    Suggestio Dioscori diaconi. Ibid.
    Suggestio Germani et Joannis episc., etc. 473
    Suggestio legatorum ad Hormisdam. 474
    Exemplum epistolae Justiniani ad Hormisdam. 475
    Exemplum epistolae ejusdem. 476
    Exemplum epistolae ejusdem eidem. Ibid.
    EPIST. LXVI (ad Justinianum).---Monachos Scythas ante legatorum adventum Roma non discessuros. Apostolorum sanctuaria transmittit. 477
    EPIST. LXVII (ad eumdem).---Scythas monachos ante legatorum adventum Roma non discessuros. Ibid.
    Suggestio Dioscori diaconi ad Hormisdam. 478
    Epistola Justini ad Hormisdam. 479
    Relatio Joannis episcopi Constantinop. 480
    Suggestio Germani episcopi, Felicis, etc. 481
    Indiculus directus a Joanne episc., etc. Ibid.
    Suggestio Dioscori diac. ad Hormisdam. 482
    Relatio synodi Constantin. de ordinatione Epiphanii episc. 483
    Epistola Justiniani ad Hormisdam. 485
    Epistola Justini ad Hormisdam. 486
    Epistola Euphemiae Augustae ad Hormisdam. 487
    Epistola Celeris ad Hormisdam. Ibid.
    Epistola Julianae ad Hormisdam. 488
    EPIST. LXVIII (ad legatos suos).---De eorum salute et rebus gestis certior fieri cupit. Ibid.
    EPIST. LXIX (ad eosdem).---Cum eorum litteras non acceperit, monet ut scribant. Ibid.
    Relatio Possessoris episcopi Afri, etc. 489
    EPIST. LXX (ad Possessorem episc.).---Scythas monachos, suos errores damnare nolentes, ut haereticos ab Urbe expulsos. Fausti librum a Romana Ecclesia non recipi. 490
    EPIST. LXXI (ad Epiphanium Constantin. episc.).---Epiphanium episcopum ordinatum nec scripsisse nec legatos misisse nuntiat. 493
    EPIST. LXXII (ad eumdem).---Quaeritur Eliam, Thomam et Nicostratum suis sedibus non restitutos; ad Epiphanium spectare ut haec exsecutioni mandentur. 493
    Relatio episcopi Constantinop. 494
    [Col. 1446] Exemplum epistolae Justiniani V. I. ad Hormisdam. 496
    Relatio Epiphanii episcopi Constantinop. 497
    Sacra Justini Augusti. 499
    Relatio Dorothei episc. Thessalon. Ibid.
    EPIST. LXXIII (ad Dorotheum Thessalonicensem episcop.).---Romam ei veniendum ut catholicam doctrinam percipiat, et objectum crimen purget. 500
    EPIST. LXXIV (ad Justinum August.).---Accepisse ejus litteras, et de ejus fide et pietate nunquam dubitatum. Ibid.
    Epistola Justini ad Hormisdam. 501
    Exemplum precum. 503
    EPIST. LXXV (ad synodum Constantinop.).---Gratulatur Epiphanium pontificem electum. 505
    EPIST. LXXVI (ad Epiphanium episcop. Constantinop.).---Quod qua decuit via ad sacerdotium pervenerit. In unione Ecclesiae perseverandum. Et de acceptis muneribus. Ibid.
    Epistola Epiphanii ad Hormisdam. 506
    Relatio Epiphanii episc. Constantinop. 507
    Exemplum epistolae Justiniani V. C. ad Hormisdam. Ibid.
    Exemplum epistolae Justiniani cos. ad Hormisdam. 508
    EPIST. LXXVII (ad Justinianum).---Commendat Justinianum de reverentia sibi exhibita. Promissam legationem se exspectare. Sanctissimae Trinitatis mysteria explicat. 509
    Epistola Justiniani V. I. ad Hormisdam. 510
    EPIST. LXXVIII (ad Justinum August.).---Ad evitandam discordiam nihil innovandum; et de his qui ad communionem admitti possunt Epiphanio scriptum. Ibid.
    EPIST. LXXIX (ad Justinum August.).---Divinitatis et incarnationis mysterium exponitur. 512
    EPIST. LXXX (ad Epiphanium).---Ipsi vicariam sedis apostolicae praefecturam in recipiendis lapsis delegat. 515
    Epistola Justini imperat. ad Hormisdam. 521
    Relatio Epiphanii episc. Constantinop. 523
    EPIST. LXXXI (ad Remigium Rhem. episc.).---Vices suas illi deputat in regno Clodovei Francorum regis, nuper ad fidem conversi. 524

DECRETA.
    DECRETUM PRIMUM.---Qui ad poenitentiam agendam in monasterio recluditur, presbyter non ordinetur. 525
    DECRET. II.---Nuptias occultas celebrare non licet. Ibid.
    DECRET. III.---Palea. Idem Eusebio episc. Ibid.
    DECRET. IV.---Absque episcopi permissu in ecclesia consecrata non erigatur altare. 526

APPENDIX AD EPISTOLAS HORMISDAE.
    Admonitio collectoris. 527
    Incipit epistola Hormisdae papae per universas provincias. Ibid.
    Epistola prima Joannis papae I ad Zachariam archiepisc. 529
    Epist. II. Ad episcopos Italiae. 531

TRIFOLIUS PRESBYTER.
    Notitia. 533
    EPISTOLA Trifolii presbyt. ad B. Faustum senatorem contra Joannem Scytham monachum. Ibid.

ELPIS UXOR BOETII.
    HYMNI duo in honorem SS. apostolorum Petri et Pauli. 537

A. M. SEV. BOETIUS. PROLEGOMENA.
    Praefatio. 537
    Epistola nuncupatoria. 541

OPERUM PARS PRIMA. OPERA PHILOSOPHICA. DE CONSOLATIONE PHILOSOPHIAE LIBRI V.---PROLEGOMENA.
    Epistola dedicatoria. 547
    Praefatio. 549
    Boetii vita. 555
    Testimonia variorum de Boetio et ejus scriptis. 561
    Idea librorum Boetii de Consolatione Philosophiae. 573
    Censura librorum Boetii de Consolatione Philosophiae. 577

[Col. 1445] DE CONSOLATIONE PHILOSOPHIAE.


[Col. 1445] LIBER PRIMUS.
    Metrum primum. 579
    Prosa prima. 587
    Metrum II. 592
    Prosa II. 598
    Metrum III. 601
    Prosa III. 603
    Metrum IV. 610
    Prosa IV. 613
    Metrum V. 633
    [Col. 1445] Prosa V. 640
    Metrum VI. 646
    Prosa VI. 649
    Metrum VII. 655

LIBER SECUNDUS.
    Prosa prima. 657
    Metrum primum. 662
    Prosa II. 664
    Metrum II. 668
    [Col. 1446] Prosa III. 670
    Metrum III. 674
    Prosa IV. 677
    Metrum IV. 686
    Prosa V. 689
    Metrum V. 696
    Prosa VI. 701
    Metrum VI. 700
    Prosa VII. 708
    Metrum VII. 713
    [Col. 1447] Prosa VIII. 716
    Metrum VIII. 717

LIBER TERTIUS.
    Prosa prima. 719
    Metrum primum. 721
    Prosa II. 723
    Metrum II. 728
    Prosa III. 731
    Metrum III. 734
    Prosa IV. 735
    Metrum IV. 738
    Prosa V. 739
    Metrum V. 743
    Prosa VI. 745
    Metrum VI. 746
    Prosa VII. 749
    Metrum VII. 750
    Prosa VIII. 751
    [Col. 1447] Metrum VIII. 752
    Prosa IX. 754
    Metrum IX. 758
    Prosa X. 763
    Metrum X. 769
    Prosa XI. 771
    Metrum XI. 775
    Prosa XII. 777
    Metrum XII. 782

LIBER QUARTUS.
    Prosa prima. 785
    Metrum primum. 788
    Prosa II. 791
    Metrum II. 796
    Prosa III. 797
    Metrum III. 800
    Prosa IV. 803
    Metrum IV. 808
    [Col. 1448] Prosa V. 809
    Metrum V.
    Prosa VI.
    Metrum VI. 820
    Prosa VII. 823
    Metrum VII. 826

LIBER QUINTUS.
    Prosa prima. 829
    Metrum primum. 832
    Prosa II. 834
    Metrum II. 837
    Prosa III. 838
    Metrum III. 843
    Prosa IV. 846
    Metrum IV. 850
    Prosa V. 853
    Metrum V. 856
    Prosa VI. 857
    [Col. 1447] Variae lectiones. 863

APPENDIX AD LIBROS DE CONSOLATIONE PHILOSOPHIAE.
    VARIA MONUMENTA LITTERARIA quae libris de Consolatione in Glareani editione praefiguntur. 869
    Joannes Murmellius Rodolpho Langio. Ibid.
    Joannes Caesarius Juliacensis in quadam ad Murmellium epistola. 870
    Nicolaus Crescius Antonio Lanfredino C. I. Ibid.
    Praelectio Jacobi Bononiensis in Boetium. 871
    Joannis Murmellii praelibatio in Boetii de Philosophiae Consolatione opus. 878

JOANNIS MURMELLII ET RODOLPHI AGRICOLAE IN LIBROS DE CONSOLATIONE PHILOSOPHIAE COMMENTARIA.
    LIBER PRIMUS. 885
    LIBER SECUNDUS. 951
    LIBER TERTIUS. 991
    LIBER QUARTUS. 1043
    LIBER QUINTUS. 1061
    CATALOGUS auctorum, tam Graecorum quam Latinorum, quorum pulcherrima dicta in Commentariis Murmellii in lib. de Consolatione Philosophiae vel recitantur vel nominantur. 1073
    SEV. BOETII DE UNITATE ET UNO. 1075

SEV. BOETII DE ARITHMETICA LIBRI DUO.
    Praefatio. 1079

LIBER PRIMUS.
    CAPUT PRIMUM.---Divisio mathematicae. 1079
    CAP. II.---De substantia numeri 1083
    CAP. III.---De diffinitione et divisione numeri, et diffinitione paris et imparis. Ibid.
    CAP. IV.---Diffinitio numeri paris et imparis secundum Pythagoram. Ibid.
    CAP. V.---Alia secundum antiquiorem modum diffinitio paris et imparis. 1084
    CAP. VI.---Diffinitio paris et imparis per alterutrum. 1085
    CAP. VII.---De principalitate unitatis. Ibid.
    CAP. VIII.---Divisio paris numeri. Ibid.
    CAP. IX.---De numero pariter pari ejusque proprietatibus. Ibid.
    CAP. X.---De numero pariter impari ejusque proprietatibus. 1087
    CAP. XI.---De numero impariter pari ejusque proprietatibus. 1089
    CAP. XII.---Descriptionis ad impariter paris, in latitudine, in longitudine, ad pariter paris naturam pertinentis expositio. 1091
    CAP. XIII.---De numero impari ejusque divisione. 1092
    CAP. XIV.---De primo et incomposito. Ibid.
    CAP. XV.---De secundo et composito. 1093
    CAP. XVI.---De eo qui per se secundus et compositus, ad alium primus et incompositus est. Ibid.
    CAP. XVII.---De primi et incompositi, secundi et compositi, et ad se quidem secundi et compositi, ad alterutrum vero primi et incompositi procreatione. 1094
    CAP. XVIII.---De inventione eorum numerorum qui ad se secundi et compositi sunt, ad alios vero relati, primi et incompositi. 1096
    CAP. XIX.---Alia partitio paris secundum perfectos, imperfectos et ultra quam perfectos. 1097
    CAP. XX.---De generatione numeri perfecti. 1098
    CAP. XXI.---De relata ad aliquid quantitate. 1099
    CAP. XXII.---De speciebus majoris inaequalitatis et minoris. 1100
    CAP. XXIII.---De multiplici ejusque speciebus, earumque generationibus. Ibid.
    [Col. 1448] CAP. XXIV.---De superparticulari ejusque speciebus, earumque generationibus. 1101
    CAP. XXV.---De quodam utili ad cognitionem superparticularibus accidente. 1102
    CAP. XXVI.---Descriptio per quam docetur caeteris inaequalitatis speciebus antiquiorem esse multiplicem, et digestae formulae ratio et expositio. 1103
    CAP. XXVII.---Ratio atque expositio digestae formulae. Ibid.
    CAP. XXVIII.---De tertia inaequalitatis specie quae dicitur superpartiens, deque speciebus ejus earumque generationibus. 1106
    CAP. XXIX.---De multiplici superparticulari. 1107
    CAP. XXX.---De eorum exemplis in superiore formula inveniendis. 1109
    CAP. XXXI.---De multiplici superpartiente. Ibid.
    CAP. XXXII.---Demonstratio quemadmodum omnis inaequalitas ab aequalitate processerit. 1110

LIBER SECUNDUS.
    CAPUT PRIMUM.---Quemadmodum ad aequalitatem omnis inaequalitas reducatur. 1113
    CAP. II.---De inveniendo in unoquoque numero quot numeros ejusdem proportionis possit praecedere, eorumque descriptio, descriptionisque expositio. 1115
    CAP. III.---Quod multiplex intervallum ex quibus superparticularibus medietate posita intervallis fiat, ejusque inveniendi regula. 1117
    CAP. IV.---De per se constante quantitate, quae in figuris geometricis consideratur; communis ratio omnium magnitudinum. 1119
    CAP. V.---De numero lineari. 1121
    CAP. VI.---De planis rectilineis figuris, quodque earum principium sit triangulus. Ibid.
    CAP. VII.---Dispositio triangulorum numerorum. 1122
    CAP. VIII.---De lateribus triangulorum numerorum. 1123
    CAP. IX.---De generatione triangulorum numerorum. Ibid.
    CAP. X.---De quadratis numeris. Ibid.
    CAP. XI.---De eorum lateribus. 1124
    CAP. XII.---De quadratorum generatione, rursusque eorum lateribus. Ibid.
    CAP. XIII.---De pentagonis eorumque lateribus. Ibid.
    CAP. XIV.---De generatione pentagonorum. 1125
    CAP. XV.---De hexagonis eorumque generationibus. Ibid.
    CAP. XVI.---De heptagonis eorumque generationibus, et communis omnium figurarum inveniendae generationis regula descriptionisque. 1126
    CAP. XVII.---Descriptio figuratorum numerorum in ordine. 1127
    CAP. XVIII.---Qui figurati numeri ex quibus figuratis numeris fiant, atque quod triangulus numerus omnium reliquorum principium sit. Ibid.
    CAP. XIX.---Pertinens ad figuratorum numerorum deptionem speculatio. 1128
    CAP. XX.---De numeris solidis. 1129
    CAP. XXI.---De pyramide, quod ea sit solidarum figurarum principium, sicut triangulus planarum, et de speciebus. Ibid.
    CAP. XXII.---De his pyramidis quae a quadratis vel a caeteris multiangulis figuris proficiscuntur. 1129
    CAP. XXIII.---Solidorum generatio numerorum. 1130
    CAP. XXIV.---De curtis pyramidis. 1132
    CAP. XXV.---De cubis, vel asseribus, vel laterculis, vel cuneis, vel sphaericis et parallelipipedis numeris. Ibid.
    CAP. XXVI.---De parte altera longioribus numeris, antelongioribus, eorumque generationibus. 1134
    CAP. XXVII.---De antelongioribus numeris, et de vocabulo numeri parte altera longioris 1135
    [Col. 1449] CAP. XXVIII.---Quod ex imparibus quadrati, ex paribus parte altera longiores fiant. 1135
    CAP. XXIX.---De generatione laterculorum, eorumque diffinitione. 1136
    CAP. XXX.---De circularibus vel sphaericis numeris. 1137
    CAP. XXXI.---De natura rerum quae dicitur ejusdem naturae, et de ea quae dicitur alterius naturae, et qui numeri cui naturae conjuncti sunt. Ibid.
    CAP. XXXII.---Quod omnia ex ejusdem natura et alterius natura consistunt, idque in numeris primum videri. 1139
    CAP. XXXIII.---Ex ejusdem atque alterius numeri natura, qui sunt quadratus et parte altera longior, omnes proportionum habitudines constare. Ibid.
    CAP. XXXIV.---Quod ex quadratis ex parte altera longioribus, omnis formarum ratio consistat. 1142
    CAP. XXXV.---Quemadmodum quadrati ex parte altera longioribus, vel parte altera longiores ex quadratis fiant. 1143
    CAP. XXXVI.---Quod principaliter ejusdem quidem sit substantiae unitas, etc. Ibid.
    CAP. XXXVII.---Alternatim positis quadratis, et parte altera longioribus; qui sit eorum consensus in differentia et in proportione. Ibid.
    CAP. XXXVIII.---Probatio quadratos ejusdem esse naturae. 1144
    CAP. XXXIX.---Cubos ejusdem participare substantiae quod ab imparibus nascantur. 1145
    CAP. XL.---De proportionalitatibus. Ibid.
    CAP. XLI.---Quae apud antiquos proportionalitas fuerit, et quas posteri addiderint. 1146
    CAP. XLII.---Quod primum de ea quae vocatur arithmetica proportionalitate dicendum est. 1147
    CAP. XLIII.---De arithmetica medietate ejusque proprietatibus. Ibid.
    CAP. XLIV.---De geometrica medietate ejusque proprietatibus. 1150
    CAP. XLV.---Quae medietates, quibus rerum publicarum statibus comparentur. 1152
    CAP. XLVI.---Quod superficies una tantum in proportionalitatibus medietate jungantur, solidi vero numeri duabus medietatibus in medio collocantur. Ibid.
    CAP. XLVII.---De harmonica medietate ejusque proprietatibus. 1153
    CAP. XLVIII.---Quare dicta sit harmonica medietas ea quae digesta est. 1155
    CAP. XLIX.---De geometrica harmonia. 1158
    CAP. L.---Quemadmodum constitutis altrinsecus duobus terminis, arithmetica, geometrica et harmonica inter eos medietas alternetur, atque de eorum generationibus. 1159
    CAP. LI.---De tribus medietatibus quae harmonicae et geometricae contrariae sunt. 1161
    CAP. LII.---De quatuor medietatibus quas posteri ad implendum denarium limitem adjecerunt. 1163
    CAP. LIII.---Dispositio decem medietatum. 1164

DE MUSICA LIBRI QUINQUE.---LIBER PRIMUS.
    CAPUT PRIMUM.---Musicam naturaliter nobis esse conjunctam, et mores vel honestare vel evertere. 1167
    CAP. II.---Tres esse musicas, in quibus de vi musicae narratur. 1171
    CAP. III.---De vocibus ac de musicae elementis. 1172
    CAP. IV.---De speciebus inaequalitatum. 1173
    CAP. V.---Quae inaequalitas species consonantiis aptentur. 1174
    CAP. VI.---Cur multiplicitas, et superparticularitas consonantiis deputentur. Ibid.
    CAP. VII.---Quae proportiones quibus consonantiis musicis aptentur. 1175
    CAP. VIII.---Quid sit sonus, quid intervallum, quid concinentia. Ibid.
    CAP. IX.---Non omne judicium dandum esse sensibus, sed amplius rationi esse credendum, in quo de sensuum fallacia. 1176
    CAP. X.---Quemadmodum Pythagoras proportiones consonantiarum investigaverit. Ibid.
    CAP. XI.---Quibus modis varie a Pythagora proportiones consonantiarum perpensae sint. 1177
    CAP. XII.---De divisione vocum earumque explanatione. Ibid.
    CAP. XIII.---Quod infinitatem vocum humana natura finierit. 1178
    CAP. XIV.---Quis modus sit audiendi. 1179
    CAP. XV.---De ordine theorematum, id est speculationum. Ibid.
    CAP. XVI.---De consonantiis proportionum, et tono, et semitonio. Ibid.
    [Col. 1450] CAP. XVII.---In quibus primis numeris semitonium constet. 1181
    CAP. XVIII.---Diatessaron a diapente tono distare. 1182
    CAP. XIX.---Diapason quinque tonis et duobus semitoniis jungi. 1183
    CAP. XX.---De additione chordarum earumque nominibus. Ibid.
    CAP. XXI.---De generibus cantilenarum. 1188
    CAP. XXII.---De ordine chordarum nominibusque in tribus generibus. 1189
    CAP. XXIII.---Quae sint inter voces in singulis generibus proportiones. Ibid.
    CAP. XXIV.---Quid sit synaphe. 1191
    CAP. XXV.---Quid sit diezeuxis. Ibid.
    CAP. XXVI.---Quibus nominibus nervos appellaverit Albinus. 1192
    CAP. XXVII.---Qui nervi quibus sideribus comparentur. Ibid.
    CAP. XXVIII.---Quae sit natura consonantiarum. 1193
    CAP. XXIX.---Ubi consonantiae reperiuntur. Ibid.
    CAP. XXX.---Quemadmodum Plato dicat fieri consonantias. Ibid.
    CAP. XXXI.---Quid contra Platonem Nicomachus sentiat. 1194
    CAP. XXXII.---Quae consonantia quam merito praecedat. Ibid.
    CAP. XXXIII.---Quo sint modo accipienda quae dicta sunt. Ibid.
    CAP. XXXIV.---Quid sit musicus. 1195

LIBER SECUNDUS.
    CAPUT PRIMUM.---Prooemium. 1195
    CAP. II.---Quid Pythagoras esse philosophiam constituerit. Ibid.
    CAP. III.---De differentiis quantitatis, et quae cui disciplinae sit deputata. 1196
    CAP. IV.---De relatae quantitatis differentiis. 1197
    CAP. V.---Cur multiplicitas antecellat. 1198
    CAP. VI.---Qui sint quadrati numeri, deque his speculatio. 1199
    CAP. VII.---Omnem inaequalitatem ex aequalitate procedere, ejusque demonstratio. 1200
    CAP. VIII.---Regula quotlibet continuas proportiones superparticulares inveniendi. 1201
    CAP. IX.---De proportione numerorum qui ab aliis metiuntur. 1203
    CAP. X.---Quae ex multiplicibus et superparticularibus multiplicitates fiant. 1204
    CAP. XI.---Qui superparticulares quos multiplices efficiant. 1205
    CAP. XII.---De arithmetica, geometrica, harmonica medietate. Ibid.
    CAP. XIII.---De continuis medietatibus et disjunctis. 1206
    CAP. XIV.---Cur ita appellatae sint digestae superius medietates. Ibid.
    CAP. XV.---Quemadmodum ab aequalitate supradictae processerant medietates. Ibid.
    CAP. XVI.---Quemadmodum inter duos terminos supradictae medietates vicissim collocentur. 1210
    CAP. XVII.---De consonantiarum modo secundum Nicomachum. Ibid.
    CAP. XVIII.---De ordine consonantiarum sententia Eubilidis et Hippasi. 1211
    CAP. XIX.---Sententia Nicomachi quae quibus consonantiis apponantur. 1212
    CAP. XX.---Quid oporteat praemitti ut diapason in multiplici genere demonstretur. 1215
    CAP. XXI.---Demonstratio per impossibile diapason in multiplici genere esse. Ibid.
    CAP. XXII.---Demonstratio per impossibile, diapente, diatessaron, et tonum, in superparticulari esse. 1214
    CAP. XXIII.---Demonstratio diapente et diatessaron in maximis superparticularibus collocari. 1215
    CAP. XXIV.---Diapente in sesquialtera, diatessaron in sesquitertia esse, tonum in sesquioctava. 1216
    CAP. XXV.---Diapason ac diapente in tripla proportione esse, bis diapason in quadrupla. Ibid.
    CAP. XXVI.---Diatessaron ac diapason non esse consonantiam secundum Pythagoricos. 1217
    CAP. XXVII.---De semitonio in quibus minimis numeris constet. 1218
    CAP. XXVIII.---Demonstrationes non esse 243 ad 256 toni medietatem. 1219
    CAP. XXIX.---De majore parte toni in quibus minimis numeris constet. 1220
    CAP. XXX.---Quibus proportionibus diapente, diapason, constent, et quoniam diapason sex tonis non constet. 1221

[Col. 1451] LIBER TERTIUS.
    CAPUT PRIMUM.---Adversus Aristoxenum demonstratio superparticularem proportionem dimidii in aequa non posse, atque ideo nec tonum. 1223
    CAP. II.---Ex sesquitertia proportione, sublatis duobus tonis, toni dimidium non relinqui. 1227
    CAP. III.---Adversum Aristoxenum demonstrationes diatessaron consonantiam ex duobus tonis et semitonio non constare, nec diapason sex tonis. Ibid.
    CAP. IV.---Diapason consonantiam a 6 tonis commate excedi, et qui sit minimus numerus commatis. 1229
    CAP. V.---Quemadmodum Philolaus tonum dividat. Ibid.
    CAP. VI.---Tonum ex duobus semitoniis ac commate constare. 1231
    CAP. VII.---Demonstratio tonum duobus semitoniis commate constare. Ibid.
    CAP. VIII.---De minoribus semitonii intervallis. 1232
    CAP. IX.---De toni partibus per consonantias sumendis. 1233
    CAP. X.---Regula sumendi semitonii. 1235
    CAP. XI.---Demonstratio Architae superparticularem in aequa dividi non posse, ejusque reprehensio. 1236
    CAP. XII.---In qua numerorum proportione sit comma, et quoniam in ea quae major sit quam 75 ad 14, mi or quam 74 ad 73. 1237
    CAP. XIII.---Quod semitonium minus maius quidem sit quam 20 ad 19, minus quam 19 1/2 ad 18 1/2. 1240
    CAP. XIV.---Semitonium-minus majus quidem esse tribus commatibus, minus vero quatuor. 1241
    CAP. XV.---Apotome majorem esse quam 4 commata, minorem quam 5. Tonum majorem quam 8, minorem quam 9. 1243
    CAP. XVI.---Superius dictorum per numeros demonstratio. 1244

LIBER QUARTUS.
    CAPUT PRIMUM.---Vocum differentias in quantitate consistere. 1245
    CAP. II.---Diversae de intervallis speculationes. 1246
    CAP. III.---Musicarum per graecas ac latinas litteras notarum nuncupatio. 1251
    CAP. IV.---Monochordi regularis partitio in genere diatonico. 1253
    CAP. V.---Monochordi notarum hyperboleon per tria genera partitio. 1256
    CAP. VI.---Ratio superius digestae descriptionis. 1259
    CAP. VII.---Monochordi notarum diezeugmenon per tria genera partitio. 1260
    CAP. VIII.---Monochordi notarum synemmenon per tria genera partitio. 1263
    CAP. IX.---Monochordi meson per tria genera partitio. 1265
    CAP. X.---Monochordi hypaton per tria genera partitio, et totius dispositio descriptionis. 1267
    HENRICI GLAREANI SPECULATIO.---Plana monochordi regularis partitio in tribus generibus. 1271
    [Col. 1452] CAP. XI.---Ratio superius dispositae descriptionis. 1273
    CAP. XII.---De stantibus et mobilibus vocibus. Ibid.
    CAP. XIII.---De consonantiarum speciebus. 1275
    CAP. XIV.---De modorum exordiis, in quo dispositio notarum per singulos modos ac voces. 1276
    CAP. XV.---Descriptio continens modorum ordinem ac differentias. 1279
    CAP. XVI.---De superius disposita modorum descriptione. 1281
    CAP. XVII.---Ratio superius dispositae modorum descriptionis. 1284
    CAP. XVIII.---Quemadmodum indubitanter musicae consonantiae aure dijudicari possint. 1285

LIBER QUINTUS.
    CAPUT PRIMUM.---De vi harmonicae, et quae sint ejus instrumenta judicii, et quonam usque sensibus oporteat credi. 1285
    CAP. II.---Quid sit harmonica regula, vel quam intentionem harmonici Pythagorici vel Aristoxenus vel Ptolemaeus esse dixere. 1288
    CAP. III.---In quo Aristoxenus vel Pythagorici vel Ptolemaeus gravitatem atque acumen constare posuerunt. Ibid.
    CAP. IV.---De sonorum differentiis Ptolemaei sententia. Ibid.
    CAP. V.---Quae voces enharmoniae sunt aptae. 1289
    CAP. VI.---Quem numerum proportionum Pythagorici statuunt. Ibid.
    CAP. VII.---Quod reprehendat Ptolemaeus Pythagoricos in numero propositionum. 1290
    CAP. VIII.---Demonstratio secundum Ptolemaeum diapason et diatessaron consonantiae. Ibid.
    CAP. IX.---Quae sit proprietas diapason consonantiae, 1291
    CAP. X.---Quibus modis Ptolemaeus consonantias statuat. 1292
    CAP. XI.---Quae sint aequisonae, vel quae consonae, vel quae emmeles. Ibid.
    CAP. XII.---Quemadmodum Aristoxenus intervallum consideret. 1293
    CAP. XIII.---Descriptio octochordi, qua ostenditur diapason consonantiam minorem esse sex tonis. Ibid.
    CAP. XIV.---Diatessarum consonantiam tetrachordo contineri. 1294
    CAP. XV.---Quomodo Aristoxenus vel tonum dividat, vel genera, ejusque divisionis dispositio. Ibid.
    CAP. XVI.---Quomodo Architas tetrachorda dividat eorumque descriptio. 1297
    CAP. XVII.---Quemadmodum Ptolemaeus et Aristoxeni et Architae tetrachordorum divisiones reprehendat. 1299
    CAP. XVIII.---Quemadmodum tetrachordorum divisionem fieri dicat oportere. 1300
    Epistola praefatoria. Ibid.
    TRANSLATIO LIBRORUM II GEOMETRIAE EUCLIDIS, AUCTORE BOETIO.




[Col. 1451] FINIS TOMI SEXAGESIMI TERTII.
