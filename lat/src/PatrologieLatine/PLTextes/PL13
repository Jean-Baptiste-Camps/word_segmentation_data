
PATROLOGIAE TOMUS XIII.

S. FELICIS II, PAPAE / FAUSTINI / MARCELLINI / S. DAMASI, PAPAE / THEODOSII MAGNI / PACATI / FILOCALI / SYLVII / S. VIGILII TRIDENTINI / LUCIFERI CALARITANI / S. PACIANI / HILARIANI / S. SIRICII, PAPAE

TOMUS UNICUS.


PARISIIS, EXCUDEBAT VRAYET, IN VIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTR. IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J. -P. MIGNE, Cursuum Completorum IN SINGULOS SCIENTIAE. ECCLESIASTICAE RAMOS EDITORE.

PATROLOGIAE TOMUS XIII.


S. FELICIS II, PAPAE,



FAUSTINI

ET

MARCELLINI,



S. DAMASI, PAPAE,



THEODOSII MAGNI,



PACATI,



FILOCALI

ET

SYLVII,



S. VIGILII TRIDENTINI,



LUCIFERI CALARITANI,



S. PACIANI,



HILARIANI,



S. SIRICII, PAPAE,



TOMUS UNICUS.


PARISIIS, EXCUDEBAT VRAYET, IN VIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


Volume title page
SANCTORUM

DAMASI PAPAE

ET

PACIANI

NECNON

LUCIFERI

EPISCOPI CALARITANI

OPERA OMNIA

JUXTA MEMORATISSIMAS MERENDAE, GALLANDI, ET FRATRUM COLETI EDITIONES RECENSITA ET EMENDATA. INTERMISCENTUR

FELICIS PAPAE II,



FAUSTINI

ET

MARCELLINI,



THEODOSII MAGNI,



PACATI,



VARIORUM,



FILOCALI,



SYLVII,



S. VIRGILII TRIDENTINI,



JULII HILARIANI,



S. SIRICII PAPAE,



UNIVERSA QUAE EXSTANT OPUSCULA,

EX GALLANDI, COUSTANTII BOLLANDISTARUMQUE COMPLETISSIMIS COLLECTIONIBUS EXCERPTA, CASTIGATA, ET NUNC PRIMUM IN UNUM VOLUMEN COADUNATA.

PARISIIS, EXCUDEBAT VRAYET, IN VIA DICTA: RUE D'AMBOISE, HORS LA BARRIERE D'ENFER, AU PETIT-MONROUGE. 1845.


ELENCHUS OPERUM QUAE IN HOC TOMO CONTINENTUR. [1Kb]


S. FELIX PAPA II.
Epistolae. 	Col. 9.



FAUSTINUS ET MARCELLINUS PRESBYTERI.
Liber de Trinitate. 	34
Faustini Fides. 	79
Faustini et Marcellini libellus precum. 	81
Rescriptum Theodosii pro Marcellino et Faustino. 	107



S. DAMASUS PAPA.
De S. Damasi opusculis et gestis. 	111
Diatribae duae illustrantes gesta quaedam pontificum Liberii et Damasi. 	281
S. Damasi Epistolae. 	347
S. Damasi Carmina. 	375
S. Damasi opera apocrypha. 	423
Catalogus Romanorum pontificum sub Liberio descriptus. 	441



THEODOSIUS MAGNUS ET PACATUS.
Panegyricus Pacati Theodosio dictus. 	471
Selecta Theodosii de religione decreta. 	521



S. VIGILIUS TRIDENTINUS.
Epistolae duae. 	549



VARII AUCTORES.
Monumenta vetera ad Arianorum historiam pertinentia. 	557



DIONYSIUS FILOCALUS ET POLEMEUS SYLVIUS.
Kalendaria antiqua. 	671



LUCIFER CALARITANUS.
Liber de Non conveniendo cum haereticis. 	767
Liber de Regibus apostaticis. 	795
Pro. S. Athanasio libri duo. 	817
Liber de Non parcendo in Deum delinquentibus. 	936
Liber Moriendum esse pro Filio Dei. 	1008



S. PACIANUS.
Epistolae tres ad Sympronianum. 	1051
Exhortatorius libellus ad poenitentiam. 	1081
Sermo de Baptismo. 	1089



Q. JULIUS HILARIANUS.
Libellus de mundi Duratione. 	1097
Expositum de die Paschae et mensis. 	1105



S. SIRICIUS PAPA.
Epistolae et decreta. 	1131





Main volume text





ANNO DOMINI CCCLV-CCCLVIII.
SANCTUS FELIX PAPA II.
(EX LABBEO, CONC. TOM. II, COL. 843-859.)
[Col. 0009]



[Col. 0009]
NOTITIA BIOGRAPHICA DE S. FELICE
EX LIBRO PONTIFICALI DAMASI PAPAE DESUMPTA.

[Col. 0009A] [a 2Kb] Felix natione Romanus, ex patre Anastasio, [b 1Kb] sedit annum unum, menses tres, dies tres. [c 1Kb] Hic declaravit Constantium filium Constantini haereticum, et secundo rebaptizatum ab Eusebio Nicomediensi juxta Nicomediam in Aquilone villa. [d 4Kb] Et pro hoc declaratu, ab eodem Constantio Constantini Augusti [Col. 0010A] filio, martyrio coronatur, et capite truncatur. Hic fecit basilicam via Aurelia milliario ab urbe secundo, cum presbyterii honore fungeretur. Et ad eamdem basilicam emit agrum circa locum, quem obtulit ecclesiae quam fecit. Hic fecit ordinationem unam in urbe Roma per mensem Decembrem, presbyteros [Col. 0011A] 21, diaconos 5, episcopos per diversa loca 19. Qui etiam [1 1Kb] passus est in civitate Corona cum multis clericis et fidelibus occulte juxta muros urbis [2 1Kb] ad lacus Trajani, tertio idus Novembris. Et exinde raptum est corpus ejus a presbyteris et clericis noctu, cum [Col. 0012A] Damaso presbytero, et sepultum est in basilica supradicta, quam ipse via Aurelia construxerat, [3 1Kb] duodecimo kalendas Decembris, milliario secundo. Et cessavit episcopatus dies triginta octo.




[Col. 0011]
EPISTOLAE ET DECRETA. (S)





[a 15Kb] 1 1Kb] EPISTOLA S. ATHANASII ET AEGYPTIORUM PONTIFICUM AD FELICEM II PAPAM. De infestationibus Arianorum.
[Col. 0011A]

[Col. 0011B] Domino beatissimo et honorabili, sancto patri Felici, sanctae sedis apostolicae urbis Romae papae, Athanasius et universi Aegyptiorum, Thebaidorum, et Libyorum episcopi, in sancta Alexandrina synodo gratia Dei congregati.

Vestro sancto suggerimus (Maurus Caesenae episc. ad S. Martinum; consess. 1 concil. Later., anno 649) apostolatui, ut nostri, more solito, sollicitudinem gerere dignemini, juxta vestram prudentissimam sapientiam, quae omnibus luce clarius manifesta est: quia apostolicis vestra beatitudo visceribus commota (Deusdedit Calaritanus ep. ad S. Martinum) super tribulatione nostra, nos omnes hortata est, ad tuitionem catholicae et apostolicae Ecclesiae in unum convenire, et de nostra oppressione canonice et [Col. 0011C] unanimiter tractare, dum constat vos una cum beato Paulo apostolo eadem compassibiliter dicere: Quis infirmatur, et ego non infirmor? Quis scandalizatur, et non ego uror (II Cor. XI, 29)? satagentes ne aliqua de his, quae vobis creditae sunt, rationabilibus ovibus a bestiis capiatur. Ideo, pater beatissime, quia semper antecessores nostri, et nos a vestra apostolica sancta sede auxilium hausimus, et nostri vos curam habere agnovimus, praefatam apostolicam et summam expetimus juxta canonum decreta sedem, ut inde auxilium capiamus, unde praedecessores nostri ordinationes et dogmata atque sublevationes ceperunt. Ad eam quoque quasi ad matrem recurrimus, ut ejus uberibus nutriamur, quoniam non potest mater oblivisci infantem suum. Sic et vos nolite [Col. 0011D] oblivisci nos vobis commissos, quoniam non levibus nos inimici nostri implicaverunt afflictionibus, [Col. 0012A] et quotidie facere moliuntur, et apprehendere, aut ferris nos constringi minantur (Stephanus Dorensis ad eumdem papam cons. 2 ejusdem synodi), nisi eorum consentiamus erroribus: quod nequaquam vobis [Col. 0012B] inconsultis agere praesumimus. Canonibus quippe jubentibus, absque Romano nos de majoribus causis nihil debere decernere pontifice. Ideoque ad propositum recurrentes, et ad bravium properantes, vestrae apostolicae sedis imploramus auxilium: quia, ut credimus, non despexit Deus preces cum lacrymis sibi oblatas servorum suorum, sed ob id vos praedecessoresque vestros, apostolicos videlicet praesules, in summitatis arca constituit, omniumque ecclesiarum eis curam habere praecepit, ut nobis succurratis, nosque tuentes, cui omne episcoporum judicium est commissum, liberare ab hostibus nostris non negligatis. Nam scimus in Nicaena magna synodo trecentorum octodecim episcoporum, ab omnibus concorditer esse roboratum, non debere absque Romani [Col. 0012C] pontificis sententia concilia celebrari (Socr., l. II, cap. 8 et 17; Soz., l. III, c. 9), nec episcopos damnari, licet haec et alia quam plura necessaria ab haereticis, qui nos quotidie infestant et perdere nituntur, ut facilius nos capere possint, sint synodica capitula incensa, nobisque sublata. Qua de re, hac inventa occasione indifferenter, omni canonica et apostolica postposita auctoritate, nos vi a propriis, vobis inconsultis, illicite expellunt sedibus: ovesque nobis a Christo Domino apostolica commissas gratia, invadunt, gradibus privant, et quod pessimum est, et omnibus Christianis legibus inimicum, interficere decertant. Vos ergo (ut semper vestrae sedi sanctae consuetudo fuit) periclitantibus subvenite, oppressos roborate, tribulatis manum porrigite, taliaque [Col. 0012D] prohibete, et leges imponite, ut apostolica doctrina, quae in Deo est, cito ad victoriam judicium [Col. 0013A] perducere valeat nostrum, nosque (apostolorum principe suffragante Petro) ab imminentibus periculis liberare. Novimus namque in jam praefata Nicaena synodo (Et habetur in epistola decr. Julii contra Orientales pro Athanasio, c. 7) generaliter esse decretum, ut nullus passim vageque episcopos, aut praesumptive lacerare, aut accusare, et qui non sunt rectae fidei, vel bonae vitae, vel clarae conversationis, aut infamare praesumat: sed prius, si erga episcopos vel auctores Ecclesiae quisquam causam habuerit, eos cum charitate mansuete conveniat, ut ab eis vulnus, unde agitur, recte sanetur: aut ipse, si secus egerit, accusator excommunicetur. Quod si ab eis nihil valuerit recte percipere, tunc primo summos adeat primates, et ipsi, tempore congruo, canonice eos [Col. 0013B] convocare debebunt (Ibid., c. 17). Qui si aut suis rebus exspoliati, aut a propriis sedibus ejecti, aut exsulantes, vel oppressi aut inique tractati fuerint, primo eruantur, et canonice restituantur (Ibid., c. 8), atque omnia sibi sublata integerrime eis legibus reddantur (Hadr. coll. 35): quoniam priusquam haec fiant (ut in praedicto constitutum est concilio), nec canonice convocari, nec [1 1Kb] distingui a quoquam possunt, quoniam nec saeculi leges haec fieri permittunt, quanto magis ecclesiasticae! Similiter et a supradictis patribus est definitum consonanter, ut si quisquam episcoporum, aut metropolitanorum, aut comprovinciales, vel judices suspectos habuerit, vestram sanctam Romanam interpellet sedem, cui ab ipso Domino potestas ligandi ac solvendi (Matth. XVI) speciali est privilegio [Col. 0013C] super alios concessa. Ipsa enim (Sergius Cypri ep. ad Theodorum papam, cons. 2 concil. Lateranensis) firmamentum a Deo fixum et immobile percepit, quoniam ipsam formam universorum titulorum lucidissimam, Dominus Jesus Christus vestram apostolicam constituit sedem. Ipsa est enim sacer [2 16Kb] vertex, in quo omnes Ecclesiae vertuntur, sustentantur, relevantur. [a 1Kb] Et sicut in Christo Christiani, et in petra, id est Christo, Petrus, Petri renovantur Ecclesiae. Tu es enim (sicut divinum veraciter testatur eloquium) Petrus, et super fundamentum tuum Ecclesiae columnae, id est, episcopi, qui Ecclesiam sustinere, et propriis humeris portare debent, tibi sunt confirmatae, tibique claves regni coelorum commisit, atque ligare et solvere potestative quae in terra et in coelis [Col. 0013D] sunt (Matth. XVI), promulgavit. Tu profanarum haeresium, et impetitorum, atque omnium infestantium depositor, ut princeps et doctor, caputque omnium orthodoxae doctrinae, et immaculatae fidei existis. Igitur ne despicias, pater, tuorum patrum pietatem, bonamque intentionem. Et sicut illi, patres et praedecessores nostros a multis liberaverunt [Col. 0014A] oppressionibus et angustiis, ita nos liberare digneris. Nam fuit semper vestrae sanctae et apostolicae sedi licentia, injuste damnatos vel excommunicatos, potestative sua auctoritate restituere; et sua eis omnia reddere, et illos, qui eos condemnaverunt, aut excommunicaverunt, apostolico punire privilegio, sicut etiam nostris et anterioribus cognovimus actum temporibus. Porro et ipsi primates, qui episcoporum et summorum ecclesiasticorum negotiorum causas suscipere debent, in praefixa Nicaena synodo sunt dinumerati, ne in posterum contentio ex hoc oriretur. O sanctissime pater patrum (Idem Sergius episc. mox cit.), abscinde blasphemias, et jactantiam vaniloquorum, et insidiantium infestationes, nos et fratres nostros opprimentium, atque perdere volentium, qui [Col. 0014B] ad vos, quasi ad caput confugimus, ut vestro suffulti auxilio liberemur, et vobis nobisque commissas Christi oves a luporum ore, Domino adminiculante, antequam deglutiantur, eripiamur. Nec enim fas est (S. Martinus papa ibidem), supplicum apostolicae sedis scripto, aut sine scripto preces oblatas despicere, sed (ut condecet, ut privilegium vestrae sedis est) et nos et illi canonicaliter convocemur, et ante vos de nostris objectionibus canonice cum omni probitate concertemus, sicut praedecessores nostri penes vestros fecerunt antecessores, et sicut canonica in praedicta sancta synodo docent instituta, et veluti palliati [3 1Kb] verbi per ventilabrum canonicae examinationis; plenam purgationem in communi consistentes auditorio, de maturis et enutrientibus catholicae Ecclesiae dogmatibus, [Col. 0014C] quae confirmant cor hominis, per participationem paternarum consequamur institutionum. Antiquis enim regulis (PP. Afr. in ep. ad Theodorum papam, cons. 2 conc. Later., an. 649 celebrati) sancitum est, ut quidquid quamvis in remotis, aut longinquis positis provinciis super episcoporum querelis, aut accusationibus ageretur, non prius tractandum vel accipiendum esset, quam ad notitiam almae sedis vestrae fuisset deductum, ut hujus auctoritate, [4 1Kb] juxta quae fuisset, pronuntiatio infirmaretur, aut firmaretur: indeque sumerent normam, unde Ecclesiae sumpsere praedicationis exordium, nec passim ab insidiatoribus columnae everterentur Ecclesiae. Certum est enim, eidem sanctae sedi vestrae, in honorem beatissimi Petri, patrum decreta peculiarem decrevisse [Col. 0014D] reverentiam Dei, pro rebus inquirendis atque determinandis, quae sollicite decet, justeque ab ipso praesulum examinari vertice apostolico, cujus sollicitudo semper fuit et est, tam mala damnare, quam probare laudanda. Quocirca humillimum vestro apostolico culmini persolventes obsequium, ut ipse Dominus praecepit, et sanctorum decreta patrum [Col. 0015A] statuerunt, cum lacrymis suggerimus, quod sine gemitu cordis reticere non valeamus. Nam in tantum a persecutoribus sanctae Dei ecclesiae, nostrisque inimicis persequimur, ut magis nos taedeat vivere, quam mori. Unde prae omnibus fatemur in tantum cor esse nostrum vulneratum (Victor Carih. in ep. ad Theodorum papam), ut propheticum illum planctum exoptemus, dicentes: Quis dabit capiti nostro aquam, aut oculis nostris fontem lacrymarum, ut sedentes, ploremus die ac nocte (Jerem. IX)? Ecce enim Ecclesia Dei non leviter perturbatur, columnaeque ejus nimis infestantur, atque a pravis amoveri hominibus nituntur. Christianorum vero voces ac gemitus episcoporum longe lateque resonant, novitates insurgunt, calumniae crescunt, persecutio grassatur, [Col. 0015B] perditio fit populorum. Vestrum est enim, nobis manum porrigere, quia vobis commissi sumus. Vestrum est nos defendere atque liberare; nostrumque est a vobis auxilium expetere, vestris parere jussionibus. Prae nimio ergo dolore et gemitu, omnia quae nobis instant, et nos infestant, [1 1Kb] necessario recordari, vobisque significare nequimus. Ideo almum vestrum exoramus apostolatum, ut super his legem, quae in memorata Nicaena synodo est promulgata, licet praedictorum insidiatorum et aliorum malorum hominum (ut facilius episcopos, Deique ministros valeant illaqueare) depravatione sit suffocata, reparetis: et quae necessaria fore cognoscitis, vestrae sanctae sedis auctoritate nos cunctosque fratres informetis, ut malorum insidias hominum, [Col. 0015C] vestra fulti auctoritate, illaesi, Domino opitulante, evadere valeamus: quia non est ovium, insidias luporum praevidere (Conc. III Rom. sub Symmacho), sed pastorum est. Scimus enim (ut semper vestrae sedis praesules, primo apostoli, deinde successores eorum fecerunt) vos universalis Ecclesiae, et maxime episcoporum, qui oculi propter contemplationem et speculationem, vocantur Domini, curam gerere, ac de revelatione et lege nostra assidue cogitare debere, sicut scriptum: Beatus vir qui meditatur in lege Domini die ac nocte (Psal. I): quae meditatio (Victor Carthag. epist. cit.) non lectione per figuram litterarum tantum conspecta, sed exuberante in vobis Christi gratia, in vestra cognoscitur conscientia immobiliter insita, et nullatenus de vestro corde [Col. 0015D] recedente lege Christi Dei Domini sacrosancta, sicut in psalmo dicit propheta: Os justi meditabitur sapientiam, et lingua ejus loquetur judicium: lex Dei ejus in corde ipsius (Psal. XXXVI): non atramento, sed spiritu Dei vivi vestra in arcana conscripta; neque in tabulis lapideis, sed in tabulis cordis carnalibus (II Cor. III), sicut beatissimi apostoli Pauli ad Corinthios missa nos docet epistola. Quibus praemissis, significamus Deo placitae paternitati vestrae, [Col. 0016A] die 17 kalendarum Augustarum [2 1Kb] , indictionis quartae, nostram humilitatem, divina gratia, suo (ut praecepit) munere praeveniente, vestris sanctis ac Deo dignis precibus in sancta Romana [3 1Kb] Ecclesia pontificalis honoris accepisse consecrationem et stolam: in quo dignitatis fastigio, ut a Deo omnipotente regamur altissimo, et a malis omnibus liberemur, ut non sacerdotale nomen tantum, sed Christi Domini Dei nostri protegente auxilio, et meritum habeamus, vestris sanctis ac Deo acceptabilibus nos commendantes orationibus, poscimus, quatenus et vestris deprecationibus pro nobis ad Deum effusis muniti, et eruditionibus bonis instructi, digni efficiamur, cum omni nobis populo Christiano commisso, illaesi, protegi velamento divino. Ad salutationem ergo [Col. 0016B] vestrae sanctae et honorandae paternitatis vice nostra, [4 1Kb] Benedictum humilem vestrum fratrem, nostrum episcopum, et Alexandrum presbyterum, Crispinum quoque diaconum, vestros famulos destinavimus, quos postulamus celerius nobis a vestra beatitudine persolvi, ut vestris cohortationibus roborati, et vestris regulis informati, inimicis videlicet compressis, ad proprias prudenter consolati valeamus Ecclesias ante hiemem, Deo propitio, remeare. Vestrum est quippe, pater sanctissime, canonica districtione (Vide finem Victoris ejusdem epistolae) sollicite, ecclesiasticae regulae adversantibus, et fratrum insidiatoribus obviare, nec permittere noviter dici, quod patrum venerabilium auctoritas omnino non censuit. Nos enim humiles corde, quae recta sunt, [Col. 0016C] adjuvante Domino, sapientes, uno vinculo charitatis vobiscum sumus constricti, veram fidem ac religionem catholicam in omnibus fortiter defensantes. Studiosius itaque a catholicis, improbis probe resistere innitendum est, ne torpentes desidia oppressi, culpae taciturnitatis teneamur obnoxii, et quasi favorem impendentes judicemur, dum adversa catholicae fidei propulsare negligimus. Unde dictum est: Negligere quippe, dum possis deturbare perversos, nihil aliud est quam fovere. Nec caret scrupulo societatis occultae, qui manifesto facinori desinit obviare. Liquet, doctor sanctissime, venenosa serpentium sine simplicitate astutia dum manifesta est dolosa inimicorum fallacia. Succurrite, quaesumus, oppressis, liberate nos de manu persequentium, [Col. 0016D] ut cum beato Job cantetis: Benedictio perituri super me veniebat, et cor viduae consolatus sum. Justitia indutus sum, et vestivi me, sicut vestimento et diademate, judicio meo. Oculus fui caeco, et pes claudo. Pater eram pauperum, et causam quam nesciebam, diligentissime investigabam. Conterebam molas iniqui, et de dentibus [5 1Kb] eorum auferebam praedam (Job XXVII), et reliqua. Nos enim quos tua maxima exspectat cura (Innoc. ep. 18 ad Alex. Antiochenum), [Col. 0017A] id est, omnes episcopi, praecipue tuum mereri debemus judicium, et non ab aliis devorari. Merito ergo nos Domini causa respicit sacerdotes, si silentio faveamus errori (Cael. ep. 1 ad Gallos). Siquidem corripiantur hujusmodi, nec sit liberum eis, pro voluntate facere judicium. Desinat novitas incessere vetustatem [1 1Kb] , desinat Ecclesiarum quietem inquietudo turbare. Nam ut omnes metropolitani vel reliqui episcopi sua odia aut vindictas in reliquos episcopos exercere non valeant, ideo nominatim in Nicaena synodo expressi sunt primates, qui reliquos episcopos audire et judicare debeant, ne ulla fraus in judicio episcoporum possit irruere. Vos ergo, qui in summa specula gratia Dei estis positi, attendere eos et opprimere oportet, qui in fratres [Col. 0017B] seditiones et scandala excitant (Steph. Dorensis ad syn. Later. ann. 619). Ideoque exoramus, ut minime despiciatis humilitatis nostrae et omnium orientalium orthodoxorum sacerdotum et populorum afflictiones [2 1Kb] , et deprecationes cum lacrymis oblatas, sed sicut luminaria universo mundo, verbum vitae retinentes, introductas exstinguite tenebras nefandissimorum insidiatorum, temporibus etiam nostris procaciter germinatas, quatenus funditus exstincta hujusmodi caligine, lucifer nobis resplendeat per vos, sanctissime pater, et dogmatica definitio ubique omnes laetificans, quam gloriosi Ecclesiae sanctae patres per propria piissima dogmata in aeternae vitae firmam haereditatem praedicasse noscuntur.

[Col. 0017C] Incolumem te et beneplacitum Deo (Sergius Cyp. ep. ad Theod. papam supra cit.), sanctissime pater patrum, orantem pro nobis, Dominus custodiat in aevum. Amen.



[3 1Kb] EPISTOLA I FELICIS PAPAE II. RESCRIPTUM AD EPISCOPOS IN ALEXANDRINA SYNODO CONGREGATOS.

I. Ut nemo episcopum penes arbitros saeculares accuset. ---II. Si quis adversus episcopum causam habuerit. ---III. De eadem.---IV. De episcopis rebus suis exspoliatis, aut a sede pulsis.---V. Infames et sacrilegos ad testimonium non admittendos.---VI. Si episcopus vocatus ad concilium, ire non potuerit.--- VII. De causis quae legibus non continentur, vel prohibitae [Col. 0017D] noscuntur.---VIII. De accusationibus episcoporum, et rerum suarum ablatarum redintegratione.--- IX. Quibus non liceat accusare, vel testificari.--- X. De eadem re.---XI. De personis accusatorum.--- XII. De primatibus et metropolitanis.---XIII. De accusationibus episcoporum, et ineptitudine accusantium. ---XIV. Qui non debeant admitti ad accusationem. ---XV. De eadem re.---XVI. Licere in ecclesiasticis negotiis, dicta causa et finita, recedere, quod in saecularibus non licet.---XVII. De accusationibus [Col. 0018A] episcoporum.---XVIII. De non terminandis causis episcoporum absque auctoritate Romani pontificis.--- XIX. Si episcopus a comprovincialibus, vel a metropolitano senserit se praegravari.---XX. De judiciis episcoporum, et de tempore concesso ad praeparandum, et comparandum.---XXI. De judicibus et accusatoribus, quales debeant esse.

Reverendissimis atque dilectissimis fratribus, Athanasio et universis Aegyptiorum, Thebaidorum, Libyorum episcopis, in sancta Alexandrina synodo congregatis, Felix almae Romanae urbis et universalis Ecclesiae episcopus, et sancta synodus, quae in urbem Romam convenit, in Domino salutem.

Sacram vestram synodicam epistolam, per gratiam [Col. 0018B] sancti Spiritus, et Deo placitum studium conscriptam, vestrae a Deo honorandae sanctitatis gratia libenter suscepimus, atque instanter in synodo recitari per singula jussimus, et omnes intente ejus colligere verba praecepimus: super quae dum laetari sperabamus et cupiebamus, versa est in luctum cithara nostra, cantatio in plorationem, et omne totius synodi gaudium in moerorem translatum est (Job. XXX): quia non decuerat, ut hi qui corpus Christi quotidie proprio conficiunt ore (S. Hier. in ep. ad Nepotianum), tantam paterentur persecutionem, quoniam Dominus Deus noster salutem providens generis humani, mandavit persecutiones non fieri, neque fluctuationes inferri, nec invideri laborantibus in agro dominico, neque dispensatores [Col. 0018C] magni regis vexari aut expelli. Quiescite, inquit sancta magna Nicaena synodus (6, quaest. 1), et nolite persequi eos qui Deo perfecte ministrant, et sincera voluntate Dei superni mandata custodiunt, et nostris legibus subjugantur; quia nec decet, nec ordo patitur, ut iniqui et carnales, spirituales persequantur. Omnis enim qui resistit alicui, nunc vertendo, nunc celando veritatem, mentitur adversus eum, contra quem litigat. Et qui infestus est alicui, omnia sicut hostis agit, et insuper loqui contendit. Vos enim monemus, fratres, in speculis esse debere, ut in quantum potestis, et Dominus auxilium dederit, talibus nostra apostolica, vestraque auctoritate resistatis, nec quisquam vestrum a fratris auxilio se subtrahat, sed pro viribus praestet [Col. 0018D] adminiculum. Quoniam, licet pauci sitis, si unanimes fueritis, nullatenus, justitia suffragante, Domino quoque opem ferente, superabimini, quia funiculus triplex difficile rumpitur (Eccles. IV). Nam si officiis saecularibus humana lex subvenit (S. Greg. ep. 120 lib. VII), quanto magis ecclesiasticis et Domini sacerdotibus, maximeque pontificibus, qui pupillae oculorum Domini nuncupantur, divina atque catholica lex suffragari debet! Ait enim divinum de episcopis eloquium: Qui vos tangit, tangit [Col. 0019A] pupillam oculi mei (Zachar. II). Et si saeculares humana multipliciter explorantur homines lege, et requisitiones atque induciae [1 1Kb] ejus multorum mensium conceduntur, ne injuste damnentur: quanto magis episcopis, qui proximiores sunt Deo, et super hos constituti, positique in coelesti militia, quae impensius ponderanda est, tempora sunt concedenda multo ampliora, ne a quibusdam graventur, opprimantur, vel subito damnentur! Incipiamus ergo (Innoc. ep. 2), adjuvante Deo, et sancto Petro apostolo, per quem apostolatus et episcopatus in Christo coepit exordium, quoniam plures saepe emerserunt causae, quae in quibusdam non erant causae, sed crimina: quia magis ut comperimus, iniquitate, quam charitate fratribus sunt impositae; [Col. 0019B] et ut de caetero sollicitudo sit ne talia eveniant, capitula quaedam a sanctis patribus tam in Nicaena synodo, quam et in hac sede constituta, ponamus, quibus fratres et coepiscopi nostri fulti, insidias inimicorum, auxiliante Domino, valeant evadere, et prout Dominus posse dederit, paucioribus verbis tantorum malorum imitemur compendium (Idem papa ep. 7), et strictim, quae in volumine litterarum vestrarum comperimus, retractemus, et alia nonnulla instantis temporis necessaria, prout petitis, ponamus.

I. Est namque synodicis decretum institutis (Carth. III, c. 9; Milev. 19, Agath. Aur., etc.) ut nemo episcopum penes saeculares arbitros accuset, sed apud summos primates.

II. Si quis adversus episcopum causam habuerit, [Col. 0019C] non prius aliquos episcopos adeat, ut eum accuset, quam familiariter ei suam indicet querelam, et ab eo aut justam emendationem, aut rationabilem percipiat excusationem, ipsa nos instruente veritate: Si peccaverit in te frater tuus, vade, et corripe eum inter te et ipsum solum (Matth. XVIII). Si te audierit, lucratus es fratrem tuum. Si te non audierit, adhibe duos vel tres tecum: et si non hos audierit, dic Ecclesiae (Luc. XVII), id est, accusa eum publice [2 1Kb] , et non prius, et reliqua.

III. Si quis episcopum post haec elegerit accusare, summis primatibus episcoporum suam indicet causam, et non saecularibus, qui magis ad pacem quam ad judicium eos revocent (Carth. IV, c. 26), ut charitas in omnibus et ab omnibus custodiatur. Si primates [Col. 0019D] (5, qu. 2) accusatores episcoporum cum eis pacificare familiariter minime potuerint, tum tempore legitimo eos ad synodum canonice convocatam, non infra angusta tempora, canonice convocent, et non prius quam eis per scripta significent quid eis opponitur, ut ad responsionem praeparati adveniant. Nam si aut vi (Concil. Roman. V, sub Symmacho), aut timore ejecti, aut suis rebus exspoliati fuerint, nec canonice evocari ad synodum possunt, nec respondere aemulis debent, antequam canonice restituantur, et sua eis omnia legaliter reddantur.

[Col. 0020A] IV. Si quis episcoporum fuerit suis rebus exspoliatus, aut a sua ecclesia vi aut timore expulsus, quod omni Christiano nomini est inimicum, oportet et decet [3 1Kb] episcoporum propositum semper prima fronte cedere, ut omnia quae ei ablata sunt, potestati ejus legaliter reddantur, et praesul prius restituatur, et postea non statim, sed diu et per spatiosa tempora suis potestative dispositis, et ad suam necessitatem praeparatis, ad tempus veniat ad causam: et si juste visum fuerit, accusatoribus respondeat suis [4 1Kb] .

V. Nulli infami (ex Aniano) atque sacrilego de quocumque liceat negotio adversus religiosum Christianum, quamvis humilis servilisque persona sit, testimonium dicere, nec de qualibet re, actione, aut inscriptione [Col. 0020B] Christianum impetere.

VI. Si quis episcopus legitime accusatus, et supradicto ordine ad concilium canonice convocatus fuerit, absque ulla trepidatione ire debebit; et si ire non potuerit (Hadr. c. 5), pro se legatum ad synodum mittat.

VII. Nullae causae a judicibus ecclesiasticis audientur (Idem, c. 11), quae legibus non continentur, vel quae prohibitae esse noscuntur.

VIII. Si quis aliter non acquieverit, nisi ut episcopum accuset, supra taxato hoc tenore agere debebit, quia aliter rata non potest accusatio exsistere. Tunc primo accusati causam accusator apud primates canonice deferat (Carth. III, 7). Nec a communione prohibeatur accusatus, nisi ad electorum judicium [Col. 0020C] canonice convocatus, infra tres aut sex vel plures menses pro suis rationem redditurus venire distulerit. Quod si probare potuerit, quod non noluerit, sed non potuerit venire, nihil ei nocebit. Ille vero, qui vi aut timore a sede pulsus, aut suis rebus exspoliatus fuerit, non prius vocetur ad synodum, quam ei omnia legibus redintegrantur. Et tamdiu in sede propria pacifice et potestative cuncta disponens resideat (Rom. V, sub Symmacho), quamdiu expulsus vel exspoliatus carere visus est rebus (3, qu. 2; et in decret. Ivo., lib. XLIII, q. 3). Cum autem ad judicium venerit, si voluerit et necesse fuerit, induciae ei petenti a patribus constitutae, absque impedimento concedantur, et judices a se electi tribuantur, ut in loco unde est ille qui accusatur, aut [Col. 0020D] si alibi alicujus temerariae multitudinis vim metuerit, locum sibi congruum eligat, quo absque timore suos, si necessitas exposcerit, testes habere (Conc. Afric. c. 30), et absque impedimento suam canonice sententiam finire valeat, quia multa per subreptionem evenire solent.

IX. Ut testificandi, vel accusandi licentia denegetur his qui Christianae religionis et nominis dignitatem, et suae legis vel sui propositi normam, aut regulariter prohibita, neglexerint (Anianus in c. 1 tit. 7, l. XVI Cod. Theod.).

[Col. 0021A] X. Multum derogatio praevalet quando derogatori creditur (Trip. III, 8; ex Socr. I, 31). Ideo variis detrectationibus atque accusationibus non decet labefactari primatem, sed magis patrum regulis roborari (Dam. ep. ad Illyricos apud Theodor., II, 22). Nec facile aut indifferenter suscipere accusationes praesumat, dicente Domino: Non suspicias vocem mendacii (Exod. XXIV); sed prius probare debet suspicionem et causam, aut quo animo hoc faciat, et postmodum suspicere: quia veritatis professionem (An. in lib. V Sent. Pauli, tit. 45, sent. 2), propinquitatis, inimicitiae, timoris, amoris, odii et cupiditatis intentio impedire, et adversa fratribus irrogare solet.

XI. Personae (Hadr., 4 et 15) accusantium tales [Col. 0021B] esse debent, quarum fides et conversatio et vita probabilis et absque reprehensione sit, et quae omni careant suspicione: quia et hoc, te praesente, ut bene nosti, in Nicaena synodo, propter malorum hominum infestationem, ab omnibus diffinitum est, licet pravorum hominum insidiis sint haec et alia quamplura deleta [1 1Kb] .

XII. Primates illi, et non alii sint, quam in Nicaena synodo sunt constituti. Reliqui vero, qui metropoles tenent sedes (Hadr. coll. 23), archiepiscopi vocantur, et non primates, salva in omnibus apostolicae sedis dignitate, quae ei ab ipso Domino est concessa, et postea a sanctis patribus roborata.

XIII. Primo semper (Idem c. 15) in omni episcoporum accusatione, vita, persona et conversatio accusantium [Col. 0021C] enucleatim inquiratur: et postmodum ea quae objiciuntur, fideliter pertractentur: quoniam nihil aliter fieri [2 1Kb] debet, nisi impetitorum prius requiratur fides, personae, vita et actus discutiantur: quia non debet, pravorum aut insidiantium hominum pernicie, vita lacerari innocentium. Sane saepissime boni a malis persequuntur, qui non cessant suis [3 1Kb] calamitatibus aliis derogare. Ideo summopere providendum est ne haec fiant.

XIV. Nullus servus (Carth. VII, c. 2), nullus libertus, nullus infidus, nullus criminibus irretitus, nullus calumniator, nullus qui inimicitiis studet, nullus qui frequenter litigat (Hadr. 11 et 50, ex Carthaginensibus IV, 58, et VII, 2), et ad accusandum vel detrahendum est facilis, nulla infamis persona, vel omnes, quos ad accusanda [Col. 0021D] crimina publica leges publicae non admittunt, permittantur episcopos accusare; quoniam accusatores et accusationes, quas leges saeculi non recipiunt, qua ratione sacerdotalis eas recipere debet ordo, invenire nequeo, cum haec et in Nicaena synodo prohibita sint, et illi magis ab istis, non isti ab illis judicari debeant; et apostolus dicat: Spiritualis judicat omnia, ipse vero a nemine judicatur. (II Cor. II).

XV. Haeretici, a quibus nimium opprimimur, excommunicatique, homicidae, malefici, fures, sacrilegi, [Col. 0022A] raptores, venefici, adulteri, et qui raptum fecerint, vel falsum testimonium dixerint, seu qui ad sortilegos magosque concurrerint (Hadr. coll. 63), nullatenus ad accusationem vel ad testimonium erunt admittendi.

XVI. Nec ita in ecclesiasticis agendum est negotiis, sicut in saecularibus (S. Leo, ep. 54). Nam in saecularibus postquam legibus vocatus venerit, et in foro decertare coeperit aliquis, non licet ante peractam causam recedere: in ecclesiasticis vero, dicta causa, recedere licet, si necesse fuerit, aut si se praegravari viderit.

XVII. Quoties episcopus (Hadr. 27) super certis accusatur criminibus, si tales fuerint accusatores, qui juste et canonice recipi debeant, legitima in synodo, [Col. 0022B] suo in tempore congregata, ab omnibus canonice audiatur, qui sunt in provinciis, episcopis. Quod si legitimi non fuerint accusatores, non fatigetur episcopus: quia sacerdotes ad sacrificandum vacare debent, non ad litigandum. Nec illi, qui throni Dei vocantur (conc. Tolet. XI, c. 5), pravorum hominum insidiis turbari debent, sed libere Christo Domino famulari.

XVIII. Quamquam comprovincialibus episcopis una cum eorum metropolitano, suae provinciae causas episcoporum liceat charitative et concorditer agitare, non tamen (sicut in praedicta, te praesente, constitutum est synodo) licet definire absque Romani pontificis auctoritate. Quod si secus a quibusdam praesumptum fuerit, ipsi qui hoc egerint, suae praesumptionis [Col. 0022C] suscipiant damnum: et illi, qui ab eis perperam excommunicati aut damnati fuerint, auctoritate hujus sanctae sedis, et beati praeceptoris nostri clavigeri Petri potestate solvantur, atque restituantur. Ipse enim ait Dominus: Quaecumque solveris super terram, erunt soluta et in coelis (Matth. XVI).

XIX. Quoties episcopi se a suis comprovincialibus, (Hadr. 6 et 18, ex can. 7 conc. Sardicensis) vel a metropolitano putaverint praegravari, aut eos suspectos habuerint, mox Romanam appellent sedem, ad quam eos absque ulla detentione, aut suarum rerum ablatione, libere ire liceat. Et dum praedictam Romanam matrem appellaverint Ecclesiam, aut ab ea se audiri exposcerint, nullus eos aut excommunicare, aut eorum sedes subripere, aut eorum res auferre, [Col. 0022D] aut aliquam eis vim inferre praesumat, antequam eorum causa Romani pontificis auctoritate finiatur. Quod si aliter a quoquam praesumptum fuerit, nihil erit, sed viribus carebit. Nam nec hoc perperam praesumimus, sed et ipsum in Nicaena synodo constitutum, et antecessores nostros egisse, bene, Athanasi, nosti: quoniam quando tu et Paulus Constantinopolitanus, Asclepius [4 1Kb] Gazae, et Lucianus Adrianopolites, ab Orientalibus episcopis, inconsulto sanctae memoriae Julio praedecessore nostro, damnati estis, et ad eum quasi ad totius orbis caput (ut semper [Col. 0023A] huic sedi sanctae licitum fuit) confugistis, cognita eorum nequitia (Trip. IV, 15, ex Soz. III, 7), et vestra justitia, vos in communionem suscepit, et omnium vestrum curam gerens, propter sedis propriae dignitatem, suas singulis reddens ecclesias. Orientalibus scripsit, culpans eos, quod non recte tractassent viros inculpabiles de suis ecclesiis expellentes, et constituta Nicaeni concilii minime conservantes. E quibus ad certum diem nonnullos sibimet adesse praecepit, ut de talibus praesumptionibus certam redderent rationem, et coram eis ostenderet, justum se super eis protulisse decretum. Interminatus est etiam non talia deinceps fratres esse passuros, et nisi ab hujusmodi praesumptionibus cessarent, a propriis esse gradibus eos recessuros. Tali enim hujus sanctae sedis [Col. 0023B] privilegio tu et fratres tui proprias recepistis ecclesias, cum omnibus sibi pertinentibus. His enim et aliis quam plurimis documentis manifestum est, nullum damnari, aut suis exspoliari rebus debere episcopum, qui hanc sanctam sedem interpellaverit, aut sibi defensatricem adsciverit, donec judicium de eo nostrae apostolicae auctoritatis (Mart. I, consess. 2 conc. Later.), hoc est, principis apostolorum Petri agnoscat, quia solummodo Christus Jesus huic sanctae sedi, id est, apostolicae, facere commisit, utpote quoniam solus atque prae omnibus praefatus princeps apostolorum creditus est, atque percipere meruit a rege regum Christo Deo claves regni coelorum (Matth. XVI).

XX. De induciis vero episcoporum (In decret. [Col. 0023C] Ivo. lib. IV), super quibus consuluistis, diversas a patribus regulas invenimus institutas. Quidam enim ad repellenda impetitorum machinamenta, et suas praeparandas responsiones, et testes confirmandos, et consilia episcoporum atque amicorum quaerenda, annum aut sex mandaverunt menses concedi, quidam autem annum, in quo plurimi concordant. Minus vero (Vide conc. Carth. III, cap. 7) quam sex menses non [1 1Kb] reperi, quia et laicis haec indulta sunt, quanto magis Domini sacerdotibus! Nam et a nostris antecessoribus, atque reliquis sanctis patribus multoties inhibitum est, ne quis Domini sacerdotibus detractationes irroget; quanto magis accusationes, non ex radice charitatis prolatas [2 1Kb] ! Quiescite, inquiunt, et nolite persequi eos, qui perfecte Deo ministrant, quorum [Col. 0023D] orationibus et terrena bella sedantur, et recedentium a Deo angelorum pelluntur incursus, quique omnes daemones, qui corrupti sunt, precum assiduitate confundunt (Trip. VII, 9). Induciae namque non sub angusto tempore, sed sub longo spatio concedendae sunt, ut accusati se praeparare, et universos communicatores in provinciis positos convenire, testes praeparare, atque contra insidiatores se pleniter armare valeant.

XXI. Judices enim et accusatores esse debent, qui omni careant suspicione (Hadr., 15), et ex radice [Col. 0024A] charitatis suam desiderent promere sententiam. His ergo tam legaliter (Trip. IX, 14, ex Theod. V, 9), quam et canonice prolatis, etiam omnium Christianorum reverentiam congaudere deposcimus, spirituali intercedente dilectione et timore dominico, per quem humana removetur offensio, et ecclesiarum aedificatio praeponitur universis, ut magis universi ad aedificationem fratrum laborent, quam ad damnationem; quoniam ait dominus: In hoc cognoscent omnes, quia mei estis discipuli, si dilectionem habueritis ad invicem (Joan. XIII). Jam enim formam dedimus (Damasus, epist. 2, ex Trip. IX, 15; ex Theod. V, 10), et a praedecessoribus nostris datam esse cognovimus, ut si quis se agnoverit Christianum, illud servet quod ab apostolis noscitur esse contraditum, dicente [Col. 0024B] apostolo Paulo: Si quis vobis annuntiaverit praeter quod accepistis, anathema sit (Galat. I). Christus enim Dei filius, Dominus noster, humano generi propria passione salutem plenissimam condonavit, ut nos liberaret (Rom. VIII). Et si Deus in tantum nos dilexit, ut etiam proprio filio non parceret, sed pro nobis omnibus illum traderet, ut nos liberaret: ut quid nos non diligimus fratres, aut eos temere judicamus, cum praedictus dicat apostolus: Nolite judicare invicem, sed hoc magis judicate, ne ponatis offendiculum fratri, vel scandalum (Rom. XIV). Nam si illi qui fratres diligunt, ex Deo nati sunt, et vident Deum: quid ergo erunt illi, qui eos persequuntur, et eos detrahendo, machinando, accusando, infestando, damnare moliuntur? Si illi filii Dei, procul [Col. 0024C] dubio hi filii sunt diaboli, qui semper, sicut leo rugiens circuit, quaerens quem devoret (I Pet. V), ita fratres insequuntur, ut perdant. Qui vero adjuvare fratres refugiunt, majus peccatorum onus acquirunt, et fraternitatis solatio rei exsistunt. Vae, inquit propheta, qui potum dat amico suo, mittens fel suum (Abac. II). Et iterum sapientissimus Salomon ait: Quoniam qui loquitur iniqua, non potest latere, nec praeteriet illum corripiens judicium. In cogitationibus [3 1Kb] enim impii interrogatio erit: sermonum autem illius ad Deum perveniet auditio, ad correptionem iniquitatum illius: quoniam auris zeli audit omnia, et tumultus murmurantium non abscondetur (Sap. I). Haec enim si amplecti voluissent proprio et sano sensu, ad reprobum minime laberentur, sed per Dei timorem sermonum [Col. 0024D] suorum praecaventes custodiam, piam sanctorum Patrum definitionem sine quadam nocumenti praesumptione utique conservarent: quoniam dicit sacrum eloquium: Consilium bonum conservabit te, et mens bona custodiet te (Prov. II). Non enim de fontibus (Maurus Caesenas, ep. in eodem conc.) salutiferis spiritualiter ad acquisitionem aeternae vitae procedunt tales accusationes et detractiones, atque ideo competenter nos B. Paulus admonens, ait: Non debere plus sapere, quam oportet sapere, sed sapere ad sobrietatem (Rom. XII). In definitione pietatis perduremus. [Col. 0025A] Qui enim hanc praetereunt, non tantum ipsi sunt decidentes a corroboratione sua, sed insipientiae suae dereliquerunt omnibus memoriam, ut in his, in quibus peccaverunt, minime latere potuissent. Gloria enim et contumelia in loquela: et in lingua hominis, casus illius est (Eccles. V). Ideoque conveniens est, hanc quidem ostensionem reprehensionum illorum nostris actibus inseri, ne ulterius jam talia patiamini, seminantibus illis zizania et scandala, sed laetari in officiis et dogmatibus vestris mereamini. Igitur erubescant talia, et [1 1Kb] hujusmodi blasphemia subtrahere festinent, si noluerint a sacerdotali nostro collegio segregari, et a Christiani populi societate divelli. Licet namque de his plura et pernecessaria, quae in decretis sedis apostolicae et ab apostolis [Col. 0025B] eorumque successoribus, nostris videlicet praedecessoribus, statuta inveniuntur, dicere et conscribere potuissemus, tamen melius nobis visum est, ut epistolam oratione claudamus (Julius ad ecclesiam Alex. Trip. IV, 29). Deus omnipotens, et hujus unigenitus filius et Salvator noster Jesus Christus, hoc vobis tribuat incitamentum, ut omnibus fratribus et coepiscopis nostris, quibuscumque tribulationibus laborantibus, totis succurratis viribus, et cum eis compatientes, crucem ejusdem Domini Salvatoris portetis, ut veri ipsius discipuli coram omnibus appareatis, ut et vos, et qui vobiscum sunt, hic et in futuro possideatis meliora, quae oculus non vidit, nec in cor hominis ascenderunt, quae praeparavit Deus diligentibus se (I Cor. II), per Dominum nostrum Jesum Christum, [Col. 0025C] per quem et cum quo omnipotenti Deo Patri gloria in saecula saeculorum, amen. Valere vos opto, fratres charissimi. Data idibus Februarii, [2 1Kb] Agario et Juliano viris clarissimis consulibus.



EPISTOLA II FELICIS PAPAE II AD EOSDEM ET AD RELIQUOS DOMINI SACERDOTES. De patienti sufferentia persecutionum et tribulationum.

Felix sanctae universalis Ecclesiae papa, atque per gratiam Dei catholicae et apostolicae Ecclesiae urbis Romae episcopus, una cum sancto concilio nostro reverentissimorum sacerdotum, huc nobiscum convenientium (Martinus I papa in synodica conc. Later.), in confirmatione piissimorum catholicae [Col. 0025D] Ecclesiae dogmatum, et revelatione oppressorum fratrum, coepiscoporum videlicet nostrorum, qui rectam Nicaeni concilii tenent fidem, et qui fratres non infestant, universis spiritualibus fratribus nostris, et reliquis in sacerdotali collegio Domino consecratis, atque omni plenitudini Ecclesiae catholicae.

Gratia vobis et pax multiplicetur in confortatione et sancti Spiritus communione quatenus in eo proficientes, a gloria in gloriam, virtutes annuntiemus ejus, qui de tenebris nos vocavit in admirabile lumen suum (I Pet. II), apud quem non est transmutatio, [Col. 0026A] nec [3 1Kb] vicissitudinis obumbratio. Portare, fratres, hortamur (Jac. I), persecutiones et tribulationes patienter, ut ejus inveniamini filii, quem quotidie patrem vocatis Deum in coelis; et in eo vincatis omnia, qui propter nos vicit omnia: Qui etiam proprio filio suo non pepercit, sed pro nobis omnibus tradidit illum (Rom. VIII). Imitatores quoque Dei convenit in omni verbo et opere imitari Deum (Maximus Aquileiensis, cons. 4 ejusdem conc. Later. anno 649 celebrati). Ideoque illud oportet nos dicere, quod ipse de se perhibuit Dominus: Veniet princeps hujus mundi, et in me nihil inveniet (Joan. XIV). Venerunt et illi qui vos et nos persequuntur, quia vos sine nobis persequi non possunt, quoniam unius Dei membra sumus, et unum illius sacerdotium per ejus sanctificationem [Col. 0026B] retinemus, et in nobis de suis nihil invenerunt: quia quidquid sumus, gratia Dei sumus, licet propterea calumniari nos irrationabiliter studuerint, quod facere solent inimici, suam ex hoc cooperire dementiam properantes, quatenus per mendacium veritatem valeant obumbrare. Scripsi enim vobis, inquit beatus apostolus, per multas lacrymas, non ut contristemini, sed ut sciatis, quam charitatem abundantius habeo in vobis (I Cor. II). Etenim detrahentibus detrahere (Deusdedit Calaritanus ep. ibidem) non est bonum, [4 1Kb] ut non ad ea quae scripta sunt, commoti, injuriae certamen efficiamus. Non debemus omnino timere opprobrium hominum (Martinus I, cons. 3 ibidem), neque eorum exprobrationibus vinci, quoniam hoc nobis Dominus jubet per Isaiam [Col. 0026C] prophetam, dicens: Audite me, qui scitis judicium, populus meus, in quorum cordibus lex mea est (Isa. LI). Nolite timere opprobrium hominum, et blasphemias eorum ne timeatis (Psal. XLIII). Considerantes etiam quod in psalmo scriptum est: Nonne Deus requiret ista? Ipse enim novit abscondita cordis, et cogitationes talium hominum, quoniam vanae sunt. Vana autem locutus est unusquisque ad proximum suum, et labia dolosa in corde, et corde locuti sunt mala. Sed disperdet dominus universa labia dolosa, et linguam magniloquam. Qui dixerunt, labia nostra a nobis sunt: quis noster dominus est (Psal. XI)? Nam si haec in memoria retinerent, minime ad tantam prosilirent iniquitatem. Non enim (ejusdem papae verba) per probabilem et paternam doctrinam hoc faciunt, sed ut [Col. 0026D] suam exerceant in servos Dei vindictam. Scriptum namque est: Via stulti recta in oculis ejus. Et sunt viae, quae videntur homini justae, novissima autem earum deducunt ad mortem (Prov. XII, XIV). Nos enim qui haec patimur, judicio Dei (Conc. Rom. III, sub Symmacho) haec reservare debemus, qui reddet unicuique secundum opera sua (Jerem. XV). Qui etiam per ministros suos intonuit, dicens: Mihi vindictam, ego retribuam (Rom. XII). Vos enim in recta fide, et pura ac bona succurrite voluntate vicissim, nec aliquis a supplemento fratris subtrahat manum: quoniam in hoc, ait Dominus, cognoscent omnes, quia [Col. 0027A] mei estis discipuli, si dilectionem habueritis ad invicem (Joan. XIII). Unde et ipse per prophetam loquitur, dicens: Ecce quam bonum, et quam jucundum, habitare fratres in unum (Psal. CXXXII). Spirituali dico (Paulus CP. ep. Monothelita ad Theodorum papam cons. 4 conc. Later.) habitaculo et concordia, quae in Deo est, et unitate fidei hujus delectabilis, secundum veritatem inhabitaculi, [1 1Kb] quae videlicet in Aaron magis decorabatur, atque sacerdotalem induentibus dignitatem, sicut unguentum super caput, principalem intellectum irrigans, et usque ad ipsam extremam scientiam deducens. In hoc enim habitaculo benedictionem et aeternam vitam promisit Dominus. Hujus ergo propheticae vaticinationis meritum amplectentes, fraternam praesentem syllabam [Col. 0027B] exposuimus, nostra propter charitatem minime quaerentes, aut quaesituri. Non enim detrahentibus bonum est detrahere, aut palo, secundum vulgarem fabulam, excutere palum. Absit. Non sunt nostra ista: quapropter haec avertat divinitas. Non sunt edocti habitus nostri ita vincere, sed in patientia longanimitatis et spiritu humilitatis: quia sicut per duritiam minime (ut prophetice dicamus) purgatur nigella (Dan. III), ita nec pacis soporatus fructus intelligentiae per asperitatem exprimitur. Propter hoc enim et verborum supportavimus colaphos, ut vel paulatim valeamus eum imitari, qui propter nos se humiliare dignatus est, et extremae illius ultionis per hanc plagam verba declinemus. Audiamus ergo, et consentiamus Ecclesiae oratori, qui per linguam [Col. 0027C] Spiritus sancti clara voce exclamat, dicens: Omnia vobis in charitate fiant (I Cor. XVI). Ergo sive quaerimus, sive tantummodo dicimus, et tantummodo audimur, charitas intercedat. Ars aliqua existat ad compositionem concordiae boni et conjunctionem. Oportet enim, de Deo quaerentibus nobis spiritu rectitudinis mentis nostrae dinumerantes intentiones templum pacifice inhabitare in eum propter Dominum, qui per prophetam locutus est: Quaerens quaere, et apud me habita (Isa. XXI, juxta LXX). Speculum enim dedit nos Deus populo suo, et oportet eos, qui a Deo sunt deputati sacerdotium adipisci, ita in humilitate gressuum mentis adinvicem tendere, ut in melius aedificentur hi, qui ad nos respiciunt, quam (quod dicere [2 1Kb] piget) per nostram discordiam [Col. 0027D] semitam pedum eorum concutere. Ad concordiam inclinemus nos ipsos, [3 1Kb] et unum in charitate sapiamus. Humilitatem veneremur, per quam apprehendi solet altitudo spiritus. Si enim amplius usque adhuc taciturnitatem, quam verborum garrulitatem [4 1Kb] dileximus, hoc quidem bene habere arbitrati sumus, ne scriptis vestris reciproca respondentibus, [Col. 0028A] injuriae fomitem exhortemur, et pusillanimitate dijudicemur ab eo, qui omnia ad charitatem dirigere promulgavit. Oravimus vero et tunc ostium circumstantiae labiis nostris imponi, et verbum insonitum concipere potius quam [5 1Kb] verbum sonabile: et hoc tamen mihi donum est a domino, et factus sum sicut homo non audiens, et non habens in ore suo redargutiones (Psal. XVII). Sed quia tempus est loquendi et tempus tacendi (Eccles. III), aperio verbum, et claudo ostium per taciturnitatem, competenter exorans: Domine, labia mea aperies, et respondeam exprobrantibus mihi verbum (Psal. L, CXVIII). Licet enim tacuissemus, non semper tamen tacebimus, adaperiente nobis domino claves verbi. Igitur directi in praesenti a beatitudine fraternitatis vestrae apocrisarii, [Col. 0028B] post multas factas inter nos de ecclesiastica requisitione dissonantes sermocinationes, in fine ad hoc pervenerunt, admonentes nos atque hortantes interpretari unius veri Christi Dei nostri voluntatis intellectum, atque hujusmodi interpretationem destinare vestrae sacratissimae venerationi. Nos autem acceptam habentes bonae conscientiae praedictorum venerabilium virorum admonitionem, cognoscentes autem et quae principatus apostolorum summitas docet (I Pet. III), paratos esse ad satisfactionem omni poscenti verbum de spe, quae in nobis est, secundum Dei timorem, mansuetudinemque ad bonam scientiam temperantes, super tali tantummodo requisitione mentem nostram per has syllabas exponimus, superfluam exercitationem et altercationem [Col. 0028C] verborum, propter satietatem et praesentis temporis incongruitatem, declinantes ac praecaventes, nihil omnino aliud intelligentes, aut proferentes vel dicentes, quam quod audivimus et cognovimus a sanctis et universalibus magnis apostolis, eorumque successoribus, et patres nostri enarraverunt nobis, et audientes praedicavimus, ad supernam tendentes vocationem. Nostrum est studium, ubi pacis constitutio manet his, qui in stadio pietatis sunt, bene unica gloria intercessori tribuitur et corona. Deo manifestati sumus, qui judicat omnia, et comprobat. Non jurgialiter stamus, non ad contradictionem respicimus, nec favorem inanem amplectimur: sed in verbo Dei proposito, hujusmodi requisitionis resolutionem fecisse dignoscimur, confidentes quoniam pacis [Col. 0028D] Dominus Deus ad alterutrum nostrorum unitatem et dilectionem conservabit in gloria ejus benignissimae majestatis. Omnem cum vestra beatitudine in Christo existentem fraternitatem, tam nos, quam qui nobiscum sunt, multum salutamus. Data 8 kalend. Novembris, Philemone [6 1Kb] et Attico viris clarissimis consulibus.




ANNO DOMINI CCCLXVIII-CCCLXXXIV.
FAUSTINUS ET MARCELLINUS PRESBYTERI.



PROLEGOMENA.
[Col. 0029]



[Col. 0029A]
DE FAUSTINO ET MARCELLINO.
(Ex Galland. Bibl., t. VII, pp. XIII-XV.)

I. Ex antiquioribus Gennadius meminit Faustini presbyteri [(a) 1Kb] quem perhibet scripsisse ad personam Flaccillae reginae adversum Arianos et Macedonianos libros septem. Et mirari quidem subit post adeo claram atque testatam auctoris haud ignobilis fidem, qui ab aetate Faustini de quo loquimur, uno tantum saeculo distabat, extitisse scriptores, primi etiam subsellii, qui opus Gennadio hic laudatum Gregorio Baetico Eliberitano antistiti adscripserint. At nostro demum et superiori aevo genuinus operis parens agnitus noster Faustinus [(b) 1Kb] : qui praeterea, Luciferianus cum fuerit ut mox dicemus, se ipsum sectae [Col. 0029B] illius placitis faventem sub sui operis finem satis prodit [(c) 1Kb] : quae est Tillemontii animadversio [(d) 1Kb] ; quamvis citatum locum aliter acceperit noster Baronius, operis [(e) 1Kb] nimirum auctorem Gregorium Eliberitanum existimans ex inscriptione Romanae editionis, quam anno 1575 Achilles Statius evulgavit. Scripsit ergo Faustinus libros septem juxta Gennadium, seu potius librum unum in septem capita distinctum, adversus Arianos; opusque suum nuncupavit Flaccillae augustae, primae magni Theodosii conjugi, quam supremum diem clausisse anno CCCLXXXV, ex laudato Baronio erudimur [(f) 1Kb] , cujus sententiae Pagius [(g) 1Kb] ac Tillemontius [(h) 1Kb] accedunt. Aelia vero Flacilla et Flaccilla vocatur in nummis [(i) 1Kb] , quemadmodum apud Gennadium; quae tamen Gregorio Nysseno [(j) 1Kb] , Theodorito [Col. 0029C] [(k) 1Kb] et Zosimo [(l) 1Kb] , Placilla dicitur; Socrati autem [(m) 1Kb] et Philostorgio [(n) 1Kb] , Placidia: utrique minus recte, ut docet Valesius [(o) 1Kb] . Hinc vero factum existimarim equidem, ut in nonnullos codices mss. et editos irrepserit error, quo Faustini presbyteri opus Gallae Placidiae fertur inscriptum; quae videlicet altera Theodosii senioris uxor fuerit existimata: [Col. 0030A] quum tamen eam, Gallam tantum, nusquam vero Gallam Placidiam, scriptores appellent: qua de re plura post Ducangium Bandurius [(p) 1Kb] .

II. Utcumque autem res se habeat, prodiit Romae anno 1575, sub Gregorii Baetici nomine, Faustini opus de quo verba facimus. Et de hac quidem editione Baronius haec habet [(q) 1Kb] : Hujus Gregorii commentarios carie obsitos, oblivione obrutos mendisque labefactatos purgavit ediditque noster Achilles Statius laudabilis memoriae. Atque hujusmodi Romanum exemplar sub ejusdem Gregorii nomine iterum iterumque typis excusum. At vero in variis antiquioribus operum veterum Patrum collectionibus idem opus Faustino auctori suo restitutum. Praemittitur epistola ad augustam Flaccillam, quae integra [Col. 0030B] exstat in utrisque Orthodoxographis Basiliensibus aliisque Patrum bibliothecis, nec non in Lugdunensi postrema: ut propterea minus probanda videatur Oxoniensis editoris cura, qui Faustini opera in vulgus educens e theatro Sheldoniano, anno 1678, eamdem epistolam majori ex parte mutilam exhibuit; Parisiensem scilicet, ut videtur, anni 1644 editionem secutus, ubi postrema tantum pars illius epistolae occurrit.

III. Librum adversum Arianos excipit Faustini Fides Theodosio imperatori oblata. Editor Oxoniensis ad cujus prae caeteris nostram exegimus, eam desumpsit ex Codice canonum quem ad opera sancti Leonis Quesnellius adjecit [(r) 1Kb] , sic illum scribens: Codex canonum ecclesiasticorum et constitutorum sanctae sedis apostolicae. At vero hunc non fuisse Romanae [Col. 0030C] Ecclesiae codicem, adeoque titulum quem praefixit Quesnellius, eidem codici nullo pacto congruere, luculenter demonstrarunt viri docti, Coutantius [(s) 1Kb] et Ballerinii [(t) 1Kb] : ut proinde reformanda sint ejusmodi verba: Fides . . . . in codicem canonum et constitutorum Ecclesiae Romanae recepta, quae inscriptioni libelli fidei Faustiniani subjiciuntur [(u) 1Kb] . Caeterum ex [Col. 0031A] auctoritate mss. Thuan. et Vindob. Faustino asseritur hic libellus; exstatque praeterea in vetusto codice Augiensi, quem inspexit Mabillonius [(a) 1Kb] . Scriptum autem existimat codicis illius editor inter annos CCCLXXIX et CCCLXXXI, quo tempore scilicet Eleutheropoli versabatur Faustinus, ubi et exagitatum se queritur [(b) 1Kb] a Turbone illius urbis episcopo: Ex quo, inquit, nata fortasse occasio condendae confessionis fidei ejusque mittendae ad Theodosium, cujus nomine et auctoritate usum esse adversus schismaticos episcopum, pronum est existimare.

IV. Scripsit etiam Faustinus librum, quem Valentiniano et Arcadio imperatoribus, pro defensione suorum, cum Marcellino quodam presbytero obtulit. Ex quo ostenditur Luciferiano schismati consensisse: [Col. 0031B] quia Hilarium Pictaviensem et Damasum urbis Romae episcopos in eorum libro culpat; quasi male consuluerint Ecclesiae, quod praevaricatores episcopos in communionem et sacerdotium, pacis recuperandae gratia, recepissent. Quod Luciferianis ita displicuit, recipere episcopos qui in Ariminensi concilio Arianis communicaverant, quo modo Novatianis apostatas poenitentes. Verba sunt Gennadii [(c) 1Kb] . De Marcellino autem vide sis incertum auctorem, qui appendicem ad Isidorum et Ildefonsum apposuit [(d) 1Kb] . Porro libellus hic Valentiniano II, Theodosio et Arcadio augustis inscriptus, porrectus fuisse Constantinopoli, adeoque Theodosio, ex contextu comperitur. Loquentes enim hi presbyteri Luciferiani de Alexandro antistite, cujus precibus impius Arius interiit [(e) 1Kb] : [Col. 0031C] Non ille Alexander, inquiunt, qui fuit divinae fidei episcopus in Alexandria, . . . . sed iste Alexander, qui IN HAC URBE CONSTANTINOPOLITANA fuit et ipse admirabilis episcopus, etc. Quae quidem loci circumstantia ex rescripto unius Theodosii ad calcem libelli apposito confirmatur.

De tempore autem quo scriptus fuerit idem libellus, id vero inter annos CCCLXXXIII et CCCLXXXIV circumscribendum videtur. Primum enim Arcadius, unus ex tribus imperatoribus quibus oblatus hujusmodi libellus precum, nondum renuntiatus fuerat Augustus a Theodosio patre ante annum CCCLXXXIII, ut post Baronium [(f) 1Kb] demonstrat Pagius [(g) 1Kb] . Deinde vero, vivente adhuc Damaso Romano pontifice, scriptus fuisse videtur ex his verbis quae in eo leguntur [Col. 0031D] [(h) 1Kb] : Sed et NUPER, inquiunt Luciferiani presbyteri, tentavit (Damasus) graviter persequi beatissimum Ephesium, etc.; quae est Tillemontii [(i) 1Kb] et Mazochii [(j) 1Kb] sententia. Cum autem, exeunte anno [Col. 0032A] CCCLXXXIV, supremum diem clauserit sanctus Damasus; hoc ipso anno facile oblatus fuerit idem libellus: aut saltem, ut cum viro erudito loquar [(k) 1Kb] , anno quidem CCCLXXXIII porrectus fuit; rescriptum vero Theodosii quod ad calcem libelli exstat, ad Cynegium praefectum praetorio, usque ad insequentem annum CCCLXXXIV, quo Cynegius a medio Januario eam dignitatem obtinuit [(l) 1Kb] , differri contigit: maxime si ejusmodi negotium nonnullam causae cognitionem requirere, nec expediri de plano debere imperatori visum fuisset: quo spectat l. IX,  1, D. de Offic. proc. Ita sive anno CCCLXXXIII, sive CCCLXXXIV, Marcellinus et Faustinus suum hunc libellum pro defensione Luciferianorum causae tradiderunt.

V. Jam vero sermo habendus de praefatione eidem [Col. 0032B] libello praefixa, quae in narratione Ursiniani contra Damasum schismatis tota versatur. Cui quidem praefationi conjicit Tillemontius [(m) 1Kb] , nihil esse cum libello commune; adeoque suspicatur eamdem praefationem aut esse alterius operis, aut si quidem hujusce libelli sit, a diverso plane auctore posterius additam. Atqui eruditissimi viri conjecturae minus solidae visae sunt Mazochio V. C. qui propterea earum levitate demonstrata, sententiam suam ita summatim exponit [(n) 1Kb] : Stylus qui utrique parti est, plane clamitat, praefationem ab eisdem auctoribus a quibus libellus est, esse profectam. Sed tamen ea non ante scripta et praefixa huic libello fuit, quam eo accepto Theodosius suum tandem evulgasset pro Marcellino et Faustino rescriptum. [Col. 0032C] Tunc enim vero hi duo viri de prospero successu exsultantes, quum e re sua fore ducerent, si libellus una cum subjecto rescripto in vulgus spargeretur; id ut aptius efficerent, instruendos sibi lectores hac ipsa praefatione putarunt de initiis calamitatis suae. Nam presbyteros istos tunc quidem Luciferianos esse, omnes norant, et libellus id palam profitetur: at eosdem olim Ursinianos fuisse, et contra Damasum ante viginti annos decertasse, non omnibus compertum erat; et si qui id scirent, ii, maxime consopito jam schismate, aequiores se Damasi, quam Ursini causae praebebant.

Itaque in hoc prologo rem omnem ab initio repetunt, ac de rebus olim gestis in Damasi et Ursini discidio cujus ipsi pars fuerunt, longam narrationem, [Col. 0032D] sed modo suo incrustatam, tota praefatione contexunt. Id enim initium suae calamitatis fuit. Nam Roma tandem expulsi, quod ultimum fuit, Luciferianis sese adjunxerunt: nisi forte mavis, [Col. 0033A] etiam antea, dum Romae essent, eos Luciferianos fuisse. Ut ut est, certe praefationis cum libello, hoc est Ursiniani discidii cohaesio de quo dumtaxat in praefatione agitur, cum Luciferianorum causa quam tantum in libello tuentur, satis superque in fine praefationis sese legenti aperit, ad quam miror Tillemontium non attendisse. Exinde, inquiunt [(a) 1Kb] , presbyteri partis Ursinianae diversis modis afflicti, per exsilia et peregrina loca dispersi sunt. Ex quibus MARCELLINUS et FAUSTINUS presbyteri (auctores scilicet tum libelli tum praefationis, antea quidem Ursiniani, nunc vero Luciferiani: quod sequentia satis prae se ferunt) de confessione verae fidei (a qua caeteros Luciferiani excludebant, tamquam ipsi soli catholici), ostentatione (hoc est exhibitione) sacrae [Col. 0033B] communionis (nimirum, cuinam exhibenda communio sit, cui vero deneganda), et persecutione adversantium veritati, preces Valentiniano, Theodosio et Arcadio principibus obtulerunt ita. Hactenus praefatio, post quam libellus incipit. Quid autem clarius afferri poterat ad praefationem cum libello qui nunc exstat, glutinandam? An poterat per haec verba quae certe summam Luciferiani veneni continent, praefari auctor alteri cuidam libello, qui Ursinianorum adversus Damasianos preces exhiberet? Huc usque vir doctus.

VI. Quamvis autem ex hactenus dictis de libello supplici Theodosio caeterisque imperii consortibus oblato, satis constet cujus commatis sint quae in eo enarrant Marcellinus et Faustinus presbyteri Luciferiani: quo tamen cautus magis circumspectusque [Col. 0033C] reddatur qui ad ejus lectionem accesserit; haud otiosum fuerit in medium afferre quae ad eumdem libellum praemonuit Sirmondus V. C. primusque illius editor. Sic autem se habent: Qui schisma olim Romae adversus Damasum cum Ursino conflarunt, aut ex Luciferianis erant, aut cum illis se Luciferiani conjunxerunt, et duplici dissidio Ecclesiam turbarunt. Atque in Ursini quidem causa quam inquieti fuerint, et quam importune magistratuum et principum aures fatigarint; quae in annalibus ecclesiasticis exstant, Valentiniani ad Praetextatum, Olybrium et Ampelium praefectos Urbis, et Gratiani ad Aquilinum vicarium rescripta declarant: fidemque faciunt conciliorum Aquileiensis et Romani synodicae in appendice codicis Theodosiani editae, quae [Col. 0033D] et Damaso innocentiam integritatemque suam asserunt, et Ursini furorem ac dolos non dissimulant. Luciferianorum autem non disparem inverecundiam atque insolentiam, duorum ex his presbyterorum hic liber ostendit: in quod non Theodosio solum augusto fraudulenta suggestione obrepunt; sed orthodoxos omnes qui obsistebant, canina, ut Hieronymus appellat, facundia sua sic proscindunt, ut non defuturi sint, qui publica luce dignum idcirco non putent. Tu vero, lector, ut spero, aliter senties, reque [Col. 0034A] ipsa comperies, illaudato quamvis operi suum fore pretium; cujus auctores et de se ipsis et de aliis non pauca doceant, quae scire conducat, et aliunde nesciantur. Hactenus ille. Atque in eamdem ferme sententiam antea Baronius [(b) 1Kb] . Qua de re nos quoque alibi nonnulla attigimus, ubi de sancto Damaso verba fecimus [(c) 1Kb] . Quod superest, eumdem libellum Precum eruditus Sirmondianorum editor contulit cum codice ms. bibliothecae Colbertinae, indeque variantes lectiones apposuit: itemque nonnullas ex codice Remigiano, quarum ei copiam fecit cl. Mabillonius. Quibus lectionibus paucas Mazochii praestantis viri animadversiones intextas videas. De reliquis porro in Faustini opera subnotatis, aequus et doctus lector judicium ferat.




[Col. 0034B]
DE FAUSTINO.
Ex Schoenemann Bibl.T. I, pp. 547-554.



 1. Vita.

Presbyter Luciferianus, cujus sectae causam cum Marcellino, presbytero et ipso, in libello imperatoribus Valentiniano, Theodosio et Arcadio augustis circa an. CCCLXXXIV oblato, defendit. Viginti fere annis ante contra Damasum quoque cum Ursinianis steterat, quibuscum plurimum tunc Luciferiani conspiraverant. Qua de causa et libello isti seu praefationi potius eidem praemissae manifesta odii in Damasum vestigia impressa sunt, ac multorum ipsum et socios ejus turpiter et inique gestorum insimulat, quae quantum sint veritati consentanea quaeri solet. Sed hoc certo scio, ipsam scripti hujus lectionem apud aequos [Col. 0034C] bonosque omnes opinionem ac fidem auctorum suorum elevaturam.



 2. Scripta.

Praeter Libellum Precum jam commemoratum, cujus tamen partes ad Marcellinum quoque pertinere aiunt, Praefatio, quae antecedere illum solet, absque dubio ab iisdem proficiscitur auctoribus. Licet enim cum libello nihil commune habere videatur, ac Tillemontio adeo tamquam alterius operis praefatio vel diversi auctoris foetus ab eo segreganda visa sit; haud deficit tamen explicandi hujus discriminis ratio, nec immerito Gallandius acutam Mazochii sententiam exosculari censebitur.

Faustini Fides Theodosio imperatori oblata. Ser. [Col. 0034D] ex sententia Quesnellii inter annos CCCLXXIX et CCCLXXXI, quo tempore Eleutheropoli versabatur Faustinus, ubi et exagitatum se queritur a Turbone illius urbis episcopo.

Faustini de Trinitate sive de Fide contra Arianos ad Flaccillam imperatricem libri VII, seu liber potius in VII capita distinctus. Scr. ante an. CCCLXXXV, quo scilicet Flaccillam Theodosii M. conjugem primam diem obiisse constat. Faustino disertis verbis tribuit Gennadius [(d) 1Kb] ; tametsi non defuerint recentiori aetate, [Col. 0035A] qui Gregorio Baetico Eliberitano episcopo adscriberent.



 3. Editiones.

Faustini opuscula paulatim singula prodierunt et sero satis collecta sunt in ed. Oxoniensi et nupera Gallandii. Primum quidem, an. 1555, Faustini libri de Trinitate per Basilium Joan. Heroldum; deinde sub Gregorii Baetici nomine partim peculiari volumine ab Achille Statio, partim in quibusdam PP. Bibliothecis emissi sunt. Mox in alias collectiones sub veri auctoris nomine recepti. Libellus precum cum praefatione, an. demum 1650, Jac. Sirmondus edidit; et saeculo dimidio post, Quesnellius Fidem Theodosio oblatam, inter Canones et Constitutiones Ecclesiae Romanae dedit.


SAECULO XVI.
[Col. 0035B]

1555. Basileae, ap. Henr. Petri, in-fol. Faustini liber de fide contra Arianos; in Bas. Joan. Heroldi Orthodoxographis, n. 31.

1569. Ibid., ex ead. officina, in-fol., idem liber inter Mon. Orthodoxographa J. Jac. Grynaei, p. 1998-2028.

1575. Romae, in aedibus Populi Romani, in-4o, Gregorii Baetici, Heliberitanae sedis antistitis liber de Trinitate, sive de fide, nunc primum editus studio Achillis Statii, Cat. Bibl. Bunau.

Paris., ap. Mich. Sonnium, in-fol. Gregorii Baetici liber de Trinitate et fide, in tomo VIII Bibl. PP. Bign., p. 766, locum ultimum occupat. At in eadem [Col. 0035C] Bibliotheca, tomo V, p. 716, eumdem plane librum sub ipsius Faustini nomine, inscriptum Faustini opus in fide contra Arianos, exstare annotavit Ittigius [(a) 1Kb] .

1577. Coloniae, per Maternum Cholinum, in-8o, idem liber ex Achillis Statii editione, Cat. Bibl. Bunau.

1589. Parisiis, in-fol. Gregorii Baetici Illiberitanae sedis episcopi ad Gallam Placidiam Augustam de Trinitate et fide contra Arianos liber, in Bibl. PP. ed. sec. tomo IV, p. 1273. Atqui in eodem tomo, p. 839, et ante hunc quidem exstat Faustini episcopi de fide contra Arianos opus. Animadvertit Fabricius [(b) 1Kb] in eo apographo, quod sub Gregorii Baetici nomine editio prima et secunda Bibl. PP. exhibet, epistolam [Col. 0035D] ad Flaccillam priore parte mancam esse, cum tamen in Orthodoxographis et universis Collectionibus, in quibus sub Faustini nomine evulgatur, atque adeo in his ipsis Bibl. PP. editionibus integra illa exstet. Facile igitur conjici potest, defectum istum ad editionem Achillis Statii pertinere, unde haud dubie sine ulla cura et circumspectione, tanquam diversus a Faustini opusculo liber, in Bibliothecarum primas editiones illatus est.


SAECULO XVII.

1610. Parisiis, in-fol. Faustini episcopi de fide contra Arianos liber, in Bibl. PP. tomo IV, p. 765.

[Col. 0036A] 1618. Colon. Agripp., in-fol. Faustini diaconi liber de Trinitate, seu de fide contra Arianos, qui liber etiam sub nomine Gregorii Baetici fuit editus; in tomo IV Bibl. PP., p. 545.

1624. Parisiis, in-fol. Faustini episcopi liber de fide contra Arianos; in tomo IV Bibl. PP. ed. quartae.

1644-1654. Parisiis, apud tres bibliop. in-fol. idem liber in tomo IV Bibl. PP. ed. quintae. Praefatio ad Flaccillam etiam hic majori parte mutila comparet, ut Gallandius observat, qui propterea ed. Oxoniensem ad eamdem descriptam putat.

1650. Parisiis, ap. Sebast. et Gabr. Cramoisy, in-8o, Marcellini et Faustini presbyterorum partis Ursini adversus Damasum libellus Precum ad imperatores [Col. 0036B] Valentinianum, Theodosium et Arcadium; nunc primum in lucem editus opera Jacobi Sirmondi, Soc. J. presb., Cat. Bibl. Reg. Paris. t. I, 393, sub saeculo VIII.

Praemittitur Praefatio de Schismate Ursini subjectumque est Rescriptum Theodosii pro Marcellino et Faustino presbyteris. Sirmondi Praefatio brevis et concinna, libri et causae totius argumentum luculenter exponit, atque subjuncta habet veterum de Controversia inter Damasum et Ursinum agitata testimonia.

1675. Lutetiae Paris., Joan. Bapt. Coignard., in-4o, Faustini presb. Fides missa Theodosio imperatori. Edidit Paschasius Quesnellius inter Canones et Constitutt. Eccl. Romanae ad Leonis M. opera, t. II, p. [Col. 0036C] 138.

1677. Lugduni, apud Anissonios, in-fol. Faustini diaconi seu presbyteri liber de Trinitate seu de Fide contra Arianos. Accessit libellus Precum ad imperatores cum rescripto Theodosii editus primum a Sirmondo, in tomo V Bibl. Max. PP., p. 637-661.

1678. Oxonii, e theatr. Sheldoniano, in-8o, Faustini presbyteri scriptoris saeculi quarti et fidei orthodoxae adversus Arianos vindicis acerrimi Opera.

Exhibentur: 1o Faustini presb. Fides Theod. imp. missa et in Codicem Canonum Ecclesiae Romanae recepta; 2o Marcellini et Faustini Libellus Precum cum praefatione de Schismate Ursini et Rescripto Theodosii, p. 1-61; 3o de Trinitate liber ad Flaccillam (inscriptio sub initium ipsius libri habet ad Gallam Placidiam), [Col. 0036D] pag. 65-161. Adjecta sunt in singulos libellos adnotata rerum memoriam illustrantia. Praeter praefationem praemittitur incerti auctoris 14 Vitarum, quae Catologo D. Isidori et Ildefonsi adnectuntur, notitiae de Marcellino. Praefatio ad Flaccillam magna parte decurtata hic repraesentatur incipiens a verbis: Incipiamus ergo obedienter.

1696. Parisiis, ex typographia regia, in-fol. libellus Precum ex editione Sirmondi, in Operibus ejus, tomo I, p. 230-262. Contulit editor operum Sirmondianorum cum cod. ms. Bibl. Colbertinae, indeque variantes lectiones apposuit, itemque nonnullas ex [Col. 0037A] Remigiano codice, quarum Mabillonius copiam ei fecerat.

1700. Lugduni, in-fol. Faustini presbyteri Fides missa Theodosio imperatori, in Codice Canonum et Constitutionum ecclesiae Romanae edito a Quesnellio in Appendice ad Opera Leonis M., tomo II, pag. 73, cap. 38.


SAECULO XVIII.

1757. Venetiis, in-fol. Faustini presbyteri Fides missa Theodosio imperatori in Codice Canonum et Eccles. Constitt. Sedis Apostolicae ad Opera Leonis edito a Balleriniis fratribus, tomo III, p. 278.

[Col. 0038A] 1770. Venetiis, ex typogr. Joan. Bapt. Albritii, in-fol. Faustini presb. Opera. Accesserunt ejusdem Faustini et Marcellini libellus Precum ad imperatores; cura Andreae Gallandii, in Bibl. PP. Aut. et Vet. SS. Eccl., t. VIII, p. 441-474.

Primum locum occupant libri de Trinitate, deinde Fides Theodosio missa, postremo libellus Precum sequuntur. Praeter variantes ab editoribus diversis ex cod. mss. allatas, accesserunt annotationes quaedam Mazochii ex libro supra laudato et Gallandii conjecturae quaedam. Accedunt prolegomena de Marcellino et Faustino eruditissima. Prol. c. 10, p. XIII-XV.




[Col. 0037]
FAUSTINI PRESBYTERI AD GALLAM PLACIDIAM [1 1Kb] DE TRINITATE, SIVE DE FIDE CONTRA ARIANOS. (C)



FAUSTINUS AUGUSTAE FLACCILLAE.
[Col. 0037B]

Reginam te orbis Romanus suspicit: et quia jam nihil est, quo amplius creseere debeas in rebus humanis, sublimitatibus non contenta terrenis, sacra in Deum fide coelestia desideras possidere, quae verus Filius Dei, in se pie credentibus pollicetur. Et haec quasi una de sapientissimis elaboras, intelligens omnem hanc regni sublimitatem nihil profuturam, si non ad coelestem gloriam consequendam verae fidei cognitione et defensione contendas. Et tamen apparet, quam grata sis in Christo Deo et Domino nostro, qui vobis hoc regnum tribuit; cum sollicita interrogatione perquiris, quomodo capitula illa solvantur, quae ab Arianis adversus Catholicos sacrae legis interpretationibus opponuntur. Habens affectum [Col. 0037C] verae fidei, cupis, prout possibile est, intelligere, quod fideliter credis. Quia et tunc magis anima religiosa, velut divinis epulis pascitur, cum quod credit, intelligit. Sed et cum exsecreris impias voces haereticorum, tamen religioso studio instrui adversus eos desideras, ut et rationem jam respuas: ne hoc quod exsecraris, quasi ex regni potentia, praesumptionis videatur esse, non probationis. Sed huic tam pio, tam necessario et pulcherrimo desiderio tuo, etsi me imparem vides, tamen ut resistens obviam venire non audeo. Confiteor enim quod hac me inhabilis conscientia, et imperitia squalidi sermonis suffundit, ut taceam: hac fervor fidei, periculum credit esse si taceam: quomodo enim periculum non videtur, si adversus hostem impium provocati conscientia eloquendi, [Col. 0037D] quae verecundia, quasi terga vertamus? Maxime, cum in causa fidei non sermonum sublimitas requirenda est, quando ipsa sola testimonia divina sufficiant, quae potius operantur, quam quaevis fecundior eloquentia. Sed nec vitiorum conscientia cogitanda est, quando potius relevatur, si primo Deum [Col. 0038B] non trepidet confiteri, exemplo illius evangelici latronis, qui quo die confessus est Deum, ipso die meruit cum eo in paradisum, quem confessus fuerat, introire. Incipiamus ergo, obedientes religiosissimis praeceptis tuis, collidere cum adversario, non quidem de nostris viribus praesumentes, sed habentes fiduciam de praesidiali patrocinio Salvatoris, adversus quem more gentilium et furore Judaeorum, bellum exagitat impietas haereticorum. Sed quia in his quae scribere dignata es ex persona haereticorum, vidi plurima esse confusa, ut videreris mihi non plenius nosse quae asserant Ariani; melius opinatus sumpsi primum liquido palam lacere quomodo credant, et quomodo sub ambiguitate sermonis simplices animas capiant; et tunc maxime, cum sub communi confessione [Col. 0038C] impia sua verba commendant: quia et tunc demum ad solutionem fidelis responsio manifesta est, si prius sacrilegae sectae impia tergiversatio propaletur.



CAPUT PRIMUM. De professione impia Arianorum.

I. Ariana impietas [2 1Kb] asserit multa nobiscum quidem iisdem sermonibus, sed non iisdem sensibus (confitetur), cum ad divinae fidei confessionem vocatur. Nam iisdem quibus et nos vocibus personat Deum Patrem, et Deum Filium, et omnia a Deo Patre per filium facta, et filium ante saecula genitum. Sed cum nobiscum per haec verba concordet, nihilominus sacrilegis verborum interpretationibus a piis Ecclesiae catholicae sensibus [3 1Kb] abrumpit, ita dicens patrem, [Col. 0038D] ut non vere genuerit: ita filium quoque pronuntians, ut apud eum adoptione, non natura sit filius, id est, ut aliunde ad filii nomen assumptus, non vere de Deo Patre sit genitus. Nam licet et ante saecula filium natum esse fateatur, tamen ei initium tribuit dicendo, Erat quando non erat. Sed et sic [Col. 0039A] quoque per eum facta dicit universa, ut eum asserat ex nullis exstantibus substitutum, quia praesumpsit non vere de Deo Patre genitum: et inde est, quod ita vult habere persuasum, Christum Deum quidem esse, sed non verum, cui initium deputetur; et filium quidem ita, ut factus intelligatur esse, non natus. Si quidem non vere de patre natus est, sed de nihilo substitutus; ob hoc quoque et [1 1Kb] mutabilem credit, quia in fide ejus non vere Deus, non verus filius est: et ut hos impios sensus apud ignaros vel simplices commendet, adhibet quoque, ut sibi videtur, Scripturarum divinarum testimonia, dicens ex persona Sapientiae [2 1Kb] probatum, Dominus creavit me initium viarum suarum in opera sua (Prov. VIII, 22). Christum autem sapientiam esse Apostolus quoque [Col. 0039B] confirmat dicendo, Christum Dei virtutem, et Dei sapientiam (I Cor. I, 24). Constat ergo Christum, qui est, Apostolo interprete, sapientia, esse creaturam: (et jam, inquit,) consequens est, ut non sit verus Deus, qui sit creatura: jam nec verus filius, qui non sit a Deo genitus, [3 1Kb] sed creatus: erat ergo, quando non erat.

II. Haec sunt nequitiae arma proposita, adversus quae ire [4 1Kb] provocamur, ut assertionis adversae propaletur impietas; non quidem, ut diximus, nostro ingenio, sed gratia Dei adjuvante semper pios conatus. Tu modo, quaeso ne squalido sermone fatigeris, sed rerum intenta virtutibus, da calculum veritati. Hoc autem non ut librum [5 1Kb] scribimus, sed quasi cum praesente adversario certis disputationibus dimicamus. Et imprimis contra hoc quod dicunt, Erat [Col. 0039C] quando non erat, occurrendum est, quod semper fuerit; et opponendum de Evangelio testimonium, dicente Joanne, In principio erat Verbum (Joan. I, 1). Sicut enim Christus Dei sapientia et Dei virtus est, ita et Dei Verbum est. Cum ergo ait, In principio erat Verbum, quomodo Ariana impietas dicit, Erat quando non erat? In principio, inquit, erat Verbum; non dixit, In principio factum est Verbum: et utique quod in principio erat, semper fuisse credendum est. Si enim, ut putat impietas, factura est filius; sine dubio Scriptura divina hoc ipsum quod factum est principio prodidisset, ex illa utique institutione, qua et Moyses locutus est [6 1Kb] dicendo: In principio fecit Deus coelum et terram. Si enim et filius Dei factura esset, dixisset Joannes, In principio factum [Col. 0039D] est Verbum. Sed praevidens evangelista, magis autem Spiritus sanctus per evangelistam, futuros impiae mentis homines, qui dicerent de filio, Erat quando non erat, ideo sic coepit: In principio erat Verbum; nihil enim illo anterius est, qui invenitur ante principium. Scripturae divinae ob hoc editae sunt, ut secundum illarum sensum nostram fidem dirigamus, non ut nostros sensus illarum sacris dictionibus inseramus. Viderit, si sunt quaedam capitula, quae sui obscuritate dare putantur occasionem ambiguitatis; certe in hoc capitulo nulla ambiguitatis [Col. 0040A] occasio est. Non licet interpreti aliter sentire, quam scriptum est; nec opus est, ut nunc nostros sensus ingeramus: sufficit ad plenam percipiendae fidei notitiam, ut divina verba recitemus. In principio, inquit, erat Verbum. Numquid aliqua hic est opinio temporis, numquid aliqua suspicio saeculorum, vel aliquod intervallum puncti aut momenti alicujus, ut dicere audeas, Erat quando non erat?

III. In principio erat Verbum; et ne forte verbum intelligas, quod est loquentis officium, sequitur, et Verbum erat apud Deum: non dixit, verbum quod locutus est Deus, sed, et erat Verbum apud Deum: ipse postremo interpretatus est, quid sit Verbum, dicens, et Deus erat Verbum. Si in principio erat Verbum, et hoc ipsum Verbum apud Deum erat, et Deus erat [Col. 0040B] Verbum, confusa est impietatis intentio. Probatur enim de capitulo hoc, Christum filium Dei et semper fuisse, et semper inseparabilem a Patre, et semper Deum. Sicut enim sine initio est, cum dicitur, In principio erat, sic et cum dicitur, apud Deum erat, inseparabilitas ejus a Patre sine initio declaratur. Sed et cum hoc Verbum Deus esse definitur, non est ambiguum, quod sine initio Deus creditur. Hoc enim quod praemisit dicens, In principio, ad omnia referendum est, id est, In principio erat Verbum; et cum sequitur, et Verbum erat apud Deum, et Deus erat Verbum; sine dubio, in principio, subaudiendum est. Denique et ipse ita concludit, dicens: Hoc erat in principio apud Deum; quomodo ergo erat quando non erat, qui semper est? quomodo ex nullis exstantibus [Col. 0040C] est, qui semper apud Patrem est? quomodo creatura, qui semper Deus, imo et per quem universa creatura est? Sequitur enim, Omnia per ipsum facta sunt. Quomodo ex nullis exstantibus factus est, per quem omnia facta sunt? Si enim et ipse factus est, quomodo per ipsum omnia facta sunt? non enim cum fieret, potest sui auctor esse, qui non fuit: atque ideo infectus credendus est, per quem omnia facta sunt; quia vanum est, et absurdum, ut et ipse, cum non exstaret, factus per se esse dicatur.

IV. Similiter et Paulus docet Christum semper fuisse, et Deum esse, et aequalem Patri. Tunc enim vere Deus est, cum aequalis est Patri: quia nec aequalis esse diceretur si non vere Deus haberetur. Injuria est enim veri Dei, si ei non Deus verus dicatur [Col. 0040D] aequalis. Ponit itaque in Epistola sua: Hoc enim existimate in vobis, quod in Christo Jesu: qui cum in forma Dei esset (constitutus), non rapinam arbitratus est, esse aequalem Deo, sed semetipsum exinanivit formam servi accipiens (Philip. II, 5-7). Si vere homo est Christus, cum formam servi accipit; vere quoque Deus est, cum in forma Dei esse perhibetur: nec alia ratione aequalem diceret, nisi in forma Dei esse verum Deum voluisset intelligi. Et qui verus Deus est, utique semper est: et qui semper est Deus, non potest dici de eo, Erat quando non erat. Sed et per [Col. 0041A] ipsum omnia facta ait apostolus Paulus scribens: Quia in ipso creata sunt omnia, sive quae in coelis, sive quae in terra, visibilia et invisibilia, sive throni, sive dominationes, sive principatus, sive potestates; omnia per ipsum et in ipso creata sunt, et ipse est ante omnes (Coloss. I, 16, 17). Ergo ipse semper est, per quem et in quo omnia facta sunt. Sed et Hymnidicus cantans ait: Omnia in sapientia fecisti (Psal. CIII, 24). Non tamen ipsam dixit factam esse sapientiam: quia et Apostolus cum dicit, et ipse est ante omnes, factum negavit. Si enim eum qui non erat, factum credi voluisset, ita posuisset, et ipse factus est ante omnes: at cum dicit et ipse est ante omnes, omnibus dedit initium, quorum anterior, immo et factor est: ipse vero sine initio est, qui ante omnes non factus, sed esse memoratur. Item Apostolus: Unus, inquit, Deus [Col. 0041B] pater, ex quo omnia, et nos in ipso: et unus Dominus noster Jesus Christus, per quem omnia, et nos per ipsum (I Cor. VIII, 6): et heic cum dicit per Christum esse omnia, apertissime factorem discrevit a factis, nec posse intelligi naturam facturae in eo qui fecit omnia.

V. Sed videamus si et Moyses hoc idem docuit, quod apostoli annuntiaverunt, id est, omnia ex Deo facta esse per filium. Inter caetera, cum fabricam mundi refert, ait: Et dixit Deus, Fiat firmamentum in medio aquae, et sit dividens inter aquam et aquam: et factum est sic. Et fecit Deus firmamentum, et divisit Deus per medium aquae (Gen. I, 6). Cum dicit, Et dixit Deus, Fiat firmamentum, in dicente patris intelligenda [Col. 0041C] persona est: cum autem dicit, Et fecit Deus, in faciente filii intelligenda persona est. Nam si non putas ita intelligendum, apostolica periclitabitur assertio, dicens: Unus Deus pater, ex quo omnia et nos in ipso: et unus Dominus noster Jesus Christus, per quem omnia et nos per ipsum: nisi enim totam fabricam mundi per filium factam esse credideris, immo et omnia invisibilia sive et visibilia, quemadmodum in fidem recipis vocem Apostoli dicentis: Unus Dominus noster Jesus Christus, per quem omnia, et illud quoque quod supra retulimus, quia in ipso creata sunt omnia, nec non et illud, Omnia in sapientia fecisti? Sed et hoc Joannes prosecutus est: Omnia per ipsum facta sunt: quomodo omnia, si negas de filio Dei dictum, et fecit Deus firmamentum: [Col. 0041D] Et divisit Deus per medium aquae? Ergo et Moyses factorem inducit filium, non factum. Si enim factum sancto Spiritu revelante didicisset, inter caetera quae facta describebat, ipsum quoque prius factum esse memorasset.

VI. Sed absolutius inferius prosequitur, ubi jam fabricati mundi incola faciendus est: Et dixit Deus, Faciamus hominem ad imaginem et similitudinem nostram (Gen. I, 26). Non est enim unius personae dicere, faciamus ad imaginem et similitudinem nostram, sed neque diversae deitatis. Nam pluralitas [Col. 0042A] horum verborum, id est faciamus, et nostram, patris et filii personas significat. Quod autem singulariter imaginem dicit, una deitas, una virtus utriusque personae manifestatur. Si creatura est Christus quomodo in opera Deo consors adhibetur? ad ipsum enim dicitur, faciamus. Si non est verus filius, quomodo una illi cum patre imago est? Adoptivus filius non habet imaginem adoptantis: potest quidem habere munificentiam, non autem potest imaginis habere naturam. Scio quidem esse discretiones imaginum, quas nunc exsequi longum est, et non necessarium. Sed quod facit ad causam, vindico, dicens: Hoc in loco nulla discretio est imaginis, ubi patris et filii una imago perhibetur. Non enim dixit, Faciamus ad imagines nostras, sed, ad imaginem nostram. Et ne forte stupida mente, o quisquis ille es haereticus, [Col. 0042B] usurpares etiam de una persona dici potuisse faciamus, ut scilicet apud se cogitantis affectio sit, non designatio personarum; subsequitur, et fecit Deus hominem, ad imaginem Dei fecit eum (Ibid. 27). Quae coram in luce posita sunt, si quis non videt, caecus est: Deus, inquit, fecit, ad imaginem Dei fecit. Nonne apertissimum est, quod jam tunc Spiritus sanctus per Moysen evangelica sacramenta tractabat dicens, Deum et Deum, non tamen duos deos, quia una imago est patris et filii? Et, o quam prospecte omnia edita sunt! Deum et Deum sacra Scriptura pronuntiat, ut Sabellium excluderet defendentem patris et filii unam esse personam: et ne duos deos introduceret, inter verba quibus pluralis [Col. 0042C] significatio personarum est, unam imaginem inseruit. Hoc ita esse invenies, intendens testimonio dicenti, Faciamus hominem ad imaginem nostram. Quid [1 1Kb] agis, impietas Ariana? Si creatura Christus est, quomodo creaturae et creatori una imago est?

VII. [2 1Kb] Sed ne iterum Arius sub occasione personarum, diversitates induceret naturarum, diversitas naturae non admittit unius formae communionem. Multae sunt voces in libris Moysi, quibus redargui possint impii in filium, immo et in patrem: nam quomodo non et in patrem haec tendit impietas, quae profano spiritu exercetur [3 1Kb] in filium, cum patri adimunt quod vere patris est, auferentes filio quod vere filii est: quomodo enim pater est vere, qui secundum ipsos non genuit? quomodo Christus vere [Col. 0042D] filius est, quem negant vere de ipso generatum? Sed, ut dixi, multae sunt voces in libris Moysi, quibus redargui haec eorum possit impietas: sed quia haec ipsa non studio librum scribentis exsequimur, sed veluti in scheda certas summas quasi properantes [4 1Kb] delimamus, ut tuo qualitercumque videamur obedisse praecepto, caeterae voces praetereundae sunt, maxime quia in divinis vocibus non numerus testimoniorum, sed auctoritas requirenda est; quae idonea est etiam si una voce proferatur. Sufficit interim de hoc uno capitulo Moysen concordasse cum Evangeliis [Col. 0043A] et apostolis. Deum et Deum praedicat Moyses: sicut superius testimonium [1 1Kb] loquimur de Genesi, ita et Joannes Deum et Deum annuntiavit dicens: In principio erat Verbum, et Verbum erat apud Deum, et Deus erat Verbum (Joan. I, 1). Nemo dixit duos deos, licet Deum et Deum diceret: nemo non unam imaginem patris et filii annuntiavit, et ideo unum Deum novit dicere in confessione fides catholica: non tamen ut per confessionem [2 1Kb] unius Dei filius negetur esse quod Deus est: quia sicut pater Deus est, ita et filius Deus est: nam si non sicut pater Deus est, ita et filius Deus; quomodo illis una imago est secundum Moysen? vel quomodo secundum Paulum, in forma Dei Christus est aequalis existens Deo?

VIII. Sed et Joannes cum Verbum Deum asserit [Col. 0043B] in principio apud Deum esse, non extra Deum esse; per hanc Verbi Dei a Deo inseparabilitatem idem mihi videtur significare, quod in significantia imaginis et formae est. Nam si per unam imaginem eamdemque formam, patris et filii inseparabilitas ostenditur, cur non cum Joannes Dei et Dei inseparabilitatem annuntiat per hoc quod ait, et Verbum erat apud Deum, et hoc erat in principio apud Deum, unam imaginem eamdemque formam patris et filii significasse credatur? Plane hic sensus videatur ambiguus, si non idem evangelista hoc ipsum paululum infra apertius prosecutus est dicens, et vidimus gloriam ejus, gloriam quasi unigeniti a patre (Ibid. 14): sicut una imago, eademque forma, ita et gloria non alia est filii, quam quae patris est. Interea [Col. 0043C] qui Christum de adoptione filium dicis, quomodo intelligis gloriam ejus quasi unigeniti a patre? Quod si plures esse Dei filios, de adoptione profiteris: quod si et Christus adoptivus est, quomodo unigenitus a patre est, cum non sit unigenitus existentibus quoque aliis per adoptionem filiis? Quod si vere unigenitus a patre est ideo quia ipse solus de ipso vere patre generatur, quomodo adoptivus asseritur, cum adoptivus inter plures adoptivos proprietatem unigeniti a patre habere non possit? Sed etsi adoptivi sunt, de nullo tamen eorum dictum est, et vidimus gloriam ejus, gloriam quasi unigeniti a patre. Sed de Christo solo dictum est, et vidimus gloriam ejus, gloriam quasi unigeniti a patre: non ergo adoptivus est, de quo hoc dicitur, quod de adoptivis dici non [Col. 0043D] potest. Et merito illi una imago cum patre est, quia ipse solus unigenitus a patre est. Quid ergo mirum, si in filii imagine patris imago signatur? Ideo et ipse Salvator dicebat, Qui me videt, videt et patrem (Joan. XIV, 9): non hoc, ut Sabellius, dico quasi se ipsum patrem dicat esse, qui sit et filius. Confiteor enim patrem esse, qui genuit: filium vero esse, qui natus est. Sed cum dicit, Qui me videt, videt et patrem, sicut patris et filii non unam ostendit esse personam, ita unam ostendit esse deitatem; cum in patris et filii substantia nulla diversitas invenitur.

IX. Iterum in hoc quoque loco dicam, si creatura est filius, quomodo qui videt filium, videt et patrem? [Col. 0044A] Nemo in visione creaturae patrem videt: de inspectione enim creaturae creator videri potest; pater autem non videtur nisi de inspectione filii. Si ergo Christus creatura est, et non vere filius, non potest in creaturae visione pater videri: et quomodo ait, Qui me videt, videt et patrem, nisi quia vere filius de Deo patre natus est? et ideo cum videris filium, necesse est ut et patrem videris. Sine filio enim pater non est, sicut nec filius sine patre. Inde etiam subdidit, Ego in patre, et pater in me (Ibid., 10): non utique per quamdam passivam confusionem; sed quia consequens est ut ubi pater est, illic esse cognoscatur et filius; et ubi filius est, illic etiam patrem exstare cognoscas. Est et alius sensus dicti istius, Qui me vidit, vidit et patrem: non qui corporeis [Col. 0044B] oculis in corpore vidisset Jesum, vidisse patrem refertur; alioquin absurda est increpatio Domini ad Philippum dicentis, Tanto tempore vobiscum sum, et non me nosti, Philippe (Ibid., 9)? secundum corpus enim non solum Philippus videbat Jesum, sed et omnes Judaei qui ei adversabantur: nec tamen per hoc quod videbant secundum corpus Jesum, patrem quoque vidisse credendi sunt. Quid ergo est, Qui me vidit, vidit et patrem? intende cordis aciem, et vide secundum fidei spiritualis obtutus, Christum filium Dei non creaturam esse, sed creatorem: intende eum vere esse Deum sine initio sempiternum; et secundum hoc, quod Deus, invisibilem, inaestimabilem, incorruptibilem, indemutabilem, et per omnia talem, qualis est et pater ejus qui eum genuit: et ita videns [Col. 0044C] filium, patrem quoque te vidisse non dubium est.

X. Hoc sensu accipe et illud quod ait, Ego in patre, et pater in me. Pater cum sit perfectus, perfectum filium genuit; et cum sit invisibilis, incomprehensibilis, inaestimabilis Deus et verum lumen; et filius talis natus est, qualis est ille qui eum genuit: et ideo ait, Ego in patre, et pater in me: cum enim omnia quae sunt paternae virtutis et deitatis habeantur in filio, pater in filio est, et filius in patre: et ideo praemisit; Si me sciretis, et patrem meum sciretis (Ibid., 7); et hic ostenditur quod eadem sit patris et filii substantia, eo quod sit una utriusque cognitio. Sed creaturae et creatoris non est una cognitio, quia non est una substantia. Patris autem et filii una cognitio est; ergo non est filius creatura, [Col. 0044D] sed creator est, sicuti et pater creator est: et Deus est, sicuti et pater, non tamen per haec duos deos dicimus. Hic est ubi, impie haeretice, diabolico furore quasi in stultitiam istius confessionis inardescis, cum Deum et Deum audis, nec tamen duos deos dicimus. Inflatus enim de littera saeculari, in hac quaestione insanabiliter aegrotas; et putas te debere constringere, ut duos deos dicamus, cum Deum et Deum confitemur. Noli infelix adversus Christum Dominum totius creaturae, Aristotelis artificiosa argumenta colligere, qui te Christianum qualitercumque profiteris, nec adversus piam confessionem inenarrabilis de Deo sacramenti ut calculo calumniator, [Col. 0045A] quasi ex disciplina terrenae supputationis [1 1Kb] circumscriptor advenias. Inspice potius divinos libros, et de divina fide divinis utere sermonibus. Legisti utique, Et in lumine tuo videbimus lumen (Psal. XXXV, 10). Quae hic distantia luminis a lumine est? posuisset enim et distantiam, si fuisset, ne quis luminis a lumine nullam distantiam crederet: quod si nulla distantia est, non ergo duo lumina, sed unum lumen est, cum in lumine patris, filii lumen agnoscitur. Hoc lumen est de quo et Daniel loquitur dicens, Et lumen cum ipso est (Dan. II, 22): non enim de aliqua creatura hoc dicitur, sed de splendore ipsius Dei existentis sempiterni luminis. Si pater sempiternum lumen est, sine dubio et filius lumen est sempiternum. Si vero negatur filius Dei lumen [Col. 0045B] esse sempiternum, quomodo in patris sempiterno lumine lumen filii, quod non est sempiternum, videtur? Sed in laudibus Dei non est haec falsa dictio sanctorum: Et in lumine tuo videbimus lumen. Ergo et filii lumen sempiternum est, quod non distat a patris lumine sempiterno; et ideo licet lumen sit filius, et pater lumen sit; unum tamen patris et filii lumen est, quia in patre et filio nulla discretio est, nulla separatio luminis est, quomodo nec imaginis secundum Moysen, nec formae secundum apostolum Paulum.

XI. Sacramentum autem inseparabilis unitatis secundum hoc, quod uterque, id est, pater et filius aequaliter et indivise, neque secundum portionem, Deus unus: et pluralitatis secundum hoc, quod unus [Col. 0045C] pater est, et unus filius. Etiam de hoc capitulo manifestatur quod legimus in Evangelio, ipso Salvatore dicente, Ego et pater unum sumus (Joan. X, 30). Sumus enim pluralitatem significat personarum, quia hic pater, et hic filius: Unum autem unam eamdemque in patre et filio substantiam deitatemque consignat, ut vere pater et filius unus Deus sit; cum ambo, id est, pater et filius unum sunt secundum deitatem, non unus secundum personas. Ego et pater unum sumus: hac una voce et Sabellius excluditur, et Arius [2 1Kb] confutatur. Sabellius enim ipsum dicit patrem, qui sit et filius, hoc modo, tamquam si unus habeat duo nomina, et interpretatur unum ideo dictum, ut unius personae singularitas crederetur. Contra vero Arius respiciens ad hoc quod ait, sumus, [Col. 0045D] in hoc sermone, pluralitatem intelligens, introduxit impiam pluralitatem deorum, credens unum sempiternum Deum, et alium qui esse coeperit Deus; unum omnipotentem, et alium qui non sit omnipotens. Sed, o caecitas in utrisque! habent ante oculos quod pie videant, et incautis offensionibus impie litigare contendunt: saltem commodent sibi sensus suos, et piae fidei perspicient veritatem. Sabellius admiratione virtutum quas Christus operabatur, Christum Deum verum esse credit, et non qui aliquando coeperit, sed qui semper fuerit, et possit omnia: credat hoc [Col. 0046A] Arius, et non blasphemet in Christum, quem filium confitetur. Item Arius negat Christum esse patrem: neget hoc et Sabellius, et pie credat, quod Christus vere Deus est, non existens pater, sed filius. Adhuc apertius dicam. Sabellius vincat Arium, quod Christus verus Deus est; et Arius vincat Sabellium, quod Christus sub confessione veri Dei verus et filius est: et mihi catholico ambo vicerunt, immo et mecum ambo vincunt impietatis errorem, cum mecum intellexerint sacrae fidei veritatem, quae et pluralitatem personarum intelligit, et unitatem deitatis in hac pronuntiatione Domini dicentis, Ego et pater unum sumus. Sed hanc divinam pronuntiationem, et hanc piam divinae pronuntiationis intelligentiam Arii sectatores cum quaerunt subvertere, alio modo [Col. 0046B] interpretantur, et dicunt, unum sunt quidem, sed non substantia, non deitate, non potestate, sed voluntate: id est, quia unam eamdemque habeant voluntatem, ideo ait, Ego et pater unum sumus. Dicite, [3 1Kb] o impiissimi, substantivum Verbum Dei est; et qui linguae sermonem dedit, nescit loqui, et ignoravit altum sensum vestrum propriis et competentibus sermonibus explicare, et inefficax fuit dicere, Ego et pater unum volumus, si tamen hoc in loco unitatem voluntatis, et non substantiae ac deitatis volebat intelligi.

XII. Sed nunc, quaeso, Regina, memineris quae capitula ex persona haereticorum scribere dignata es. Ipsi haeretici aiunt, Qui me misit pater, ipse mihi praeceptum dedit, quid dicam et quid loquar (Joan. XII, [Col. 0046C] 49): et Descendit de coelo, non ut faciam voluntatem meam, sed voluntatem ejus qui misit me, patris (Joan. VI, 38). Hoc artificium haereticorum est, ut alibi negent, quod alibi confitentur: ut cum se vident praesentium quaestionum absolutionibus vehementer astringi, serpentino lubrico semper eludant. Certe dicitis, o haeretici, praeceptum dedisse filio patrem, quid dicat, quid loquatur: et quomodo quasi nesciat loqui, vos verba ejus emendatis, immo jam patris; quia filius quod dicit, quod loquitur, secundum praeceptum quod dedit ei pater, et dicit et loquitur. Jamne intelligitis, quia cum profano spiritu adversus filii deitatem exercere contenditis vestram amentiam, etiam in patrem prorumpitis insanientes? Clamat filius, Ego et pater unum sumus: et vos quas [Col. 0046D] grammatici velut inefficaciam dominicae pronuntiationis suppositi verbi demutatione supplentes emendatis, et dicitis: Hoc quod ait, sumus, volumus intelligendum est; ut scilicet sic dictum sit, Ego et pater unum volumus. Sed reclamat filius etiam contra vos dicens illa, quae dixit ad vestrae impietatis participes Judaeos: Quare loquelam meam non cognoscitis (Joan. VIII, 43)? Habeant locum suum parabolae et allegoriae et aenigmata: hoc tamen loco apertissime et plene dictum est, Ego et pater unum sumus: et quomodo unum sunt, alibi quoque declarat, cum dicit: [Col. 0047A] Credite mihi, quia ego in patre, et pater in me est (Joan. X, 38): et ne videretur ipse de se usurpare, quod non erat; ut veritatem dictionis ostendat, praemisit dicens: Non creditis quia ego in patre, et pater in me? Verba quae ego loquor vobis, a me ipso non loquor: pater autem in me manens ipse loquitur, et opera quae ego facio ipse facit (Joan. XIV, 10). Sed et alibi: Sicut docuit me pater, haec loquor: et qui me misit, mecum est, et non reliquit me solum, quia quae placita sunt ei, facio semper (Joan. VIII, 28, 29). Non quia filius ignoraret quid sibi loquendum erat: quid est enim quod Dei sapientia ignoret? Sed ut duritiam indomitae fidei tuae ad piam divinae unitatis intelligentiam patris quoque auctoritate molliret, ait: Pater in me manens ipse loquitur (Joan. XIV, 10); vel [Col. 0047B] illud, sicut docuit me pater, haec loquor (Joan. VIII, 28). Sicut autem opera filii, opera patris sunt, eo quod faciente filio, pater in ipso manens faciat: ita quod loquitur filius, pater in ipso manens loquitur non aliud, quam quod loquitur filius; quia nec filius aliud loquitur, quam quod loquitur pater in ipso manens. Eadem ergo patris et filii loquela est, sicut eadem et operatio; et ideo dicebat, alioquin propter opera ipsa credite (Joan. XIV, 12). Quae utique similiter faciebat ut pater: ut postremo vel auctoritate operum crederetur, quia filius in patre est, et pater in filio.

XIII. Hoc autem quo modo intelligendum est quod ait, Ego in patre et pater in me, jam supra expositum est. Sed et nunc brevius dicam. Secundum indifferentiam [Col. 0047C] substantiae audiendum est, Ego in patre et pater in me. Sed et illud quod ait, Ego et pater unum sumus, secundum indifferentiam substantiae unum sunt pater et filius. Nolo ergo, impie haeretice, ut indifferentiam substantiae patris et filii adimas, et importune unitatem voluntatis interseras, quam alibi impie negas dicendo: Scriptum est, Descendi de coelo, non ut faciam voluntatem meam, sed voluntatem ejus qui misit me patris (Joan. VI, 38). Qui in hoc capitulo ignorans dictionis ejus sacramentum, tam impie negas patris et filii unam esse voluntatem; quomodo tibi credam, quia sinceriter confiteris, quod una eadem voluntas patris et filii significetur in hoc quod pronuntiavit Dominus dicens, Ego et pater unum sumus? Tu si vere credis, quod pater et filius unum [Col. 0047D] sunt voluntate, non video quomodo negare possis quia et substantia et divinitate et potestate unum sunt. Quare enim non una substantia sit, una divinitas et potestas, quibus una voluntas est? Si enim ex aequo illis voluntas est, ex aequo divinitas est. Si non ex aequo divinitas, nec ex aequo voluntas. Dei enim voluntas, et cujuslibet, non tamen Dei, voluntas [1 1Kb] pariare non potest: quia alia est vis voluntatis [Col. 0048A] ejus qui Deus est, et alia vis voluntatis ejus qui Deus non est. Voluntas Dei naturaliter bona est, perfecta est, indemutabilis est, semper eadem existens, et sine initio existens, et sine fine perseverans. Voluntas vero ejus qui non est Deus, eo quod habeat initium, sicut et ipse qui non est Deus potest et nutare, potest et verti, sicuti et ipse qui non est Deus: ac per hoc non vere bona, quia non naturaliter bona, nec vere perfecta, quae potest verti et minui: ita ut quod [2 1Kb] hodie voluit, crastino nolit, et quod hodie noluit, crastino velit.

XIV. Dicam exemplo apertius: Angelus iste qui nunc diabolus est, antequam fieret diabolus, bonam habuit voluntatem; sed ubi factus est diabolus, proprii arbitrii agitatione amisit bonam voluntatem; [Col. 0048B] ideo scilicet, quia ex factura [3 1Kb] subsistit, et non naturaliter Deus est. Hoc et de omni creatura rationabili sentiendum est: etsi enim quidam eorum non declinaverunt, neque declinant a bona voluntate; tamen [4 1Kb] in natura habent posse declinare, quia creaturae sunt, et non Deus. Hoc enim quod non declinant, ex disciplinae perpetua observatione obtinent, non ex [5 1Kb] naturae indemutabilis veritate. Deus autem [6 1Kb] ipse solus sine initio bonus et perfectus et inconvertibilis est sine initio, habens quoque bonam voluntatem et perfectam et inconvertibilem; non institutione, neque ex profectu observationis habet bonam et perfectam et inconvertibilem voluntatem, sed ex naturae indemutabilis veritate, qua et bonus et perfectus et inconvertibilis Deus est. Viderit, si qua [Col. 0048C] fortassis est haeresis, quae hunc sensum respuat: tu tamen praecipue ad hoc, Ariane, consentis, qui et ipsum filium Dei quem totius creaturae Dominum confiteris, [7 1Kb] vertibilem et mutabilem dicis, quod eum a Deo factum de nihilo praedicas, non [8 1Kb] tamen de Deo vere natum. Si haec tibi sententia est, quod omnis creatura vertibilis est et mutabilis, Christum autem dicis esse creaturam: ergo et ipse, secundum te, ex conditione [9 1Kb] naturae vertibilis et mutabilis existens, non habet inconvertibilem et indemutabilem voluntatem. Et quomodo interpretaris, quod pater et filius unum sunt voluntate? cum patris et filii, secundum te, diversae sint voluntates et contrariae; quia scilicet una est indemutabilis et inconvertibilis, alia vero mutabilis et convertibilis, deprehenderis et detegeris, [Col. 0048D] haeretice fraudulente, quomodo conaris simplices animas circumvenire et capere. Constrictus enim et coarctatus testimonio dominicae pronuntiationis dicentis, Ego et pater unum sumus, ut de hac voce qualitercumque [10 1Kb] evoles, quae claris sermonibus in patre et filio unitatem deitatis ostendit, succubuisti necessitate, non arbitrio, ad hoc ut vel [11 1Kb] ad monumentum in praesenti capitulo summis labiis, et ut ita [Col. 0049A] dixerim, superficie sola verborum, unitatem voluntatis interseras, quo expressius et vivacius et medullitus unitatem deitatis excluderes. Tollis enim sensum, unitate substantiae, qui facile creditur ex ipsa simplicitate verborum; et interpretaris sensum, unitate voluntatis; [1 1Kb] ut quia supra dicta ratio ejus non facile apud omnes intelligitur, interim simplicem decipias auditorem, cum illud agis ne unitatem divinitatis intelligat. Nam et unitatem voluntatis in patre et filio, fides catholica sincerissime et verissime credit, non labiis (tantum) sed et toto corde, quae et unitatem substantiae et divinitatis agnoscit. Sicut enim indemutabilis et inconvertibilis est substantiae cum Patre Filius, ita et indemutabilis et inconvertibilis voluntatis est cum Patre Filius. Atque ideo una [Col. 0049B] voluntas est Patris et Filii, sicut et una virtus et una imago, magis [2 1Kb] aut dixerim quod ipse Filius voluntas est Patris. Sicut enim Patris et Filii una imago cum sit secundum Moysen, tamen et ipse Filius imago Dei invisibilis (Coloss. I, 15) scribitur ab Apostolo; ita et una voluntas cum sit Patris et Filii, (pie) definitur quod voluntas Patris est Filius. (Sicut est) Dei invisibilis imago, similiter et de virtute intellige. Fides enim catholica dicit, unam virtutem esse Patris et Filii; et tamen scribit Apostolus, Christum Dei virtutem esse et Dei sapientiam (I Cor. I, 24). Pie ergo dictum est, quod Filius voluntas est Patris, sicut idem ipse est sapientia Dei. Et tamen si adhuc movet hic sensus, intende ad ea quae dicimus: certe Dei sapientia Christus est. Quid autem est Dei voluntas, [Col. 0049C] quam Dei sapientia? non enim in Deo aliud voluntas, et aliud sapientia: in hominibus quidem potest esse voluntas, non tamen haec ipsa sapientia; quia voluntas hominis eruditione et meditatione et profectu ad sapientiam sibi possibilem pervenit. Dei autem voluntas non eruditione, non meditatione, non profectu ad sapientiam pervenit, sed ipsa nihil indigens, naturaliter [3 1Kb] substantiva sapientia est. Unde et Christus Dei sapientia existens, Dei quoque voluntas est; quia in Deo non aliud voluntas, et aliud sapientia.



CAPUT II. De eo quod haeretici dicunt. Ex nihilo, inquiunt, Deus sibi filium fecit: si fecit eum ex nihilo, creatura est, et non filius.
[Col. 0049D]

I. David uno lapidis ictu Goliae frontem percutiens magni corporis fortem stravit inimicum (I Reg. XVII, 50). Sed nostrae non est virtutis de uno lapide vincere; duplici, ut opinor, ex causa: quia nec nos tales vires habemus, quales habuit et David; et isti nimis frontem praeferunt [4 1Kb] impudentiae impietatibus obduratam: unde jam licet multos lapides non in [Col. 0050A] vacuum miserimus, tamen adhuc in Dei gratia repetendum nobis est, et impudens [5 1Kb] eorum frons illa quae est sine signo Domini, crebris testimoniorum lapidibus elidenda est; ut, etsi non caro eorum effundit cruorem, multis [6 1Kb] effossa vulneribus tamen vel [7 1Kb] pudor suffusione sanguinis erubescat, si etiam [8 1Kb] ex iis quae illorum esse scripseras, opprimantur. Haec verba haereticorum ais esse. Ex nihilo, inquiunt, Deus sibi filium fecit. Si fecit eum ex nihilo, [9 1Kb] creatura est, et non filius. Et quid est, quod filium dicis, quem creaturam esse confirmas, cum dicis eum factum ex nihilo esse? non ergo potes et filium eum dicere et creaturam: filius enim ex nativitate consistit, creatura vero ex factura. Quid tibi contraria profiteris? unum elige de duobus: dic aut filium vere filium, [Col. 0050B] aut creaturam vere creaturam. Si ita filium dicis, ut vere filium dicas, negasti eum esse creaturam. Et quomodo de nihilo factum eum esse dicis, quem vere filium confiteris? Si autem dicis eum vere esse creaturam, cur eum filium nominas, cum in eo istius nominis abneges veritatem?

II. Sed (de) vivis lapidibus divinae vocis percutiamus frontis ejus impudentiam. Tu dicis eum esse creaturam: ego dico eum esse filium: quis inter nos de professionis veritate pronuntiet? puto, quod libenter habeas, ut ille judicet, a quo tu, renuentibus nobis, factum dicis Christum ex nihilo. Audiamus ergo quid de coelis ipse pronuntiet. Hic est filius meus dilectus, in quo mihi bene complacui (Matth. III, 17). Numquid dixit, Hic est quem ego feci ex nihilo? [Col. 0050C] Et vide, quia hoc tunc primum dixit, quando Jesus ut homo accessit ad baptismum: et, puto, non alia ratione quam quia poterat credi non esse filius Dei, qui corporeus videbatur, et inter caeteros homines ipse quoque ut homo peccator veniebat ad baptismum, cum peccata propria non haberet. Ne ergo, (cum) sacramentum baptismatis in homine assumpto [10 1Kb] consummat Jesus, non vere Dei filius crederetur, clamat de coelo Pater, Hic est filius meus dilectus. Intellexerat quidem et Joannes suum illum esse Dominum, quando et [11 1Kb] venienti ad baptismum ait; Ego a te debeo baptizari, et tu venisti ad me (Matth. III. 24)? Sed ne forte apud alios Joannis testimonium non tam magnum videretur, ut vinceret fidem carnis et humilitatis in Christo, et omnia omnino [Col. 0050D] quae per carnem ejus agebantur; ipse quo nemo major, ipse quo nemo melior cognitor, dat testimonium de coelis dicens: Hic est filius meus dilectus, in quo bene complacui. In quantum enim manifesta fides erat circa carnem Salvatoris, in tantum et manifesta fides esse debuit circa deitatem Salvatoris: tunc enim et verus Deus est, si sit et verus filius. Carnem quidem ejus, vel potius hominem dicam, nemo ambigebat, [Col. 0051A] quia nec ambigi poterat: sed illud quod in homine erat, et natum cum homine, quia videri per naturam non poterat, ne esset incertum, voce et quasi digito patris ostenditur dicentis: Hic est filius meus dilectus, in quo bene complacui; et [1 1Kb] interea pari auctoritate fides utriusque substantiae, id est, Dei et hominis commendatur in Christo. Hominis enim in se fidem Dei filius ipse [2 1Kb] signabat per conceptionem et partum Virginis, per infantiae vagitum, per cunas et in volumenta, per ipsa matris ubera, per ipsa materni lactis alimenta, per incrementa [3 1Kb] corporeae aetatis, per hoc ipsum quod venit, ut baptizaretur. Vides quomodo interim usque ad baptismum [4 1Kb] expressit in se hominis veritatem, tanto pressius hoc agens, quanto et difficilius credi poterat, [Col. 0051B] Deum (in) hominem fieri. Et ne forte ad hoc coactum putes, et non sponte filium Dei, filium quoque factum esse hominis, audi Apostolum dicentem de eo: Qui cum in forma Dei esset constitutus, non rapinam arbitratus est, esse se aequalem Deo, sed semetipsum exinanivit, formam servi accipiens (Philipp. II, 6, 7). Si ergo semetipsum exinanivit, formam servi accipiens, non coactus est, sed sponte factus (est) filius hominis, existens in forma Dei, Deo aequalis. Habes igitur filium exprimentem in se fidem hominis.

III. Item videamus fidem in eo divinitatis expressam: et licet sufficienter supra de fide ejus divinitatis expressum est, et adhuc sint alia quoque multa copiosiora quibus fides divinitatis apparet; tamen illa nunc taceo: sufficit enim mihi si [5 1Kb] fidem divinitatis [Col. 0051C] in Christo solus interim pater ostendit dicens: Hic est filius meus dilectus, in quo bene complacui. Quid ais, haeretice? credis sine dubio Christo, quod se filium hominis fecerit: quis [6 1Kb] censes de patre? estne veridicus apud te, cum Christum filium suum esse testatur? [7 1Kb] (si non) credis patri, cum Christum filium suum esse testatur, jam majoris apud te auctoritatis est Christus, cui de fide in se hominis credis; et minus idoneus est pater, cui de filii testatione non credis. Et quomodo patrem majorem Deum vindicas, cujus vocem quasi minimi depretias? vel quomodo Christum Deum minorem asseris, cui tantum credis, quantum nec ei, quem majorem praedicas? Magnus iste [8 1Kb] honor tuus est quem patri defers, ut ei non credas de filio suo profitenti. Qui tamen iterum [Col. 0051D] et alibi profitetur illum suum filium esse, quando cum apostolis Petro et Jacobo et Joanne Dominus ascendit in montem, et refulsit facies ejus sicut sol (Matth. XVII, 2). Percutiat iterum divinum testimonium tuae frontis impudentiam: Et ecce, inquit nubes lucida inobumbravit eos: et ecce vox de nube dicens: Hic est filius meus dilectus, in quo bene complacui: [Col. 0052A] ipsum audite (Ibid., 5). Certe Moyses et Elias pariter videbantur cum eo loquentes, quos utique de adoptione factos esse filios Dei negare non potes: et quomodo de solo Christo vox divina testatur dicens; Hic est filius meus dilectus, in quo mihi complacui: ipsum audite? Si enim et Christus de adoptione filius est, cum staret inter duos filios adoptivos, dixisset utique, Et hic filius meus est, ne Christus solus filius esse crederetur: at cum dixit, Hic est filius meus dilectus, adoptionis filios separavit, ut proprietas verae nativitatis in Christo solo filio crederetur. Sed non sufficit ut Christum tantummodo filium suum esse profiteretur; addidit etiam quod vero filio debebatur, dicens, ipsum audite. Magnam, immo et parem sibi auctoritatem ostendit in filio, cum ita [Col. 0052B] audiendus est filius, ut audiendus et pater est: Ipsum, inquit, audite. Quidquid ergo jam dixerit Christus, audiendus est. Et videamus, si nusquam se dicit esse filium Dei, si nusquam se Deum patrem habere profitetur. Ipsius vox est: Ommis plantatio quam non plantavit pater meus, eradicabitur (Matth. XV, 13). Et iterum: Domum patris mei fecistis domum negotiationis (Joan. II, 16). [9 1Kb] Alibi quoque: Et tu credis in filio Dei (Joan. IX, 35)? Numquam praesumeret dicere, Pater meus, patris mei, et tu credis in filio Dei, nisi esset confidentia naturae, quae vindicat vocabulum veritatis in patre, de conscientia propriae nativitatis. Quid enim insolenter ille loqueretur, Qui semetipsum humiliavit factus obediens usque ad [10 1Kb] mortem crucis.

[Col. 0052C] IV. Sunt et alia testimonia plurima: sed nos nunc non librum scribimus ut omnia prosequamur, sed causa brevitatis paucis testimoniis summas claudimus, ut vox illa obruatur, quae negat Christum esse filium Dei. Sane dicit se Christus filium quoque esse hominis, cum ait: Et videbitis filium hominis (Marc. XIV, 62). Et, Quem dicunt esse filium hominis (Matth. XVI, 13)? Hoc est enim sacramentum fidei in Christo, ut cum illum filium Dei esse credideris, credas quoque et filium hominis esse eum factum. Illud enim quod filius Dei est, naturaliter possidet; hoc autem quod filius hominis factus est, [11 1Kb] qua beneficius nobis praestitit [12 1Kb] : et ideo qui Christum filium Dei esse non credit, impius est; sed et qui Christum filium hominis esse factum confiteri [13 1Kb] dedignatur, ingratus [Col. 0052D] est. Tu tamen, haeretice, credis quod Christus filius quoque hominis factus est, et cum hoc ipsum de se Salvator dicat, non abnuis. At vero cum dixerit pater, Hic est filius meus, et cum dixerit filius, Pater meus; tu ut cor Pharaonis [14 1Kb] obduras, et non credis? Superest impudentiae tuae, ut quasi melancholicus non vera perspiciens, patrem et filium dicas esse [Col. 0053A] mentitos. Non, inquit, nego filium; sed nego verum filium: ergo et Petrus ideo beatitudinis vocem promeruit, quia Christum verum filium esse non credidit, licet filium Dei vivi sit confessus. Magnum revera confessae fidei sacramentum est in Petri conscientia, ut cum labiis dicat, Tu es Christus, filius Dei vivi (Matth. XVI, 16), in corde tamen habeat, quod non sit verus filius Dei vivi. Ego homo sum: verba audio, verba intelligo, interpretationem tacitam cordis audire non possum. Christum filium dixit Dei vivi: nisi et adoptivum adjecerit, ego aliud nihil intelligo, quam quod et loquitur. Viderit si Christus, [1 1Kb] qua Dominus et Deus cor aspicit: mihi tamen qui auribus tantum audio, debuit etiam per vocem fieri cordis ejus manifesta confessio, propter quem et Petrus [Col. 0053B] interrogatur: non enim sibi soli Petrus interrogatus est, sed et omnibus (nobis); ut cum ille de Christo bene confitetur, et nos similiter disceremus pari confessione ad beatitudinem pervenire. Et interea videamus [2 1Kb] si digne Petrus beatitudinis praeconium consequitur, credens in corde quod non sit verus (filius), sed adoptivus: si digna haec patris revelatio est, et non potius carnis et sanguinis. Plurimi certe adoptione sunt filii Dei: et non solum Jeremias, qui adhuc cum esset in vulva matris, sanctificatus est (Jerem. I, 5); neque solus Joannes Baptista, qui in utero matris infans exsultavit in spiritu (Luc. I, 44): sed neque solus Elias, qui mortem adhuc usque passus non est, vel quilibet ex numero prophetarum, ex quibus unus, ut in Evangelio relatum est (Matth. [Col. 0053C] XVI, 14), putabatur Christus: sed ad hoc nomen adoptionis, meretrices et publicani, quamvis emendatione [3 1Kb] venerunt. Et ne quis me putet blasphemare, audiat in Evangelio dici: Meretrices et publicani praecedent vos in regno coelorum (Matth. XXI, 31), ubi non nisi filii adoptionis sunt. Cum ergo nec blasphemis nec turpibus adoptionis gratia denegatur, si corrigant se: hoc pro magno sacramento Pater Petro revelavit, quod scilicet filius quidem Dei vivi est, sed adoptione potius, et non nativitate, et tantum nomine, non etiam et nominis veritate? Plane qui hoc credit, non beatus ille est, sed miserrimus omnium hominum, habens non solum intelligentiam carnis et sanguinis, verum etiam et spiritum diaboli. Sed quaeso, Regina, sentias, quod multa in hoc [Col. 0053D] loco dici poterant, quae ad consequentia festinans praetereo; credens quod data occasione, quasi una de sapientissimis plus possis sentire quam loquimur, secundum sententiam Salomonis: Da sapienti occasionem, et sapientior erit (Prov. IX, 9).

V. Haec vestra, Ariani, doctrina est, haec vestra interpretatio singularis, hoc secretum fidei vestrae mysterium: Adoptione, inquit, Christus est filius, et non verus filius. Interrogemus et Joannem: potest et hic verum didicisse, sive quia interfuit cum Petri [Col. 0054A] laudata confessio est, sive ex peculiari dilectione Salvatoris, [4 1Kb] qua ita erat ei proximus, ut etiam supra pectus ejus recumberet (Joan. XIII, 23). [5 1Kb] Videamus, quid haerens pectori ejus hauserit. Deum nemo vidit umquam, nisi unigenitus filius qui est in sinu patris (Joan. I, 18). Nulla creatura videt Deum, secundum hoc quod Deus est; et ideo ait: (Deum) nemo vidit umquam. Sed sequitur, et dicit: nisi unigenitus filius: ergo unigenitus filius non est creatura, qui Deum videt quem nulla vidit creatura. Et ne forte unum [6 1Kb] eum de adoptivis filiis crederes, amputavit sensus impii occasionem, cum eum dixit non solum filium, sed etiam unigenitum filium. Hoc nomem non habet socios: et licet dicantur alii filii; adoptione tamen, non natura sunt filii. Sed Christus solus unigenitus [Col. 0054B] filius est, quia solus verus filius est, non adoptione, sed natura, non nuncupatione tantum, sed et genere: solus (inquam) verus filius est, qui etiam in sinu patris est. Filii adoptivi in sinu Abrahae sunt: qui autem verus filius est, et unigenitus filius est, in sinu patris est. Intellige tamen et in hoc inseparabilem paternae substantiae filium, quod in sinu patris dicitur esse. Item legimus: Sic enim dilexit mundum Deus, ut filium suum unigenitum daret: ut omnis qui credit in eum, non pereat, sed habeat vitam aeternam (Joan. III, 16). Non video, quomodo dilectio Dei commendetur ad mundum, si non verus et unigenitus est filius, quem dedit pro mundi redemptione. Mundus sine dubio creatura est; si Christus creatura est, quid contulit mundo, dans pro creatura creaturam? Omnis creatura [Col. 0054C] servili conditione censetur: si Christus creatura est, servus est: quomodo [7 1Kb] redemit ad libertatem, cum servus nullo jure possit conferre libertatem? et tamen Abraham, ut commendaret dilectionem quam habebat ad Deum, proprium et verum unigenitum et dilectissimum filium obtulit in holocaustum, cum hoc ipsum Deus ad probandum cunctis ejus in se dilectionem fieri praecepisset. Et tu dicis, impie, quia Deus volens commendare dilectionem suam mundo, non habuit verum filium quem daret, sed usus est necessitate, more sterilium, ut, quia verum de se genitum filium non habuit per naturam, vel ex nihilo factum daret?

VI. Dic, impie, (ergo) majore virtute dilectionem commendavit Abraham, proprium et unigenitum [Col. 0054D] filium offerens, quam Deus qui non habuit proprium, neque vere unigenitum dedit. Et est, [8 1Kb] quod velit Deus magnopere commendare: et inferius (non) commendat, cum commendaverit homo. Et ille Deus quem majorem praedicas, minor est homine in commendanda dilectione: minus enim commendavit dilectionem, si non verum et unigenitum filium dedit pro mundi dilectione: et Abraham plus commendavit, qui proprium et unigenitum obtulit. Sed absit haec impietas, ut vel in dilectione commendanda minor [Col. 0055A] sit Deus, qui est per omnia inaestimabilis: verum enim et unigenitum filium dedit, diligens mundum. Hoc [1 1Kb] enim Paulus vas electionis exsequitur, volens Dei in nos commendare dilectionem dicens, Qui suo filio non pepercit, sed pro nobis omnibus tradidit illum (Rom. VIII, 32); cum dicit, Filio suo, proprietatem veritatis expressit in nomine: et vide tamen, quo sermone usus est, dicens, Qui suo filio non pepercit. Legisti utique dicentem Deum ad Abraham, cum filium pro Dei dilectione vellet occidere: Ne injicias manum tuam in puerum, ne facias illi quidquam: nunc enim cognovi, quia times Deum tuum, et non pepercisti filio tuo dilecto propter me (Gen. XXII, 12). Dicit et Paulus: Qui filio suo non pepercit, sed pro nobis omnibus tradidit eum: dicit Apostolus ex Dei voce, quomodo [Col. 0055B] [2 1Kb] commendaret dilectionem: improprie usus fuerat verbis divinis, si non et hic de vero filio loqueretur: et tamen, quis [3 1Kb] nesciat in patre Abraham et Isaac filio ejus imaginem praecessisse futurae veritatis? In Deo patre et Christo unigenito filio ejus sacramentum praecedentis figurae monstravit Apostolus, consignans ipsis sermonibus veritatem, quibus et primum figura signata est, dicens: Qui proprio filio suo non pepercit, sed pro nobis omnibus tradidit eum. Si ergo figura erat in Abraham, cum offerret filium; veritas autem in Deo patre, cum tradidit filium: quid ais doctor impietatis? ubi major vis versari debet, in figura, an in veritate? sine dubio in veritate. Et quomodo tu minorem exhibes veritatem, pleniorem vero figuram? plenior enim [Col. 0055C] est figura, ubi verus filius offertur: et minor est veritas, ubi secundum te, non verus filius traditur. Sed plane major est veritas, et minor est figura. [4 1Kb] Hoc si vis probari, crede verum unigenitum filium Dei; et intelliges, quod multo plus quam Abraham, gessit Deus, dans filium suum unigenitum pro mundi dilectione secundum Evangelium (Joan. III, 16), vel cum secundum Paulum, suo filio non pepercit, sed pro nobis omnibus tradidit eum. Abraham enim licet filium obtulerit, tamen pro Dei dilectione obtulit, cui quidquid obtuleris, non aequas ad quod dignus est; et obtulit filium, quem posteaquam per naturam habere non potuit, per Deum tamen contra naturam est adeptus: obtulit ergo Deo, quod ei contra spem naturae dederat Deus, et obtulit filium.

[Col. 0055D] VII. Facit ad causam, si dixero se minorem, et sine illa conditione praesenti quandoque mortalitatis lege moriturum: contra, examina [5 1Kb] quid Deus praestiterit: filium suum praestitit unigenitum, quem non sero ex alicujus adeptus est gratia, sed semper habet sine initio ex proprietate naturae natum de se talem, qualis et ipse pater est qui eum genuit, invisibilem, inaestimabilem, sempiternum, impassibilem et immortalem et omnipotentem, sicut ipse pater [Col. 0056A] est, et postremo per omnia, secundum hoc quod Deus est, aequalem ei qui eum genuit. Vides qualem dedit filium pater. Ecce jam Deus inaestimabiliter superior invenitur in filio: et nunc considera, quod hunc talem unigenitum filium pro mundi dilectione praestiterit: et expende nunc, quidnam sit mundus; utique creatura est: similiter et Deus quid sit, expende: utique creator est: et nunc jam compara, quem dilexerit Abraham, et quem dilexerit Deus. Abraham quidem Deum. Sed recense quanta Deus Abrahae praestiterit, et invenies, quod Abraham multo minus Deo dilectionis debitum reddidit quam debebat, licet reddiderit quantum reddere potuit. Deus autem mundum diligit pro nulla sibi data ab eo gratia. Vides quia multo est commendabilior dilectio Dei quae non [Col. 0056B] ex debito praestatur, quam illa Abrahae quae praestatur ex debito. Sed vide adhuc supereminentiam dilectionis qua Deus diligit mundum, non solum sibi, qui eum condidit nullo merito justitiae commendatum, verum etiam peccatorem et adversum se impium. Mundum ergo dilexit Deus peccatis et impietatibus reum, non quia peccata et impietates dilexerit mundi, sed dilexit mundum, ut de peccatis et impietatibus mundus ipse liberetur. Et audi Apostolum per haec mire commendantem Dei dilectionem, cum scribit ad Romanos: Ut quid enim Christus, cum adhuc infirmi essemus, secundum tempus pro impiis moruus est? vix enim pro justo quis moritur. Nam pro bono forsitan quis audeat mori. Commendat autem Deus charitatem suam in nobis: quoniam si cum adhuc peccatores [Col. 0056C] essemus, Christus pro nobis mortuus est; multo magis justificati nunc in sanguine ipsius, salvi erimus ab ira per ipsum (Rom. V, 6-9).

VIII. Intelligo quidem, [6 1Kb] quod hoc testimonium discuti desiderat: sed nunc quod faciat ad causam breviter pandimus. Mundum, habitatores mundi interpretatus Apostolus ostendit, quod pro impiis, et peccatoribus mortuus est Christus, ut suam charitatem commendaret in nobis, qui sumus in mundo: et moritur, inquit, Christus, pro impiis, et peccatoribus; quandoquidem vix pro justo quis moritur, licet forsitan pro bono quis audeat mori. Jamne intelligis quam inenarrabiliter praecellat dilectio Dei ubi est veritatis expressio, et quam minor sit dilectio Abrahae ubi figura signata est? Non hoc dico quasi non multum dilexerit Abraham; immo tantum dilexit [Col. 0056D] Deum quantum et potuit, quantum nemo ex natis mulierum supergredi potest. Sed licet multum dilexerit Deum, et de toto corde et de totis viribus animae suae dilexerit: tamen inenarrabili supereminentia divinae dilectionis in infinitum superatur. Quis enim possit explicare dilectionem quam Deus mundo praestitit, dans unigenitum filium suum ita, ut homo nasceretur qui Deus est; et haberet secundum [7 1Kb] carnem humana sorte initium nativitatis, qui sine initio [Col. 0057A] de patre natus est; et ille aequalis Deo in forma Dei existens semper, accepta forma servili minor fieret, non solum patre, verum etiam angelis, immo et hominibus, nescio, si non et multum infra, [1 1Kb] vermis quoque comparatione; et postremo, ut secundum naturam susceptae [2 1Kb] animae, usque ad mortem tristitiam pateretur, qui totus gaudium est, non solum Abrahae, qui diem ejus cupiens videre, vidit et gavisus est (Joan. VIII, 56), sed et omnium hominum sanctorum. Praestitit ergo mundo unigenitum filium suum, ut qui vera vita est, pendens in ligno secundum carnem, mortem crucis pateretur, occultata interim sempiterna et inviolabili divinitate ejus, quae illi una est cum patre ejus. Vide dilectionem, ut pro mundi salute Dominus majestatis crucifigatur in terra qui se filium Dei credentibus [Col. 0057B] vitam aeternam praestat in coelis. O te beatissimum, patriarcha Abrabam, cujus maxima dilectio in Deum non nisi inexplicabilis divinae dilectionis inundatione submergitur: et nescio si non hoc (totum) pro respectu tuae dilectionis et fidei Deus impio praestitit mundo. Tibi enim et semini tuo promiserat Deus, ut haeres esses mundi per justitiam fidei (Rom. IV, 13), sicut docet apostolus Paulus.

IX. Sed satis tardo, si hunc locum voluero plenius exsequi: ad te convertar, haeretice, commonens, ut intendas quomodo Deus diligens mundum, dedit unigenitum suum filium, vel, ut ait Apostolus, quomodo suo filio non pepercit, sed pro nobis omnibus tradidit eum. Si sacramentum istius ineffabilis divinae [Col. 0057C] dilectionis agnosceres, numquam adversus filium Dei impias componeres quaestiones; quas qui piae mentis est, per illa quae supra diximus, intelligit absolutas. Sed adhuc reliquam partem propositi testimonii [3 1Kb] videamus, ut tuae frontis impudentia multo pressius [4 1Kb] obteratur. Nam cum dixisset: Sic enim dilexit Deus mundum, ut filium suum unigenitum daret, prosequitur, et dicit: Ut omnis qui credit in eum, non pereat, sed habeat vitam aeternam. Iterum dicam, est unigenitus filius: quomodo qui credit in eum, non perit, sed vitam habebit aeternam, cum credere in creaturam, sit Divinitatis offensio? Respice ad apostolum Paulum; considera, quae opprobria, quas [5 1Kb] obscenitates de his referat, qui, ut ipse ait, commutaverunt veritatem Dei in mendacio, et coluerunt [Col. 0057D] et servierunt creaturae potius quam Creatori (Rom. I, 23). Tu si sic credis, et sic colis, et servis unigenito filio Dei, ut eum dicas esse creaturam, illa te mala miser exspectant quibus illi puniuntur, qui commutaverunt veritatem Dei in mendacio, et coluerunt et servierunt creaturae potius quam creatori. Adoptione, inquit, Christus filius Dei est, et non verus filius. Omnia leguntur Evangelia, et nusquam scriptum est, quod Christus adoptione [Col. 0058A] sit filius, et non verus filius. Et bene, quod Joannes, ille Joannes recubans supra pectus Domini, causam scripti Evangelii referens posuit, et dixit: Multa quidem et alia signa fecit Jesus coram discipulis suis, quae non sunt scripta in libro hoc: haec autem scripta sunt, ut credatis, quoniam Jesus est Christus filius Dei, et ut credentes vitam aeternam habeatis in nomine ipsius (Joan. XX, 30, 31). Estne opus adhuc apertius explanare? multa, inquit, et alia signa fecit Jesus: et licet non sint omnia scripta, quia nec scribi poterat infinita rerum copia; tamen haec ipsa ideo scripta sunt, ut credamus, quod Jesus est Christus filius Dei; et ut fidem singulorum provocaret, ostendit et praemium dicens: ut credentes vitam aeternam habeatis in nomine ejus. Si [6 1Kb] vere adoptione [Col. 0058B] esset filius Dei, et non natura, si sola nuncupatione, et non etiam quod in nuncupationi intelligentia est; nusquam magis hoc ipsum explanasset, quam in ultimo scriptionis, ne fides in ambiguo derelicta, vitam aeternam perderet per credulitatis incertum. Sed Evangelista, qui ad hoc positus est, ut habens gratiam sancti Spiritus illa maxime lucidius panderet, quae ad vitae aeternae praemia pertinerent, non ambiguo clausit Evangelium, sed manifestissime expressit, ideo scripta Evangelia, ut credatis, inquit, quoniam Jesus est Christus filius Dei, et ut credentes vitam aeternam habeatis in nomine ejus. Etiam ne hic suspicio est creaturae in filio Dei, ubi, qui crediderit quod filius Dei est Christus, aeternam vitam possidet, et non aliter quam [Col. 0058C] in nomine ejus? qui utique non est creatura, sed creator, et non adoptione filius, sed [7 1Kb] verus filius Dei: in nomine enim creaturae ne quidem vitam temporalem potest quis assequi, nisi si aliquis eam non auferendo praestare dicatur.

X. De nihilo, inquit, fecit Deus sibi filium. Praetereo multa testimonia: loquatur Joannes Christi Domini dilectione perspicuus. Scribens Epistolam ait: Omnis qui diligit patrem, diligit eum qui ex eo natus est (I Joan. V, I): numquid ait, diligit eum quem fecit Deus ex nihilo? sed nec patrem omnino nominasset, nisi scisset de eo natum filium [8 1Kb] . Et fac nunc, quia ita intelligendum est, ut tu, haeretice, interpretaris; quod scilicet ab eo factus sit ex nihilo, quem ex patre natum dicit Joannes: et quaero, numquid secundum [Col. 0058D] te solus Christus factus est ex nihilo? Nonne, ut taceam de aliis, etiam mundus ipse ex nihilo factus est? ergo et mundus a nobis diligendus est, si diligendus est pater. Sed clamat idem Joannes: Nolite diligere mundum (I Joan. II, 15). Numquid tam levis est Joannes, ut ipse sibi contraria praedicaret? Absit haec impietas, ut dicatur, Joannes repugnantia sibi [9 1Kb] loquitur, qui in sancto Spiritu loquebatur. Scit distantiam facti et nati in ipso jam principio Evangelii sui, [Col. 0059A] sicut supra expositum est, cum de ipso capitulo tractaretur: et ideo non ut facturam intelligit eum, quem dicit ex patre natum; quia nec singulariter poneret, si hoc quod ex patre natum est, facturam voluisset intelligi, sciens multos factos esse ex nihilo; sed singulariter ponens, de solo vero filio posuit dicens, quod ex patre natus est, quia ipse solus ex patre natus est, caeteri autem omnes facti sunt ut a conditore. Noli ergo facere divinis sermonibus vim: quid infers, quod ille non loquitur? quid doces, quod ille non docuit? Si Christianus es, et si apud te verus doctor est Joannes, crede quod docuit. Ex patre, inquit, natus est: hoc (si) credideris, si diligis patrem, et diligendo patrem, diligis filium qui ex eo natus est: quod si non credideris, quia ex patre natus est; quod [Col. 0059B] neque patrem diligis, neque eum qui ex eo natus est: non autem diligis hoc modo, cum in patre negas esse quod patris est, id est generare, et in filio negas esse quod filii est, id est nasci. Et audi nunc, quale tibi beatus Joannes nomen imposuit dicens: Hic est antichristus, qui negat patrem et filium (I Joan. II, 22). Tu quidem falso Christiani tibi cognomen imponis; sed [1 1Kb] a veridico Joanne pro sectae tuae merito antichristus vocitaris. Mentior, si non tu in patris vocabulo intelligis creatorem, si non in filii nomine asseris creaturam. Joannes patrem et filium nuncupat: et tu in his nominibus creatorem et creaturam interpretaris. Merito ergo vocaris antichristus, qui negas patrem et filium sub interpretatione impia.

XI. Sed adhuc audi, o quisquis ille es insolens et [Col. 0059C] contumax in filium, et de patris persona gloriaris: et intellige, quia patrem habere non potes, si non confitearis et filium. Idem prosequitur Joannes: Qui negat filium, neque patrem (habet): qui confitetur filium, (et filium) et patrem habet (Ibid., 23). Vides ubique Joannes ipsa nomina ponere, ut nihil aliud intelligatur, quam quod est in natura nominum: et tamen, si adhuc frons impudentiae tuae potest ictus lapidum sustinere, et si tanta obstinatio duritiae tuae est, ut cum audis patrem et filium, non tamen verum patrem neque verum filium credas; ecce idem Joannes qui est dilectus a Domino, vicem reddens dominicae dilectioni, fortiori lapide jam non tantum frontem, sed ipsum caput serpentinum tuae conquassat impietatis, scribens in ultimo epistolae suae: Scimus [Col. 0059D] quia filius Dei venit (I Joan. V, 20, 21), et incarnatus est propter nos, et passus est, et resurgens de mortuis assumpsit nos, et dedit nobis [2 1Kb] intellectum bonum, ut cognoscamus ipsum verum, et simus in ipso vero filio ejus Jesu Christo. Hic est (Deus) verus et vita aeterna, et resurrectio nostra in ipso. Explicari non potest, quantos adversum te sermonum lapides et saxa congessit sub uno hoc testimonio. Scimus, inquit, quia filius Dei venit. Habes unam de filio confessionem, et paululum infra post sacramenta incarnationis et passionis ejus et resurrectionis, quae [Col. 0060A] utique propter nos exercuit, subsequitur dicens: et dedit nobis intellectum bonum: sine dubio quia ipse dator bonus est, dans intellectum bonum. Non impie intelligimus, si hunc intellectum bonum dixerimus Spiritum sanctum esse, qui et dicitur Spiritus intelligentiae, in quo cognoscimus ipsum verum. Sine Spiritu enim sancto non potest veritas cognosci: habes testimonium in Evangelio, ubi et [3 1Kb] Deum ipsum sanctum Spiritum pollicetur, et de ipso ait, quod ipse mihi testimonium perhibebit (Joan. XV, 26); utique per apostolos, vel per quoslibet filii Dei praedicatores, dans eis intelligentiam, qua [4 1Kb] Spiritus intelligentiae verum cognoscendi. Unde et apostolus Paulus scribens ad Corinthios ait: Nos autem non spiritum hujus mundi [Col. 0060B] accepimus, sed spiritum qui ex Deo est: ut sciamus, quae a Deo donata sunt nobis. Dedit ergo intellectum bonum, id est Spiritum sanctum, ut cognoscamus ipsum verum (I Cor. II, 12).

XII. Adhuc si non intelligis de tot supra editis dictionibus, vel ex consequentibus animadverte omnes suspiciones impiae interpretationis exclusas: Ut simus, inquit, in ipso vero filio ejus Jesu Christo. Et adhuc amplius densat piam fidem dicens: Hic est verus Deus: et nondum tacuit, sed cumulat et exaggerat, ut impius sensus sophisticis confidens argumentationibus obruatur: subsequens enim ait, Et vita aeterna, et resurrectio nostra in ipso. Ubi sunt nunc illa impia vestra sophismata quae Aristotelis episcopi vestri magisterio didicistis dicentes: [Col. 0060C] Filius est, sed non est verus filius: Deus est, sed non est verus Deus? Ecce uno testimonio tot modis filii verum nomen expressum est, immo quia et verus Deus est. Quomodo enim non verus Deus, qui verus est filius? quandoquidem non solum de veri filii nomine Deus verus probatur, sed etiam per hoc, quod vita aeterna est. Vita enim aeterna non habet initium neque finem: ergo Deus verus est Christus, non habens initium neque finem, existens ipse vita aeterna, quae est sine initio et fine. Sed et cum resurrectio nostra est, potestas in eo verae divinitatis agnoscitur, cum mortem per virtutem resurrectionis excludit, exemplo sui quem assumpsit hominis, in quo et de Virgine nasci dignatus est, in quo et nos jam resurreximus, habituri [Col. 0060D] unusquisque nostrum specialem resurrectionem pro merito fidei ac vitae, sive ad refrigerium, sive ad ustionem. Vide, miser, ne adhuc non credas verum esse filium, et incipias habere resurrectionem ad poenam perpetuam gehennae in tenebris exterioribus, ubi erit fletus oculorum et stridor dentium (Matth. VIII, 12), si tamen non adhuc aliquid [5 1Kb] tetrius manet impios in filium.

XIII. Satis, ut opinor, licet pauculis testimoniis comprobatum est, quod sit verus Dei filius, natus de patre, non factus ex nihilo. Sed adhuc quaeso, [Col. 0061A] exhibe infatigabilem patientiam, ut hoc ipsum de veteri Scriptura vel uno testimonio comprobemus. Dicis, haeretice, ex nihilo filium factum, cum hoc nusquam legeris: negas illud quod scriptum est: quia ex patre natus est. Dic mihi, cujus verba sunt: Ex utero ante luciferum genui te (Psal. CIX, 3)? Si ambigis, respice ad initium Psalmi ejus, et lege scriptum: Dixit Dominus Domino meo, Sede ad dexteram meam, donec ponam inimicos tuos scabellum pedum tuorum (Ibid., 1). Hoc testimonio ipse Salvator usus est, [1 1Kb] ut cum vult se Dominum credi, loquens ad eos qui illum solum hominem natum ex semine putabant David, non etiam et Deum qua Dei filium. Sed et Paulus apostolus hoc ipsum credens, quod et olim Spiritus sanctus in David locutus est et [Col. 0061B] postea exposuit, ait in Epistola sua: Ad quem autem angelorum dixit aliquando, sede ad dexteram meam (Heb. I, 13)? hoc explanans, quia nemo de angelis talis est, qualis et filius: omnes enim angeli facti sunt, solus autem filius natus est, cui et dicit, sede ad dexteram meam; quia et solus ipse est unigenitus filius qui est in sinu patris (Joan. I, 18). Non autem nunc expositio totius psalmi necessaria est, sed illud solum probandum, quia Dominus Pater dicit Filio Domino meo, Sede ad dexteram meam; ut et illud quod in sequenti dicitur, non alius quam pater dixisse credatur, id est, Ex utero ante luciferum genui te. Nonne etiam hoc testimonio verissime probatum est, sepultam vocem impiam esse dicentium, quod ex nihilo fecerit Deus filium? Quomodo enim [Col. 0061C] ex nihilo, cum ipse pater clamet, Ex utero ante luciferum genuit te? Et vide, ne putes nos intelligere, quod Deus membrorum partiumve compositione [2 1Kb] consistat. Absit haec impietas. Deus enim, quodcumque illud est, simplex est; totus idem est secundum substantiam, non pars et pars, non membrum et membrum; sed, ut diximus, simplex nescio quid, quod sit integrum, et perfectum, et inaestimabile [3 1Kb] tamen et inexplicabile. Licet ergo talis est, ut non membris partibusve subsistat, tamen Scriptura divina cum vult nobis fabricatoris veram intelligentiam commendare, ex his quae novimus, loquitur dicens: Opera manuum ejus esse coelos (Psal. CI, 26), vel unamquamque creaturam: quia apud homines vere et proprie opus vel fabrica intelligitur, [Col. 0061D] quod efficitur (manibus): denique cum visum est arte aliquid fabricatum, ad manus refertur artificis. Similiter autem [4 1Kb] inter nos volentes filii designare naturam, uteri facimus mentionem: nemo enim de veris filiis non de utero nascitur. Et Deus ergo volens ex se natum filium demonstrare, dixit quod eum ex utero genuerit, ne tu, haeretice, calumniareris ex nihilo. Sed sicut cum Deus manibus fecisse dicitur, ut Deo dignum intelligendum est; ita et [Col. 0062A] cum ex utero genuit, non contra quam Deo dignum est, opinemur. Illud [5 1Kb] tamen certissime confitendum est, quod verus est conditor in significatione operis manuum, et verus est pater in significatione uteri gignentis, etsi nihil in se membrorum habeat.

XIV. Sed quia soletis dicere, o Ariani, In Deo id ipsum est facere, quod et generare, opportune et hanc vestram perversitatem de praesenti occasione convincam. Multa sunt nempe opera [6 1Kb] manuum, sed unus est unigenitus filius ventris: non ergo id ipsum est facere, quod et generare: et omnia quidem per Verbum, et in sapientia facta sunt; Verbum autem sive sapientia, non per aliquem, sed ex Deo nata [7 1Kb] sunt: unde non id ipsum est facere, quod et generare. Nisi enim esset distantia inter facere et [Col. 0062B] generare, nihil prohibebatur dicere, manus meae generaverunt te, et coeli ventris mei sunt opera. (Sed) sicut dictio multam habet differentiam, ita et res quas dictio determinat. Ex utero, inquit, ante luciferum genui te. Hoc autem dicit pater ad filium, non quod filius [8 1Kb] ignoraret, sed ut nos scire possemus proprietatem patris ad filium, vel filii ad patrem: ideo ita scriptum est, sicut et ipse unigenitus filius existens sapientia ait: Ante omnes autem colles genuit me (Prov. VIII, 25). Unde et hoc loco ante luciferum genitus esse dicitur. In luciferi vocabulo omnis ubi ubi lucidior creatura signatur: unde cum dicitur, ex utero ante luciferum genitus hoc, specialiter docetur, quod vere ex patre sit natus, et non factus: quod autem ait, ante luciferum, ante [Col. 0062C] omnem creaturam significat, secundum quod dictum est, Et ipse est ante omnes (Coloss. I, 17).



CAPUT III. Quod Dei filius sit omnipotens, et indemutabilis, et quod una sit omnipotentia Patris et Filii, sicut et una deitas: et de sacramento incarnationis filii, vel potius suscepti ab eo hominis.

I. Percutiamus et aliam eorum blasphemiam, per quam, ut scribis, dicunt quod non sit omnipotens filius. Et hoc breviter faciam, ne longius extendens, laborem legenti [9 1Kb] tribuam. Dicant, quando non est omnipotens, per quem, ut ipsi quoque confitentur, omnia facta sunt: dent unum opus patris quod non fecerit et filius, ut probent non esse omnipotentem [Col. 0062D] filium: at cum nullum sit opus, quod non patris existat et filii, sine dubio omnipotens est filius, faciens quaecumque facit omnipotens pater. Sufficit, si hoc ipsum etiam divinis testimoniis approbemus. Apud prophetam Zachariam legimus: O, o, fugite a terra Aquilonis, dicit Dominus, quoniam a quatuor ventis coeli colligam vos in Sion: resalvamini, qui inhabitatis filiam Babylonis, quoniam haec dicit Dominus omnipotens: Post honorem misit me super gentes [Col. 0063A] quae exspoliaverunt vos; quoniam qui tangit vos, sicut qui tangit pupillam oculi ipsius: quoniam ecce ego infero manum meam super eos; et erunt spolia, qui spoliaverunt illos: et [1 1Kb] scietis quia Dominus omnipotens misit me (Zach. II, 6-9). Si intendas huic capitulo, invenies quod filius omnipotens a patre omnipotente sit missus, ut positis in captivitate subveniat. Considera enim prophetam dicere: Haec dicit Dominus omnipotens: et audiamus, [2 1Kb] propheta referente, quid dicit Dominus omnipotens: Post honorem, inquit, misit me super gentes: sine dubio filius est, qui post honorem [3 1Kb] missum esse se dicit super gentes, quem propheta dicit Dominum omnipotentem. Hic ergo filius existens Dominus omnipotens in ultimo testimonio, et scietis quia Dominus omnipotens [Col. 0063B] misit me, ut supra dictum est, ab omnipotente missus est patre. Sed et apostolus Joannes in Apocalypsi haec dicit: Amen, testis fidelis, initium creaturae Dei (Apoc. III, 14), qui est, et qui erat, et qui venturus est Dominus Deus omnipotens (Apoc. I, 4, 8; IV, 8). Et Salomon inter caetera ait de sapientia, quae utique Christus filius Dei est: Splendor [4 1Kb] est enim lucis aeternae, et speculum sine macula; Dominus omnipotens, nomen est ei (Sap. VII, 26, 27): Item: Ipse et qui redemit illos, Dominus omnipotens nomen est illi. Item in Mach.: Nondum enim omnipotentis, et omnia possidentis Dei judicium, majestatis, et imago bonitatis illius, et cum sit una, omnia potest. Quomodo non omnipotens est, cum possit omnia? Nam et supra de eadem sapientia dixerat, omnem [Col. 0063C] habens virtutem (Ibid., 23): ergo omnipotens est, omnem habens virtutem. Sed adhuc ipse Salomon ait de eadem sapientia: Et permanens in semetipsa manet (Ibid., 27). Et alibi Salomon: Non enim impossibilis est omnipotens tua manus (Sap. XI, 18). Item: ipse: Omnipotens sermo tuus exsiliens de regalibus sedibus (Sap. XVIII, 15).

II. Agnosce omnipotentiam ejus, cum omnia innovat: agnosce interea et quod indemutabilis est, cum in semetipsa permanet omnia innovans: id est, licet omnia innovet, ipsa tamen indemutabilis perseverat; quod nisi non Dei omnipotentis est. Sed quia vere indemutabilis est filius et conditor omnium, etiam his Psalmistae versibus approbatur: In initio tu Domine terram fundasti, et opera manuum [Col. 0063D] tuarum sunt coeli: ipsi peribunt, tu autem permanebis, et omnes sicut vestimentum veterascent: et sicut opertorium mutabis eos, et mutabuntur: tu autem idem es, et anni tui non deficient (Psal. CI, 26-28). Hoc de filio Dei scriptum interpretatus est Paulus scribens ad [Col. 0064A] Hebraeos (Heb. I, 10-12). Habes ergo per haec capitula et omnipotentem filium, et indemutabilem, et omnium conditorem, sicut et omnium artificem, dicente Salomone: Omnium enim artifex docuit me [5 1Kb] sapientia (Sap. VII, 21). Sed ne duos omnipotentes inteiligas, praecavendum est: licet enim et pater sit omnipotens et filius, tamen unus est omnipotens, sicut et unus est Deus: quia Patris et Filii eadem omnipotentia est, sicut et eadem deitas, secundum quod supra pro viribus et conditione temporis coarctantis expressum est. Sed et nunc inferius explanabitur testimonio Esaiae prophetae: Fatigata est Aegyptus, et negotiatio Aethiopum, et Sabaim viri excelsi ad te transibunt, et tui erunt servi et post te sequentur alligati vinculis, et adorabunt te, et in te [Col. 0064B] deprecabuntur: quoniam in te est Deus, et non est Deus praeter te. Tu enim es Deus, et nesciebamus, Deus Israel Salvator. Erubescent et confundentur omnes, qui adversantur ei, et ibunt [6 1Kb] cum confusione. (Isa. XLV, 14). Intende, quia ad filium dicitur, et tui erunt servi, et post te sequentur alligati vinculis, et adorabunt te, et in te deprecabuntur. Ergo et hinc Deus verus ostenditur filius, cum adoratur. Dei enim est adorari: siquidem et alibi [7 1Kb] docet Apostolus de filio Dei esse scriptum: Et adorent eum omnes angeli Dei (Heb. I, 6): scilicet quia vere Deum et Dominum. Sed in praesenti testimonio Esaiae, sicut ipse Deus, sic etiam in ipso Deus est: ait enim, Quoniam in te Deus est, et non est Deus praeter te. Et cum dixerit in Deo Deum esse, subsequitur, et [Col. 0064C] dicit: Tu enim es Deus, et nesciebamus, Deus Israel Salvator. Ergo cum Deus in Deo est, et non est Deus praeter eum in quo Deus est, et ipse est Deus Salvator Israel; ostenditur unitas divinitatis in Patre et Filio, sicut et omnipotentiae, et quidquid omnino divinae substantiae est: hoc solo differens a patre filius, quod ille pater est, et hic filius; id est, quod ille genuit, et hic natus est: non tamen quia natus est, minus habet aliquid, quam quod in Deo patre est, imago Dei invisibilis existens (Coloss. I, 15), et splendor gloriae, et character substantiae ejus (Heb. I, 3). Hoc qui de filio Dei non credunt, Esaiae sententiam sustinebunt dicentis: Erubescent, et confundentur omnes qui adversantur ei, et ibunt [8 1Kb] cum confusione. Sed et [9 1Kb] Jeremias de filii deitate exprimit [Col. 0064D] dicens: Hic Deus noster est, et non [10 1Kb] deputabitur alius absque eo: qui invenit omnem viam prudentiae, et dedit eam Jacob puero suo, et Israel dilecto sibi: post (haec) in terra visus est, et cum hominibus conversatus est (Baruch. III, 36-38). Non utique pater Deus, sed [Col. 0065A] filius factus homo in terra visus est, et conversatus est cum hominibus, naturam in se hominis exercens sine peccato propter nostram salutem; de quo et legimus: Et Verbum caro factum est, et habitavit in nobis: et vidimus gloriam ejus, gloriam quasi unigeniti a patre (Joan. I, 14).

III. Si ergo Verbum caro factum est, et habitavit in nobis, natus ex virgine nobiscum Deus; quo nunc, haeretice, proficis? Si infirmitates assumptae carnis objicias, si animae humanae quam cum carne susceperat, [1 1Kb] utiles nobis aestus describas; cum constet cum, secundum quod Deus est et Dei filius, esse per omnia ut Patrem impassibilem. Ideo enim et illa quae sunt deitatis ejus praemisimus, ut jam si quid humilitatis et infirmitatis in Christo legitur, non deitas [Col. 0065B] ejus violata credatur, sed naturae suscepti hominis, et disciplinae quam tradebat, exsecutio [2 1Kb] probetur. Vanum est enim noluisse ut hominem nasci, licet ex virgine [3 1Kb] tamen hominem, nec infirmam hominis in se designare naturam. Vanum est praecepta dare, quibus homines viverent, et ipsam jam, quia semel homo esse dignatus est, sine praeceptorum observatione concurrisse. Ille si non hominis infirmitatem factus homo exercere voluisset, quis crederet, quod homo factus fuerat ex originis nostrae matrice, licet sine viri complexu? quandoquidem hodieque non desunt, qui negent eum nostram gestasse corpulentiam, etiam postea quam infirmitatem carnis exercuit. Ille si factus homo non servasset, quam docere venerat disciplinam, non bonum [Col. 0065C] magisterii dedisset exemplum. Quis enim discipulorum servare conaretur, quod non magister ipse servasset factus ut homo; cum hodie jam quicumque servat ipsius exemplo, relevatur ut servet? Vides quia et infirmitates pati debuit, ut homo natus probaretur; et factus homo observare quodcumque docuisset, ut caeteros invitaret; magis autem dixerim ut caeteros sublevaret: jam enim caro nostra didicit ejus carne relevari. Si enim infirmitates hominis pati noluisset, ut quid et de virgine [4 1Kb] homine natus est? et si nolebat observare praecepta, quia Dominus; ut quid et formam servi acceperat, quae praeceptis et obedientiae obnoxia est? [5 1Kb] atquin totum sacramentum a Deo assumpti hominis hoc, [6 1Kb] quod in Adam non est de inobedientia servatum, in Christo [Col. 0065D] homine de obedientia servaretur. Hoc ipsum Apostolus Paulus inter caetera quae divine tractat, asserit: Sicut enim per inobedientiam unius hominis peccatores constituti sunt multi, ita et per unius obeditionem justi constituuntur multi (Rom. V, 19). (Sicut enim per unius hominis contemptum peccatores constituti sunt multi, [7 1Kb] ita et per sacramentum obauditionis in Christo, quam non ex infirmitate, sed ex bonitate [Col. 0066A] deitatis praestat in salutarem hominis disciplinam, salvantur multi).

IV. Videamus nunc et sacramentum passionis. Totus Adam peccaverat; totus Adam expulsus de paradiso fuerat: totum suscipere debuit expulsum, qui totum salvare venerat. Non autem videbatur totum expulsum in se suscepisse, nisi illum suscepisset per substantiam carnis et animae: hoc enim totus homo est per naturam. Hoc autem tunc probari potuit, si ipsas infirmitates carnis ejus et animae sustineret, licet sine vitio peccatorum; ut vere non aliam substantiam carnis et animae suscepisse putaretur: ut cum in se hominem ab infirmitatibus et passionibus liberat, etiam hos qui secundum vestigia ejus sectantur, liberatos esse crederemus. Sed [Col. 0066B] patrocinetur huic sensui gentium doctor Apostolus vivacius, et ut mysticus scribens: Sicut enim in Adam omnes moriuntur, ita et in Christo omnes vivificantur (I Cor. XV, 23). Sed naturam suscepti in eo hominis melius describat Esaias: Domine quis credidit auditui nostro? et brachium Domini cui revelatum est? Annuntiavimus coram ipso sicut puer, sicut radix [8 1Kb] inveterata sitienti: non est species ei neque honor formae: et vidimus eum, et non habebat speciem neque decorem: sed species ejus sine honore, deficiens praeter caeteros homines: homo in plaga positus, et sciens ferre infirmitatem, quia aversa est facies: depretiatus est, nec aestimatus est. Hic peccata nostra fert, et pro nobis dolet: et aestimavimus eum in dolore esse et in plaga et in malo: ipse autem vulneratus est propter iniquitates [Col. 0066C] nostras, et infirmatus est propter peccata nostra: doctrina pacis nostrae super eum: plaga ejus nos sanati sumus. Omnes sicut oves erravimus: homo a via sua erravit, et Dominus tradidit eum pro peccatis nostris: et ipse propter quod male tractatus est, non aperuit os. Sicut ovis ad occisionem adductus est, et sicut agnus coram tondente se, sic non aperuit os suum: in humilitate judicium ejus sublatum est. Generationem ejus quis enarrabit? quia auferetur a terra vita ejus: ab iniquitatibus plebis meae adductus est ad mortem; et dabo malos pro sepultura ejus, et ipsos divites pro morte ejus. [9 1Kb] Quia iniquitatem non fecit, neque dolum in ore suo locutus est (Isa. LIII, 1-9).

V. Sufficit hoc testimonio probatum, quod omnem in se hominis naturam peregit, sine peccato [Col. 0066D] tamen suo, licet peccata nostra [10 1Kb] portaret. Sed ne homo tantummodo crederetur, interposuit, et dixit: Generationem ejus quis enarrabit? illam utique [11 1Kb] quia de Deo patre generatus est, quae sine initio est: et ideo de ea ait, Generationem ejus quis enarrabit? non quasi ignorabilem, sed quasi inexplicabilem dicens. Omnes enim catholici scimus, quia de Deo patre natus est, sed inenarrabiliter: et ideo ait, Generationem [Col. 0067A] ejus quis enarrabit? Hanc autem generationem qua de virgine nascitur secundum carnem, refert Evangelium, ejus quoque tempora describens. Divinae autem generationis initium, ut diximus, investigari non potest, sicut nec divinitatis quae illi una cum patre est: et ideo ait, Generationem ejus quis enarrabit? Si ergo in sacramento fidei hoc accepimus, ut Christum Deum credamus et hominem; Deum quidem, de Deo sine initio tantum; hominem autem, quia de virgine in temporibus natum: non calumniemur divinitati ejus, cum pro nostra medela quae sunt hominis exsequitur, habens in se acceptam hominis naturam: quia nec homo negandus est, cum propriae divinitatis naturalem exerit potestatem, accepta in se forma servili. Si ergo et orat patrem, [Col. 0067B] et si nihil a se facere se dicit (Joan. V, 19), nisi quod patrem viderit facientem; ut nihil nunc aliud dicam, certe humanae extollentiae modum, qua magister imponit; ut tanto magis discat homo Deo deferre, quanto detulit et verus filius, qui causam subjectionis propriam non habebat, qui et formam orandi dederat, ut non tam fieri nostram voluntatem rogaremus, sed voluntatem Patris qui in coelis est (Matth. III, 21). Et ideo quod docuerat ut impleret, ait: Non veni meam voluntatem facere, sed voluntatem ejus qui misit me (Joan. VI, 38). Sed et quod minor factus est, quod crescit, quod proficit, quod esurit, quod sitit, quod laborat, quod flet, quod dolet, quod tristis est, postremo quod moritur: ad naturam assumpti hominis referendum est, quam pro nostrae sacramento [Col. 0067C] salutis mystice exercuit, sub intelligentia qua supra in testimonio Esaiae relatum est. Sub hoc fidei sacramento non solum illa capitula solvuntur de quibus interrogare dignata es, sed et omnes quaestiones quas contra filii divinitatem coaptant impii haeretici.



CAPUT IV. De hoc quod ait Filius: PATER MAJOR ME EST.

I. Accipe [1 1Kb] nunc et has quaestiones, quas ex diversa [2 1Kb] parte proposueras fortiores, specialiter absolutas. Dicunt, inquis, haeretici ad depretiandam filii perpetuam et perfectam in omnibus deitatem, Pater major me est (Joan, XIV, 18). Sed requirendum est, quando hoc filius dixit: nonne quando impletum est in eo quod scriptum est: Minorasti eum paulo minus [Col. 0067D] ab angelis, gloria et honore coronasti eum (Psal. VIII, 6)? Quomodo minoratus est, exponat apostolus Paulus tertii coeli conscius: Paulo minus, inquit, ab angelis minoratum videmus Jesum propter passionem mortis; gloria et honore coronatum, ut gratia Dei mortem gustaret pro omnibus (Heb. II, 9). Pro omnibus, ait, non pro se: ergo qui pro omnibus gustavit mortem, quid mirum si pro omnibus et minoratus est? Pro omnibus (autem) gustavit mortem; non pro se, eo quod pro omnibus in peccati reatu positis ipse homo factus, nullo proprio peccato tenebatur obnoxius. Et vide quomodo hoc ipsum, quod minoratus est propter [Col. 0068A] passionem mortis, et quod gratia Dei pro omnibus gustavit mortem, ad decorem operis interpretatur sapientissimus Paulus ita subsequens: Decebat enim eum propter quem omnia, et per quem omnia, multis filiis in gloriam adductis, ducem salutis eorum per passiones consummare (Ibid., 10). Vides quam pulchrum, quamve decorum nostrae salutis sacramentum in eo, quod filius est, minoratus ostenditur. Quomodo ergo ad offuscandam divinitatem ejus improperas, quod exsequitur ad decorem? Pater major me est: hoc tunc dixit, postea quam Verbum caro factum est, et habitavit in nobis.

II. Et vide ne demutabilem credas, quasi desierit esse Verbum, postea quam caro factum est; sed manens semper Verbum Deus, et caro quoque factum [Col. 0068B] est. Etsi enim dixit, Et Verbum caro factum est, pressius loqui voluit, ne quis in eo non veram carnem crederet. Siquidem et post tam pressam locutionem non desunt qui dicunt, carnem illum habuisse putativam. Ut autem manifestum sit Verbum carnem factum, non demutatione divinae substantiae, sed susceptione carnis humanae, intende quid sequitur: Et habitavit in nobis. Non ergo interceptum est Verbum demutatione, quod per carnem assumptam habitavit in nobis: habitatio enim probat perseverantiam Verbi. Hoc ideo interposui, ne quis filium Dei demutabilem credat, cum legit: Et Verbum caro factum est. Dicit ergo filius, Pater major me est, postea quam Verbum caro factum est, et suscepit officium ministrantis. Venit enim non ministrari, sed ministrare. Pater major [Col. 0068C] me est (Matth. XX, 28). Quid ais [3 1Kb] deitas? quomodo dicis patrem te esse majorem? certe una tibi et patri imago est secundum Moysen, eademque forma secundum apostolum Paulum, qui me etiam docuit, quod sis splendor gloriae et character substantiae ejus (Heb. I, 3). Sed et tu ipse docuisti dicens: Qui me vidit, vidit patrem; et ego in patre et pater in me (Joan. XIV, 9). Ego et pater unum sumus (Joan. X, 30). Sed et quaecumque facit pater, facis et tu similiter: tua enim verba sunt: Quaecumque enim ille facit, haec et filius similiter facit: et sicut pater suscitat mortuos et vivificat, sic et filius, quos vult, vivificat, et ut honorificent filium, sicut honorificant patrem (Joan. V, 19-21). Cum ergo eadem tibi imago est, eadem forma eademque substantia, eadem naturae unitas, eadem [Col. 0068D] potestas, eadem libertas voluntatis, idem honor, et omnia omnino quae patris sunt, tua sunt, quia quae tua sunt, patris sunt; quomodo dicis, Pater major me est, cum in omnibus quae sunt deitatis, talis es qualis et pater? Loquatur apostolus Paulus in quo Christus loquebatur, secundum quod ipse ait: An experimentum quaeritis, qui in me loquitur Christi (II Cor. XIII, 3)? Quid dicit Apostolus? qui cum in forma Dei esset constitutus, non rapinam arbitratus est, esse se aequalem Deo (Philipp. II, 6). Ergo secundum hoc, quod in forma Dei est et quod aequalis est Deo, non est major pater. Et quomodo major est pater, [Col. 0069A] subsequentia demonstrant: Sed semetipsum, inquit, exinanivit, formam servi accipiens (Ibid., 7, 8).

III. Vide ne et hic interceptionem divinitatis intelligas, cum audis, semetipsum exinanivit: intende enim ad hoc quod sequitur, formam servi accipiens. Manere ergo in suo statu ostenditur, qui formam servi dicitur accepisse. Sed quamvis maneat et perseveret in eo status divinus; tamen semetipsum exinanivit, scilicet per occultationem divinitatis, formam servi accipiens in similitudine hominum factus, et habitu inventus ut homo. Humiliavit seipsum factus obediens usque ad mortem, mortem autem crucis. Jam talis est si dicat, Pater major me est: Non impugnat aequalitatem divinitatis, sed designat sacramentum humanitatis per hoc quod semetipsum exinanivit formam [Col. 0069B] servi accipiens. Jam talis si dicat, Qui misit me Pater, mandatum mihi dedit, quid dicam, et quid loquar (Joan. XII, 49); et: Descendi de coelo, non ut faciam voluntatem meam, sed voluntatem ejus qui me misit (Joan. VI, 38); ostendit, quod semetipsum exinanivit, formam servi accipiens, in similitudinem hominum factus, et habitu inventus ut homo: humiliavit se ipsum factus obediens usque ad mortem: et tamen quae est in his diminutio ejus divinitatis, si ad amputandam in hominibus arrogantiam ipse non sibi arrogans loqueretur? Mentior, si non hoc ipsum testimonium ideo posuit apostolus Paulus, ut ad humilitatem Salvatoris exemplo singulos provacaret. Hoc ita invenies, si eamdem Epistolam quam scribit ad Philippenses, intentius legeris. Sed et haeretici nolunt ob sacramentum [Col. 0069C] exinaniti Dei per acceptionem formae servilis esse dictum, Pater major me est. Dicamus et nos patrem majorem de solo sacramento generationis: et hunc enim pium sensum nonnulli catholici prosecuti sunt dicentes, patrem et filium ejusdem substantiae, et ideo secundum substantiam alterum altero non esse majorem. Qualis enim pater est Deus, talis et Deus filius est: nihil enim minus ex se genuit, quam ipse est: perfectus enim existens perfectum genuit. Etsi ergo, qua Deus, Deo aequalis est filius; tamen, qua filius, minor dicitur patre: id est, quia filius de patre sit, et plenitudo existens plenitudinem genuit: pater autem genuit filium, et ideo non dixit, Deus major me est, sed, Pater major me est.



CAPUT V. Quod in Actibus Apostolorum legitur: CERTISSIME ITAQUE SCIAT OMNIS DOMUS ISRAEL, QUIA DOMINUM ILLUM ET CHRISTUM DEUS FECIT HUNC JESUM, QUEM VOS CRUCIFIXISTIS.
[Col. 0069D]

I. Inter caetera haereticorum, ut scilicet Dei filius factura credatur, etiam hoc ex persona diversae partis [1 1Kb] posuistis, quod legimus in Actibus Apostolorum beato Petro dicente: Certissime itaque sciat omnis domus Israel, quia et Dominum illum et Christum Deus [Col. 0070A] fecit hunc Jesum, quem vos crucifixistis. (Act. II, 36.) Sed hujus quoque quaestionis absolutio manifesta est secundum superiorem expositionem, in qua diximus filium Dei etiam filium hominis factum. Qui etsi pati non potest, quia filius Dei est Verbum et sapientia Dei existens, quia secundum hoc semper impassibilis perseverat sicut et pater ejus; tamen per hoc quod homo factus est, natus de Maria virgine, passibilis est: quippe qui et mortem sustinuit, et mortem crucis, manens in se semper, quia Deus inviolabilis, etiam cum versatur in homine et crucifigitur. Hunc ergo Jesum qui est secundum carnem, Dominum illum et Christum fecit Deus. Nam secundum hoc quod est unigenitus filius Dei, qui est Verbum et sapientia Dei, non est aliqua factura, [Col. 0070B] neque exspectans promotiones, quippe existens in omnibus Deus perfectus, sicut et pater ejus. Hic autem Jesus, secundum carnem [2 1Kb] Christus factus est, quando primum forma illa servilis quam acceperat de Adae peccato, liberata est. Adam enim de dominio in servitutem recidit ex commissione peccati: Omnis enim qui facit peccatum, servus est. (Joan. VIII, 34.) Salvator autem renovavit multo firmius, immo et incorruptibilius in assumpto homine dominium, cum in eo ipsum peccatum quod per Adam fuerat causa abjectae servitutis, abstersit. Sed factus est iterum vere Dominus, cum in illum populi credentes se ejus dominio subdiderunt. Provocatus enim per hortamenta sacrae Scripturae dicentis, Servite Domino in timore (Psal. II, 11); unusquisque jam [Col. 0070C] cognoscens in Christo salutare dominium ait: Nonne Deo subdita est anima mea (Psal. LXI, 2)? Hujus servum fieri summi decoris est, et quasi quaedam supereminens mundo nobilitas. Ideo et Apostolus gloriam suam scribit: Paulus servus Jesu Christi (Rom. I, 1). Vides quomodo sit factus Dominus, quando illum et is qui persecutus fuerat, suum Dominum pro summa sibi gloria confitetur.

II. Factus est autem [3 1Kb] Jesus secundum carnem non solum Dominus, sed et Christus. In Christi autem nomine, regis sacerdotisque sacramenta versantur. Legimus in veteri Scriptura, sacerdotes et reges apud Israelitas olei unctione consignatos, atque ideo christi vocabantur. Christus enim quod Graece dicitur, hoc apud Latinos unctus sive linitus [Col. 0070D] est interpretatus. Sed Salvator noster vere Christus secundum carnem factus est, existens verus Rex, verus et Sacerdos: utrumque idem ipse, ne quid in Salvatore minus haberetur. Audi itaque ipsum regem factum cum dicit: Ego autem constitutus sum rex ab eo super Sion montem sanctum ejus (Psal. II, 6). Audi quod etiam sacerdos sit de patris testimonio dicentis: Tu es sacerdos in aeternum secundum ordinem Melchisedech (Psal. CIX, 4). Aaron primus in lege ex unctione chrismatis factus est sacerdos; et non dixit, secundum Aaron, ne et Salvatoris sacerdotium [Col. 0071A] successione haberi posse crederetur. Illud enim sacerdotium quod fuit in Aaron, successione constabat: sacerdotium vero Salvatoris non in alterum successione transfertur, eo quod ipse sacerdos jugiter perseveret, secundum quod scriptum est: Tu es sacerdos in aeternum secundum ordinem Melchisedech. Est ergo Salvator secundum carnem, et Rex et Sacerdos, sed non corporaliter unctus, sed spiritualiter. Illi enim apud Israelitas reges et sacerdotes olei unctione corporaliter uncti, reges erant et sacerdotes; non utrumque unus, sed singuli [1 1Kb] quoque eorum aut rex erat aut sacerdos: soli enim Christo perfectio in omnibus et plenitudo [2 1Kb] debetur, qui et legem venerat adimplere. Sed licet non utrumque singuli eorum essent, tamen regali aut sacerdotali [Col. 0071B] oleo uncti corporaliter christi vocabantur. Salvator autem qui vere Christus est, Spiritu sancto unctus est, ut adimpleretur quod de eo scriptum est: Propterea unxit te, Deus, Deus tuus oleo laetitiae prae consortibus tuis (Psal. XLIV, 8). In hoc enim plus quam consortes istius nominis unctus est, cum est unctus oleo laetitiae, quo non aliud significatur, quam Spiritus sanctus.

III. Hoc verum esse, ab ipso Salvatore cognoscimus. Nam cum accepisset librum Esaiae, et legisset, Spiritus Domini super me, propter quod unxit me (Luc. IV, 18), adimpletam tunc dixit prophetiam in auribus auditorum. Sed et Petrus princeps Apostolorum illud chrisma unde Salvator Christus ostenditur, docuit esse Spiritum sanctum, id ipsum et virtutem [Col. 0071C] Dei, quando in Actibus Apostolorum ad fidelissimum et misericordem (Cornelium) qui erat tunc Centurio, loquebatur. Nam inter caetera ait: Incipiens a Galilaea post baptismum quod praedicavit Joannes, Jesum [3 1Kb] Nazareth, quem unxit Deus Spiritu sancto et virtute, hic circuivit faciens virtutes et magnalia, [4 1Kb] atque omnes liberans obsessos a diabolo (Act. X, 37, 38). Vides quia et Petrus dixit hunc Jesum secundum carnem unctum esse Spiritu sancto et virtute. Unde et vere ipse Jesus secundum carnem factus est Christus: qui unctione sancti Spiritus et rex factus est et sacerdos in aeternum. Haec autem ideo prosecutus sum, ut liquido appareat Jesum filium Dei non secundum quod est Verbum et sapientia Dei, crucifixum, vel factum esse Dominum et Christum; sed [Col. 0071D] secundum hoc quod assumpsit de Maria: quamvis per assumpti hominis passionem, et unigenitum fidelium Dei passum esse dicamus; non quia vere ipse unigenitus filius, qua est Verbum et sapientia Dei, passus est, sed quia quidquid in assumptum hominem ejus injuriae vel passionis illatum est, id totum ad ipsum unigenitum impassibilem Deum quadam ratione revocatur. Unde et apostolus Paulus scribens ad Corinthios ait: Si enim cognovissent (I Cor. II, 8), scilicet principes hujus saeculi, numquam Dominum majestatis crucifixissent. Si ista manifesta [Col. 0072A] sunt, apparet jam quomodo dictum sit, Certissime itaque sciat omnis Israel, quia et Dominum illum et Christum Deus fecit, hunc scilicet Jesum quem vos crucifixistis; quem et idem Petrus supra virum nominavit dicens: Viri Israelitae audite verba haec: Jesum Nazarenum, virum a Deo probatum in vobis virtutibus et prodigiis et signis (Act. II, 22); hunc scilicet Jesum Christum, quem et Paulus hominem dixit scribens ad Timotheum: Unus Deus, unus et mediator Dei et hominum, homo Jesus Christus (I Tim. II, 5). Qui et dicebat in Evangelio: Nunc autem quaeritis me occidere, hominem qui veritatem locutus sum vobis (Joan. VIII, 40).

IV. Non pro impio Photino haec loquimur, qui nudum vult esse hominem sine Dei Verbi incarnatione, [Col. 0072B] sed contra Arium antichristum recitamus, qui vult ipsum unigenitum filium, qui est Verbum et sapientia Dei, qua Deum, et non qua hominem crucifixum, et ipsum esse factum Dominum et Christum. Sed etsi durissima obstinatione contendunt dicentes de ipso Deo Verbo scriptum esse, quod Deus illum fecerit et Dominum et Christum; nec sic pertimescimus fiducia veritatis, ne forte per hoc quod scriptum est, Verbum Dei factura credatur. Fac enim Verbum Dei factum esse Dominum et Christum; [5 1Kb] quid hoc praejudicat ejus substantiae, qua semper est Verbum Dei? Intende enim quia non substantiam Verbi Dei dixit esse factam, sed hoc ipsum Verbum quod semper est filius Dei, factum esse Dominum et Christum. Non enim id ipsum est, hoc quod omnino non erat, [Col. 0072C] fieri, et id quod erat, aliquid fieri. Nam et Deus fit aliquoties adjutor et protector, non tamen quia factus est adjutor et protector, jam etiam hoc quod Deus est, factus esse credendus est. Nam et Moyses postea quam divinum sensit auxilium et protectionem, de Deo qui (eum) contra Pharaonem adjuverat et protexerat, dixit: Adjutor, et protector factus est mihi in salutem (Exod. XVIII, 4); et multa simillima testimonia invenies, quae ego, ne multum adhuc prolongem, praetereo. Si ergo cum Deus sit adjutor, et protector, non hoc quod Deus est, fieri creditur, sed hoc ipsum quod adjutor et protector esse designatur: quid est quod cum Verbum Dei factum esse Dominum et Christum dicant, putemus Dei Verbi substantiam factam? Numquid quia legimus, Et Verbum [Col. 0072D] caro factum est, ideo ipsum quoque Verbum factum esse credendum est? Sed manifestissime expressum est, non tam Verbum esse factum quod erat in principio apud Deum (Joan. I, 3); sed ipsum Verbum quod semper erat, postea factum esse carnem, ut factura; non hoc, quod caro factum est. Ita ergo et cum dicitur Verbum Dei factum esse Dominum et Christum, non eam substantiam Verbi Dei factam esse intelligendum est; sed quia Dominus et Christus [6 1Kb] factum est hoc ipsum Verbum, quod semper Deus erat.

[Col. 0073A] V. Fit autem Dominus eorum, qui se eidem mancipant proposito serviendi. Et da mihi veniam, beatissime Matthaee, si dixero, quod nondum tibi Christus Deus erat Dominus, quando adhuc telonio serviebas. Sed et Apostolis universis tunc primum Dominus factus est, quando derelictis omnibus eidem servire maluerunt. Ipsarum quoque gentium tunc Dominus factus est, quando idolorum vana superstitione derelicta, ipsae gentes se ejus dominio tradiderunt: in quantum enim quis peccati servus est vel mammonae, in tantum Dei servus esse non potest. Cum ergo peccato et mammonae quis abrenuntiaverit, faciens justitiam habendique cupiditatem respuens; tunc Jesus Dominus ejus efficitur. Eadem quoque ratione eum etiam Christum fieri intelligitur: [Col. 0073B] siquidem, ut supra dictum est, reges et sacerdotes Christi vocabulo taxabantur. Factus est ergo Salvator rex eorum, qui regno mortis ulterius non tenentur adstricti; in quorum mortali corpore cessavit regnare peccatum, postea quam [1 1Kb] per divina magisteria didicerunt docentibus Apostolis: Non ergo regnet peccatum in vestro mortali corpore (Rom., VI, 12). Sed et cum fungitur pro nobis sacerdotis officio, Christus verissime factus est, maxime defensor et advocatus pro nobis semper assistens, interpellans quoque patrem, qua solus purissimus sacerdos; ut expiata labe delinquentiae, divina ejus propitiatione servemur. Per haec ergo, quod Jesus factus est Christus et Dominus, non tam substantiae ejus divinae aliquid confertur, quam prospectum est, quibus [Col. 0073C] regni ejus et sacerdotii ac dominii potestas velut munus salutare collatum est. Non videtur absurdum, si illud similiter intelligas, quod ait: Ego autem constitutus sum rex ab eo supra Sion montem sanctum ejus (Psal. II, 6): etsi enim constitutus rex dicitur, tamen cum [2 1Kb] addidit, supra Sion montem sanctum ejus, ostenditur, quod non de illo regno ejus dicat quod habuit etiam ante quam constitueretur rex supra Sion montem sanctum ejus. Rex enim est ante omnia aeva aevorum, continens (potestate sua omnem quam condidit, creaturam; unde et omnipotens) approbatur, quod possit omnia continere quae facta sunt.



CAPUT VI. De hoc quod Salomon: DOMINUS CREAVIT ME INITIUM VIARUM SUARUM IN OPERA SUA.
[Col. 0073D]

I. Tangamus et illam in ultimo quaestionem, quam inter caeteras addidisti: Dominus, inquit, creavit me initium viarum suarum in opera sua (Prov. VIII, 22). Dicit haereticus: Vides creaturam esse sapientiam, quae utique interprete Paulo apostolo Christus est. Ergo Christus, inquit, qui est sapientia, non est verus filius, sed creatura factus adoptione exsistens filius. Hoc venenum Arianorum est. Sed o quam caeca impietas ad id videre, quod pium est! Jam semel quia, ut scriptum est, Oderunt sapientiam Domini [Col. 0074A] et verbum non assumpserunt (Baruch. III), nihil in illa sincerissimi decoris aspiciunt: sicut et lippientibus oculis nulla est visio veritatis, quandoquidem aliter eorum renuntiat aspectus, quam in fide rerum est; sed et cui saporem proprium redundans sui fellis amaritudo vitiavit, si dulcia mella degustet, ut amaram dulcedinem mellis infamat, non recognoscens malum propriae amaritudinis. Sed, o miser haeretice, quid potes veri luminis videre, cum [3 1Kb] caecutias vel ambules in viis tenebrarum, omnia quae sunt impietatis excogitans? Clamet licet vir ille spiritualis suavissimo experimento divinae epulationis invitans: Gustate, et videte quam suavis est Dominus (Psal. XXXIII, 9): sed tibi, si gustaveris, nihil suave sentitur in Domino, eo quod, sicut scriptum est, [Col. 0074B] venenum aspidum sub labiis tuis est, eo quod os tuum maledictione et amaritudine plenum est (Psal. XIII, 3). Denique cum infinita et ipse Salomon de Dei sapientia praedicaverit, et ita divine de ea fuerit prosecutus, ut non aliud in illa crederetur, quam quod in natura Dei est: in illis omnibus haereticus caecutiens hoc solum videre se credidit, per quod probaret eam esse creaturam. Sed scriptum est, inquit, Dominus creavit me initium viarum suarum in opera sua. Sed nos non ibimus longius, neque de aliis libris Salomonis, quae sunt pro sempiterna Dei sapientia, proferemus. Sufficit nunc, si de hoc ipso loco unde testimonium protulit, pars diversa superetur.

II. Ais, haeretice, scriptum: Dominus creavit me initium viarum suarum in opera sua: sed intende, quia [Col. 0074C] haec ipsa sapientia nihilominus ait: Ante omnes autem colles genuit me (Psal. VIII, 25). Quomodo ergo haec ipsa sapientia in eodem loco et creatam se esse dicit, et genitam? Prius est, ut videamus, quid primum sit: utrum quod genita est, an quod creata est. Sed licet primum dixerit: Dominus creavit me initium viarum suarum in opera sua; tamen, ne se creaturam putares, recurrit ad illud quod prius est, in sequenti dicens: Ante omnes autem colles genuit me. Vide enim ne putes postea genitam, quia primum praemiserit se creatam. Etsi enim in ordine sermonum primum positum est quod creata est, deinde autem quod genita; tamen sensus hoc judicat, quod primum est genita, quam creata, ut sit sensus ita sapientiae dicentis: Dominus creavit me initium viarum [Col. 0074D] suarum in opera sua. Sed ne quis me putet per hoc esse creaturam, aut tunc primum esse coepisse, quando me creavit initium viarum suarum in opera sua, subsequor et dico: Ante omnes autem colles genuit me; ut scias prius me genitam, quam creatam. Cum enim dicit: Ante omnes autem colles genuit me, fecit illud esse postea quod creata est, ut praecedat et sit anterius illud, quod genita est. Si ergo sic creata est, ut ante fuerit genita; sensus impietatis exclusus est, [4 1Kb] qua eam dixerat creatam; ut tunc primum substitisse sapientia crederetur, quando et retulit se creatam a Domino initium viarum suarum [Col. 0075A] in opera sua. Ecce enim sensus manifestat, etiam ante quam crearetur, sapientiam substitisse, quippe quae prius est genita, quam creata.

III. Sed magis commendabitur hic sensus catholicus, si et ipsa verba, prout nobis possibile est, discutiantur, quibus vel genitam se referat sapientia vel creatam. Dominus, inquit, creavit me initium viarum suarum in opera sua. Intende, quia cum dixerit: Dominus creavit me, non tacuit, ne vere creatura putaretur, sed prosequitur explanans quid sit creata, et ob quam causam sit creata. Ait enim, creavit me initium viarum suarum: et cum sequitur, in opera sua, palam est, quod ostendit et causas cur creata sit initium viarum Domini. Non ergo sapientia, quasi quae non esset, creata est ad hoc ut esset; sed cum [Col. 0075B] semper substantialiter fuerit, tunc creata est secundum dispensationem initium viarum Domini, et in opera Domini creata est. Initium ergo viarum Domini creata est, et in opera Domini creata est sapientia: non tamen, quia substantialiter ante non erat, ideo creata est sapientia. At vero cum dicit se ante omnes colles genitam, non propter (aliquam rem dicit se esse genitam; sed exsistens semper) patris sempiterna progenies, ob quasdam causas creatam se dicit, initium viarum Domini, id est, in opera Domini. Ergo et ex hoc manifestum est non esse creaturam sapientiam, quae in aliud creata est, id est, in opera Domini; cum ipsa sit genita, non in opera, sed de patre, ut diximus, exsistens sempiterna progenies.

IV. Sed et hoc intendendum est, quod aliud est [Col. 0075C] dicere creari sapientiam, et aliud est dicere quod sit creatura. Quamvis enim legatur creata esse sapientia, nusquam tamen legitur quod sit creatura. Non enim omne quod creatum est, jam creatura dicendum est, licet omnis creatura creata sit: sicut nec omne quod factum est, jam factura asseveranda est, licet omnis factura facta sit. Si videtur obscurum, exemplo dilucidabo. Legimus quemdam gratulari, ac dicere ad Deum: Ego autem cantabo virtutem tuam, exaltabo mane misericordiam tuam, quia factus es susceptor meus, et refugium meum in die tribulationis meae (Psal. LVIII, 17). Ecce Deus factus est susceptor et refugium; non tamen Deus factura est: et hoc est, quod dixi: Non omne quod factum est, jam factura dicendum est. Deus enim non exsistens factura, [Col. 0075D] qui semper est, factus est susceptor et refugium in die tribulationis homini; ut quod factus est susceptor et refugium in die tribulationis homini, videatur contulisse, quod factus est; non tamen quia susceptor et refugium homini factus est, etiam Deus quoque factura esse credendus est, cujus divina substantia sempiterna est. Similiter et sapientia si creata dicacur, non tamen creatura est, quae semper est: sed cum exsistat semper, creatur ad aliquid ut prosit, non ut creatura dicatur quasi facta, quae non fuit. Erat enim inseparabilis a Deo Dei sapientia: et haec ipsa exsistens Dei sempiterna progenies, creata est initium viarum Domini.

[Col. 0076A] V. Sed adhuc apertius edisseram. Certe sapientia Dei ipsa est, quae et Verbum esse scribitur, ut in superioribus ostensum est. Et numquid quia de Verbo Dei scriptum est: Et Verbum caro factum est, jam et Verbum facturam asseveramus, quasi tunc primum esse coeperit, cum caro factum est? Sed bene, quia apertissime demonstratum est per Verbum omnia facta, et in ultimis temporibus hoc ipsum Verbum carnem factum. Non ergo factura est Verbum Dei, licet factum caro esse dicatur: ita et sapientia licet dicatur creata esse initium viarum et in opera (ejus), non tamen creatura est; quam constat ante omnem esse creaturam, quandoquidem omnia in sapientia facta sint (Psal. CIII, 24). Addo et hoc, quia non omne quod creari dicitur, quasi fiat in substantia, [Col. 0076B] intelligendum est. Denique quidam vir videns cor suum quibusdam sordibus infectum, precem fundit ad Dominum dicens: Cor mundum crea in me, Deus (Psal. L, 12): non utique cordis substantiam in se fieri precabatur, sed ut hoc ipsum cor in eo exsistens, quod ei erat sordidum, creari mundum. Non omne quod creari dicitur, jam statim et secundum substantiam fieri intelligendum est: quandoquidem cor quod erat, id ipsum, ut mundum crearetur a Domino, precabatur. Ergo et sapientia cum creata dicitur, non tam substantia ejus, quasi quae non erat, facta est; sed ipsa exsistens, ut saepius dictum est, creata est initium viarum in opera ejus. Ergo quod creata est sapientia, ad mysterium vel rerum creandarum vel humanae dispensationis intellige, quam [Col. 0076C] cum Dei sapientia dignanter assumit, creata dicitur: quod vero se genitam dicit, ut nihil in illa minus divinitatis agnoscas, quam habet ille qui genuit. Valde enim impium est credere, quod aliquando Deus sine sua fuerit sapientia. Unde et quia vere genita est a Deo sapientia, (idem) exsistens secundum substantiam quod est genitor; sapientia autem ipsa Christus est (I Cor., I, 24): ergo Christus qui est sapientia, non est adoptione filius, sed verus filius, exsistens Dei progenies, et non factura.



CAPUT VII. De Spiritu sancto.

I. Universas quas de Patre et Filio scripseras quaestiones, prout Dei gratia praestitit, arbitror absolutas: [Col. 0076D] si tamen hoc apud te verum est, tua religiosa prudentia judicabit: quamvis fatear et coarctatione temporis, et rei festinatione, et ipso arido angusti mei sermonis eloquio, summas earum me potius tetigisse quam plenitudinem prosecutum; quia non ut librum, sicut praedixi, scribere coeperam, sed ut quasi cujusdam abbreviationis de fide quaedam taxatio signaretur; [1 1Kb] ne ad hoc me tua mira benevolentia provocatum infidelem crederes, si tacerem. Sed nunc de sancto Spiritu, etsi breviter, confitendum est: ne si non aliquid de eo specialiter dixerimus, credamur similiter blasphemare, sicuti et illi qui dicunt illum esse creaturam. Horum tamen miramur [Col. 0077A] insaniam, quod impie sentiant de eo quem sanctum Spiritum confitentur. Si enim Spiritus sanctus est, quomodo creatura est? non enim sic sanctus est, ut caeteri, qui ad sancti vocabulum fide et Deo placita conversatione atque ipsius sancti Spiritus signatione venerunt: sed ipse naturaliter semper sanctus est ita, ut alios sanctificet, non tamen ut ipse, quasi ut [1 1Kb] qui ante non habuerit, extrinsecus acceperit sanctitatem. Hoc nomen sancti ita possidet Spiritus, ut possidet Pater et Filius: possidet autem, non ipse aut Pater exsistens aut Filius, sed Spiritus Dei. Si autem Spiritus Dei dicitur, non ut angelus Dei, neque ut homo Dei, quorum natura a divina substantia inaestimabiliter discreta est; sed sic est Spiritus Dei, ut sit ejusdem [Col. 0077B] substantiae cum Patre et Filio: quia et una sanctitas est Patris et Filii et Spiritus sancti: quandoquidem idem Spiritus sanctus usque adeo vere et naturaliter sanctus est, ut hoc ei naturaliter et verum sit vocabulum. Intende enim ad verba Salvatoris dicentis: Euntes ergo nunc, docete omnes gentes, baptizantes eos in nomine Patris et Filii et Spiritus Sancti (Matth., XXVIII, 19). Sicut enim verum vocabulum est Patris, et verum vocabulum Filii est; ita verum est vocabulum Spiritus sancti. Et quomodo verum vocabulum Patris dicatur, scire poterimus, si animadvertamus quomodo verus Deus dicatur.

II. Multi dicuntur dii, sed non sunt vere dii; et tadeo nunc de satana ac daemoniis eorumque similibus, qui usurpatione impia dii vocantur. Dicti sunt [Col. 0077C] quidem et homines dii secundum hoc testimonium: Ego dixi: dii estis, et filii Excelsi omnes (Psal. LXXXI, 6): sed quam non vere sint dii, subsequentia manifestant, quae ita se habent: Vos autem sicut homines moriemini, et sicut unus de principibus cadetis (Ibid., 7). Si ergo ubi quilibet sancti, dii vocantur; hoc illis pie et cum justitia viventibus ex Dei gratia provenit, maxime cum in eis Spiritus sanctus inhabitet; de quo quidem vocabulo excidunt, si non ambulare in viis Domini perseverent: nemo ergo de creaturis verus est Deus, quia nemo naturaliter Deus est. Solus autem Deus naturaliter verus Deus est, hoc ipsum exsistens sine initio et fine. Per hanc nunc veri Dei intelligentiam intelligamus et verum vocabulum patris. Apud homines exinde pater quis [Col. 0077D] dicitur, ex quo genuit filium: sed licet ex se genuerit filium, tamen non proprie verus est pater, cui accessit hoc vocabulum, et hoc ipsum a Deo praestitum: [2 1Kb] qui quidem et tam diu pater dicitur, quam diu ejus vivit filius. Sicut enim nato ex se filio vocabulum patris adeptus est, ita et morte filii vocabulum patris amittit. Deus autem solus proprie verus est Pater, qui sine initio et fine Pater est. Non enim aliquando coepit esse quod Pater est; sed semper Pater est, semper habens Filium ex se genitum; sicut et semper verus est Deus, sine initio et fine perseverans. Ergo sicut vocabulum veri Dei solus [Col. 0078A] obtinet, qui sine initio et fine solus Pater vocatur; ita intelligamus et verum vocabulum Filii Dei. Apud homines enim qui filius est, coepit esse quod filius est, et morte patris amittit hoc vocabulum. Frequenter autem et de filii vocabulo transit in vocabulum patris, cum genuerit filium: non est ergo proprium et verum vocabulum filii in creatura, qui et esse coepit filius, et potest hoc vocabulum non habere vel patris occasu, vel cum idem ipse transfertur in vocabulum patris, etiam ante quam conditio mortis obveniat. Solus autem Filius Dei verus est filius, exsistens hoc sine initio, sine fine, semper habens Patrem, et numquam ipse, ut est unigenitus, generans accipit vocabulum patris. Unde et proprium et verum vocabulum filii in solo Filio Dei est, habens hoc naturaliter, [Col. 0078B] sicut et naturaliter verus Deus est. Si ergo cognovimus quomodo proprium et verum vocabulum patris est, et quomodo proprium et verum vocabulum filii est; sequitur, ut intelligamus ita, quomodo proprium et verum vocabulum est Spiritus sancti.

III. Scilicet cum hoc ipsum est naturaliter Spiritus sanctus, sine initio, sine fine; numquam enim ex aequa nominis auctoritate cum Patris et Filii veris vocabulis sancti Spiritus vocabulum jungeretur, si non et sancti Spiritus proprium verumque vocabulum probaretur. Si ergo hoc ei proprium et verum et naturaliter, sine initio et fine vocabulum est; non est igitur creatura Spiritus sanctus, qui ita proprium et verum vocabulum sancti Spiritus habet, sicut nulla potest habere creatura. Sed et cum [Col. 0078C] praecipit Dominus, ut gentes in nomine Patris et Filii et Spiritus sancti baptizentur; apertissimum est Spiritum sanctum non esse creaturam, vel ex ipsa societate quae illi una cum Patre et Filio est; vel quod numquam praeciperet Dominus, ut in creaturae nomine aliquis baptizaretur: multum enim divinae potentiae derogaretur, si cum confessione divini nominis par quoque creaturae confessio poneretur. Et bene, quod unum nomen posuit dicens: In nomine Patris et Filii et Spiritus sancti; ut una principalis auctoritas crederetur indivisibilis et perfectae Trinitatis. Quomodo enim Spiritus sanctus a principali auctoritate discretus esse credatur, quando de ipso scriptum legimus in quinquagesimo Psalmo: Et spiritu principali confirma me (Psal. L, 14)? [Col. 0078D] Ergo et per hoc ostenditur, quod una est principalitas Patris et Filii et Spiritus sancti: siquidem et in omni conditione Patri et Filio consors invenitur. Accipe interim vel unum testimonium: Verbo Domini coeli firmati sunt, et spiritu oris ejus omnis virtus eorum (Psal. XXXII, 6). Et per hoc ergo ostenditur Spiritum sanctum non esse creaturam: siquidem et ipse cum Patre et Filio conditor approbatur. Dicam plene et Deum, et Dominum Spiritum sanctum, doctus [3 1Kb] a majoribus ecclesiasticis viris, qui et ipsi testimonia Scripturarum divinarum prius a viris apostolis eruditi, suis posteris tradiderunt. Exsequerer [Col. 0079A] et ego singula illa quaeque testimonia, nisi apud animam fidelem de his quoque quae supra breviter intimata sunt, sancti Spiritus divinitas eluceret: maxime quia et nunc mihi non tam disputatio de Spiritu sancto proposita est, quam ut de divino ejus nomine pia confessio signaretur. Hoc tamen ad compendium probandae divinitatis ejus subdam, quod etiam per hoc ipsum Deus probatur Spiritus sanctus, per quod ostenditur non esse creatura. Omne enim quod est, aut divinitas est aut creatura: sed Spiritus sanctus hoc ipsum exsistens, sine initio et fine, non est creatura: ergo Spiritus sanctus res est divinitatis, quia incorruptibilis et indemutabilis et sempiternus Spiritus Dei. Una est ergo divinitas Patris et Filii et Spiritus sancti, sicut et una sanctitas ejusdem perfectae et inseparabilis Trinitatis.

[Col. 0079B] IV. Sed hic finem faciamus: in quantum enim quis intentior ad sacras Scripturas de fide loqui voluerit, in tantum non deerit quod loquatur. Hoc autem non ambigo, quod si quis forte eloquens haec ipsa legerit, delinquentiam incompti sermonis inveniet; non tamen, si fidelis est, piae confessionis errorem, quam quidem in nobis ex Dei gratia praestitam cupimus usque ad mortem, auxilio ejus qui praestitit, vindicare sine labe communionis haereticorum atque praevaricatorum, quia et Deo teste metuimus eorum damnationis participes inveniri. [Col. 0080A] Viderit si quis putat se de eorum societate reum non posse fieri, habens conscientiae propriae fiduciam, quia fidem integram vindicat ita, ut numquam ipse ejus fidei praevaricator exstiterit: tamen ego in causa Dei cautius timere compellor; siquidem et de ipsis cautum legimus: Haereticum hominem post unam correptionem devita, sciens quoniam perversus est hujusmodi, et peccat, et est a semetipso damnatus (Tim. III, 10, 11). Sed et de poena praevaricatorum legimus, dicente Esaia: Et veniet omnis caro in conspectu meo adorare in Hierusalem, dicit Dominus Deus. Et procedent sancti, et videbunt membra hominum qui praevaricati sunt in me. Vermis eorum non morietur, et ignis eorum non exstinguetur: et erunt in visione omni carni (Isa., LXVI, 23, 24). Sed et Apostolus ait: Nolite jugum ducere cum infidelibus (II [Col. 0080B] Cor., VI, 14); quia et alibi idem Apostolus post descriptionem malorum: Non solum, inquit, qui faciunt ea, sed etiam qui consentiunt facientibus ea (Rom., I, 32). Et multa alia sunt testimonia divina, quibus supradictorum consortium prohibetur. Sed ego haec ipsa, licet breviter, [1 1Kb] intimavi, ne nos de vana superstitione credat aliquis nolle communicare cum talibus, quos perspicit per divinam sententiam reprobari. Divinitas te incolumem ac beatam in fide sui nominis etiam in regno coelorum praestet cum tuis omnibus affectibus inveniri.




[Col. 0079]
FAUSTINI PRESBYTERI FIDES, THEODOSIO IMPERATORI OBLATA, IN CODICEM CANONUM ET CONSTITUTORUM ECCLESIAE ROMANAE RECEPTA. (C)

[Col. 0079C] Sufficiebat fides conscripta apud Nicaeam adversus haeresim Arianam: sed quia pravo ingenio quidam sub illius fidei confessione impia verba commutant [1 1Kb] , nobis invidiam facientes, quod veluti haeresim Sabellii tueamur; paucis et contra Sabellium primae fidei confessione signamus, et contra hos qui sub nomine catholicae fidei impia verba defendunt, dicentes tres esse substantias; cum semper catholica fides unam substantiam Patris et Filii et Spiritus sancti confessa sit.

Nos Patrem credimus, qui non sit Filius, sed habeat Filium de se sine initio genitum, non factum; et Filium credimus, qui non sit Pater, sed habeat patrem, de quo sit genitus, non factus; et Spiritum sanctum credimus, qui sit vere Spiritus Dei. Unde et divinae Trinitatis unam substantiam confitemur; [Col. 0080C] quia qualis est Pater secundum substantiam; talem genuit et Filium: et Spiritus sanctus, non creatura exsistens, sed Spiritus Dei, non est alienus a substantia Patris et Fili; sed est ejusdem et ipse substantiae cum Patre et Filio, sicut ejusdem deitatis. Nam qui nos putant esse Apollinaristas, sciant quod non minus Apollinaris haeresim exsecramur quam Arianam. Miramur autem illos catholicos probari posse, qui Patris et Filii et Spiritus sancti tres substantias confitentur. Sed et si dicunt, non se credere Filium Dei, aut Spiritum sanctum creaturam, tamen contra [2 1Kb] impiam fidem sentiunt, cum dicunt tres esse substantias: consequens est enim, ut tres deos confiteantur, qui tres substantias confitentur. Quam vocem semper Catholici exsecrati sunt.




[Col. 0081]
FAUSTINI ET MARCELLINI PRESBYTERORUM PARTIS URSINI ADVERSUS DAMASUM LIBELLUS PRECUM AD IMPERATORES VALENTINIANUM, THEODOSIUM ET ARCADIUM. (C,S)



PRAEFATIO. De eodem schismate Ursini.
[Col. 0081A]

I. Temporibus Constantii imperatoris, filii Constantini, durior orta est persecutio Christianorum ab impiis haereticis Arianis, annuente Constantio, qui et Athanasium episcopum resistentem haereticis persecutus est, et ut damnaretur ab omnibus episcopis imperavit. Quod etiam metu principis facere tentaverunt omnes ubique pontifices, inauditum innocentemque damnantes. Sed Liberius Romanus episcopus, et Eusebius Vercellensis, et Lucifer Caralitanus, et Hilarius Pictavensis dare sententiam noluerunt. Hi ergo mittuntur in exsilium pro fide servanda. Cum Liberio Damasus diaconus ejus se simulat proficisci: unde fugiens de itinere, Romam rediit, ambitione [Col. 0081B] corruptus. Sed eo die quo Liberius ad exsilium proficiscebatur, clerus omnis, id est presbyteri et archidiaconus Felix, et ipse Damasus diaconus et cuncta Ecclesiae officia, omnes pariter, praesente populo Romano, sub jurejurando firmaverunt, se, vivente Liberio, pontificem alterum nullatenus habituros. Sed clerus contra fas, quod minime decebat, cum summo perjurii scelere, Felicem archidiaconum ordinatum in locum Liberii susceperunt. Quod factum universo populo displicuit, et se ab ejus processione suspendit. Post annos duos venit Romam Constantius, pro Liberio rogatur a populo; qui mox annuens ait: Habetis Liberium, qui qualis a vobis profectus est, melior revertetur. Hoc autem de consensu ejus, quo manus perfidiae dederat, indicabat. Tertio anno [Col. 0081C] redit Liberius, cui obvians cum gaudio populus Romanus exivit: Felix notatus a senatu vel populo, de Urbe propellitur, et post parum temporis, impulsu clericorum qui perjuraverant, irrumpit in Urbem, et stationem in Juli basilica trans Tiberim dare praesumit: quem omnis multitudo fidelium et proceres de Urbe iterum cum magno dedecore projecerunt.

II. Post annos octo, Valentiniano et Valente conss., X kalendarum Decembrium die defunctus est Felix: Liberius misericordiam fecit in clericos qui perjuraverant, eosque in locis propriis suscepit. Itemque octavo kalendas Octobris, Gratiano et Dagalaiso conss., Liberius humanis rebus eximitur. Tunc presbyteri et diacones, Ursinus, Amantius et Lupus, cum plebe sancta quae Liberio fidem servaverat in exsilio constituto, coeperunt in basilica Juli procedere, et [Col. 0082A] sibi Ursinum diaconum pontificem in locum Liberii ordinari deposcunt. Perjuri vero in Lucinis Damasum sibi episcopum in loco Felicis expostulant: Ursinum Paulus Tiburtinus episcopus benedicit. Quod ubi Damasus, qui semper episcopatum ambierat, comperit, omnes quadrigatios et imperitam multitudinem pretio concitat, et armatus fustibus ad basilicam Juli perrumpit, et magna caede fidelium per triduum debacchatus est. Post dies septem cum omnibus perjuris et [1 79Kb] arenariis quos ingenti corrupit pretio, Lateranensem basilicam tenuit, et ibi ordinatus episcopus, et redimens judicem Urbis Viventium, et praefectum annonae Julianum, id egit ut Ursinus, vir venerabilis qui prius fuerat pontifex ordinatus, cum Amantio et Lupo diaconibus in exsilium mitteretur. [Col. 0082B] Quod ubi factum est, coepit Damasus Romanam plebem quae se nolebat procedere, fustibus et caede varia perurgere. Presbyteros quoque numero septem detentos per officium nititur ab Urbe propellere. Sed plebs fidelis occurrens eosdem presbyteros eruit, et ad basilicam Liberii sine mora perduxit.

III. Tunc Damasus cum perfidis invitat arenarios, quadrigarios et fossores, omnemque clerum, cum securibus, gladiis et fustibus, et obsedit basilicam hora diei secunda, septimo kalendarum Novembrium die, Gratiano et Dagalaiso conss., et grave praelium concitavit. Nam effractis foribus, igneque supposito, aditum unde irrumperet exquirebat. Nonnulli quoque de familiaribus ejus, tectum basilicae destruentes, tegulis fidelem populum perimebant. Tunc [Col. 0082C] universi damasiani irruentes in basilicam, centum sexaginta de plebe, tam viros quam mulieres, occiderunt, vulneraverunt etiam quam plurimos, ex quibus multi defuncti sunt: de parte vero Damasi nullus est mortuus. Post tres autem dies, sancta plebs in unum convenicus, coepit adversus eum Domini mandata recitare, dicentes: Nolite timere eos qui occidunt corpus, animam vero non possunt occidere. Psallebat etiam in laudibus, et dicebat: Posuerunt mortalia servorum tuorum escas volatilibus Coeli, carnes sanctorum tuorum, bestiis terrae. Effuderunt sanguinem eorum, velut aquam in circuitu Hierusalem; et non erat qui sepeliret. Saepe itaque eadem plebs adunata in basilica Liberii clamabat dicens: Christiane imperator, nihil te latet. Omnes episcopi Romam veniant: agatur causa quintum jam bellum Damasus [Col. 0083A] fecit: a sede Petri homicidas foras. Dei autem populus episcopos convenire multis precibus exorabat, ut memoratum, tanta impietate maculatum, sententia justa procellerent, quem in tantum matronae diligebant, ut matronarum auriscalpius diceretur.

IV. Voces ergo plebis ad Valentinianum sunt delatae principem, qui pietate commotus, reditum concessit exsulibus. Tunc Ursinus cum Amantio et Lupo diaconibus, XVII kalendarum Octobrium, Lupicino et Jovino conss. ad Urbem rediit: cui plebs sancta gratanter occurrit. Sed Damasus tantorum sibi conscius scelerum, non mediocri timore concussus, redemit omne palatium, ne facta sua principi panderentur. Imperator nesciens quid Damasus perpetrasset, edictum prorogat, ut Ursino exsilio relegato, nulla ulterius [Col. 0083B] populos contentio nefanda collideret. Tunc Ursinus episcopus, vir sanctus et sine crimine, consulens plebi, tradidit se manibus iniquorum, et sexto decimo kalendas Decembres jussione imperatoris ad exsilium sponte properavit. Sed populus timens Deum nullisque persecutionibus fatigatus, non imperatorem, non judicem, nec ipsum auctorem scelerum et homicidam Damasum timuit, sed per coemeteria martyrum stationes sine clericis celebrabat. Unde cum ad sanctam Agnem multi fidelium convenissent, armatus cum satellitibus suis Damasus irruit, et plurimos vastationis suae strage dejecit. Quod factum crudelissimum nimis episcopis Italiae displicebat. Quos etiam cum ad natale suum solemniter invitasset, et nonnulli convenissent ex eis, precibus apud eos [Col. 0083C] molitur et pretio, ut sententiam in sanctum Ursinum proferant. Qui responderunt: Nos ad natale convenimus, non ut inauditum damnemus. Ita prava ejus intentio caruit quo nitebatur effectu. Exinde presbyteri diversis modis afflicti, per exsilia et peregrina loca dispersi sunt, ex quibus Marcellinus et Faustinus presbyteri, de confessione verae fidei, ostentatione sacrae communionis, et persecutione adversantium veritati, preces Valentiniano, Theodosio et Arcadio principibus obtulerunt ita.



INCIPIT LIBELLUS PRECUM.

I. Deprecamur mansuetudinem vestram, piissimi imperatores, Valentiniane, Theodosi et Arcadi, ut haec in contemplatione Christi Filii Dei qui vestrum [Col. 0083D] juvat imperium, infatigabiliter legere dignemini. Sublime regnum vestrum tum ad sublimiora, Dei Patris omnipotentis et Christi unigeniti Filii ejus opitulatione conscendit, cum nec in exiguis hominibus despicitis veritatem, nec in multis vel potentibus mendacium roboratis. Hoc etenim justissimum est et saluberrimum apud regnum justitiae, ut personae probentur ex merito veritatis, non veritas praesumatur ex potentia personarum. Siquidem jus saeculi ideo scriptum est, ne contra verum aequumve potentia vel multitudo praevaleat, etiamsi ab exiguis vindicetur. Quod si haec tanta cura, etiam in rebus [Col. 0084A] reipublicae, vestrae tranquillitatis provisione servanda est, ut contra omnem vim potentiamve, etiam in minimis jus veritatis obtineat, quo possit tradita vestro imperio Dei nutu florere respublica: quomodo in negotiis divinis sanctae fidei veritas impiorum caterva et fraudulentissimis eorum circumventionibus obfuscatur et premitur? maxime cum vos principes Romani imperii piam Christianae religionis fidem puritatemque tot vestris constitutionibus vindicetis. Totum quidem, quia veneratores Christi Filii Dei, pro fide catholica decernitis, et omni nixu contra haereticos et perfidos imperii vestri auctoritate conscribitis. Non quasi aliqua propriae sententiae nova tentantes, sicut quidam anteriores principes in suam aliorumque perniciem conati sunt, sed [Col. 0084B] ut ostendatis vestras sententias, vestramque fidem, cum sacris scripturarum divinarum sententiis et piis confessionibus convenire.

II. Sed hoc, cum magis post atrocissimas prioris temporis persecutiones juvare sanctam deberet Ecclesiam, magis affligit, cum iidem ipsi egregii episcopi, qui eam antehac sub assertione vel assensu haereseos persecuti sunt, nunc quoque sub auctoritate catholici nominis persequuntur, et quanto nunc sub ementita piae fidei professione hoc fraudulentius agunt, tanto et perniciosius grassantur, et dolentius aestuat veritas, quod ei adhuc non licet nec sub vobis imperatoribus qui piam fidem defenditis, respirare. Sed ne hoc ad invidiam sine rei probatione referre videamur, causam ut possumus explicamus. [Col. 0084C] Quaesumus autem supplices, quatenus regias aures vestras nobis exiguissimis commodetis, dum ostendimus non nos esse haereticos, et tamen quasi haereticos vehementer affligi: cum nec ipsi qui nos vehementer affligunt, vel socii eorum, possint nunc dicere vel probare quod simus haeretici. Sed ne quidem de se negare, quod superiori tempore haeresim aut acerrime vindicaverint, cum intolerabili supplicio fidelium, aut certe ei manus dederint, damnata catholica fide quam prius asserebant, dum metuunt pro Christo Filio Dei exsilium perpeti, pro quo etiam laico fideli quaevis mors atrocissima subeunda est: quia nobis donatum est, ut ait Apostolus (Philipp., I, 29), pro Christo non tantum ut in eum credamus, sed ut et pro illo patiamur. Talis [Col. 0084D] enim mors vel passio, immortalitatis occasio est.

III. Non latet mansuetudinem et devotam Deo religionem vestram, quam impia quamve pestifera sit haeresis Ariana, contra quam a patribus nostris apud Nicaeam speciali vigore conscriptum est: ita ut apostolicae fidei pia confessio servaretur, atque ipsius haereseos perpetua damnatione firmaretur, ne quis falli posset in posteris. Sed Arius, ut cor Pharaonis, non credens divinam in se tunc datam fuisse sententiam, nescio qua ratione [1 1Kb] subripuit apud Constantinum, sperans quod ipsius suffragio specialium sacerdotum sententia rescissa, recipi posset in Ecclesiam. [Col. 0085A] Denique ipse Constantinus jusserat, ut ei sanctus ac beatae memoriae episcopus Alexander communicaret: non ille Alexander, qui fuit divinae fidei episcopus in Alexandria, qui et plenus sapientia et Spiritu sancto fervens, eumdem Arium primus et detexit et expulit, et in perpetuum damnavit; sed iste Alexander, qui in hac urbe Constantinopolitana fuit et ipse admirabilis episcopus. Qui cum videret quod Arius saeculi istius rege niteretur, exclamavit ex imo pectoris dolore, stans in loco sacrarii, ad Christum verum et sempiternum regem et Dominum omnium regum, ne illam labem in Ecclesiam pateretur intrare. Cujus oratio quam constans fuerit, quam fidelis, hinc probatum est, quod idem Arius, antequam intraret Ecclesiam, dedit poenas novas et gravissimas [Col. 0085B] usque ad turpem interitum. Nam cum pridie quam se putavit sanctam Ecclesiam imperatoris auxilio homo impius intraturum, cum nihil languoris, nihil doloris in corpore pateretur, sed quod gravius est, solo animi morbo insanabiliter aegrotaret, humana consuetudine secessum petiit, atque illic cum sederet, gravissimo repente dolore cruciatus, omnia sua viscera, et ipsum cor quod erat thesaurus impietatis, effudit in stercora; atque ita, mirabile dictu, [1 1Kb] internis omnibus evacuatis attenuatus est, et ad momentum sicut luridati corporis tabe resolutus est, ut per angustias foraminis et sedilis totus ipse laberetur. Digna haec poena impio, digna haec mors turpis pestifero haeretico, atque de spiritu diaboli foetidissimis membris digna haec sepultura. Novo enim [Col. 0085C] exemplo et cruciari debuit et perire, qui novas adversus unigenitum Filium Dei commentatus fuerat impietates, dicens eum non vere de patre natum: et quia erat quando non erat: et quia ex nihilo substitutus est, ne ejusdem substantiae et divinitatis et sempiternitatis et omnipotentiae, cujus et pater est, crederetur.

IV. Hoc ideo retulimus augustae mansuetudini vestrae, ut vero intenta vestra prudentia animadvertat, quam venerabilis fides sit conscripta apud Nicaeam adversus Arium, cui et Deus non solum per auctoritatem Scripturarum divinarum, sed etiam per sacratissimam orationem sancti quoque Alexandri testimonium dedit: et quam exsecrabilis est impia doctrina Arii, quam in ipso Ario novo genere [Col. 0085D] supplicii sententia divina damnavit, non exspectans in illo diem judicii, ut exemplo poenae ejus caeteri perterriti praecaverent. Quo utique exemplo nec illud dubitandum est, etiam hos apud Deum esse damnatos, qui Arii impiam doctrinam renovandam vel suscipiendam esse crediderunt. Quomodo enim eos perpetua poena disjungit, quos impia doctrina non separat? Pares reos etiam vestris legibus unus carcer includit, atque una ferit sententia. Sed et illud ambigi non potest, hos esse vere catholicos, qui per exsilia, per genera suppliciorum, per atrocitatem mortis, illam fidem sine dolo vindicant, quae apud [Col. 0086A] Nicaeam evangelica atque apostolica ratione conscripta est, quam Deus apertissime probavit supplicio Arii impugnantis eam. Quod si haec apud vos vera sunt, quae apud scripturas divinas vera roborantur, advertite, piissimi et religiosissimi imperatores, in quo rei sint qui sub his divinis regulis et professionibus fidem suam ac devotionem Christo Deo consecraverunt, nullum timorem divino timori praeponentes. Sed licet Arius sit sepultus in stercoribus, aliquos tamen reliquit suae impietatis haeredes. Denique non defuerunt vermes, qui de ejus putrido cadavere nascerentur. Per quos quae gesserit diabolus artifex erroris, longum est exsequi, etiam si exsequi possemus: infinita sunt enim et incredibilia, non tamen falsa.

[Col. 0086B] V. Illud vero nunc quod ad praesentem causam facit exponimus, quod qui imperatorem Constantium per fraudulentam disputationem Arianae impietatis participem fecerunt, dedissent et isti in praesenti poenas, si non oporteret, secundum Apostoli sententiam (I Cor., XI, 9), et haereses esse, ut probati manifesti fierent. Habentes ergo, hi quos diximus vermes Arii, assentientem sibi regiam potestatem, primum quidem per singulos in eversionem catholicae fidei et in excidium sacrae religionis, pro Ariana impietate contendunt: ita ut resistentes, aut calumniis appeterent, vel poenis vel exsilio cruciarent et necarent. Ubi tantum amplius per suam rabiem grassati sunt, et fecerunt sibi ubique terrorem, non jam contenti ire per singulos. Postremo cogunt [Col. 0086C] undique in unum episcopos convenire, et datur locus ad synodum, Orientalibus quidem Seleucia Isauriae, Occidentalibus vero civitas Ariminensis. Atque illic primum quidem episcopi pro sancta fide venientes, confirmant illam expositionem quae apud Nicaeam conscripta est, ita ut nihil inde minueretur, quod evangelicam fidem verbis inexpugnabilibus explicaret, et Arii impiam doctrinam divina auctoritate damnaret. Tunc demum oblatam ab Ursacio, Valente, Germinio et Caio hujusmodi fidei conscriptionem, quae et fidem catholicam reprobaret, et Arium absolveret, imo et introduceret pestiferam ejus doctrinam, exsecrantur et damnant tam impiam fidem eorum. Quin etiam ipsos, inexpiabile scelus esse judicantes, si patrum fidem venerabilem [Col. 0086D] violent, si hos tam impios, atque impiam eorum conscriptionem pateretur Ecclesia. Mittunt quoque decem legatos ad imperatorem Constantium, scribentes quae gesta sunt, et hortantes simul ut ipse quoque decreta Patrum pro fide venerabili contra haereticos inviolata servaret. Mittunt sane et haeretici legatos, quos tunc familiarissime, et ut suos suscepit Constantius. Eos veros legatos qui pro fide catholica contra haereticos venerant, reprobat, et per suos nunc gratia invitat, nunc minis perterret, et interim sola dilatione discruciat, ut in ultimum, cum iram regis metuunt, cum non dignantur pro [Col. 0087A] Christo Filio Dei exsilium perpeti, cum propriis sedibus et ecclesiarum perniciosissimis possessionibus oblectantur, rescindant quod pie vindicaverant, et suscipiant quod ut impium damnaverant.

VI. Liceat in hoc apud vos religiosos imperatores in causa Dei dolentius ingemiscere: Episcopi plus iram regis terreni timuerunt, quam Christum verum Deum, et sempiternum regem. Gravius exsilium temporale esse crediderunt, quam perpetuam poenam secundum Esaiam indormitabilis vermis (Isa., LXVI, 24), et ignis inexstinguibilis. Suaviora habuerunt propria domicilia et possessiones, quam in regno Christi beatam et perpetuam habitationem. Sed Constantius, non contentus ruina et labe decem legatorum, mittit Ariminum, ut omnes illic episcopi [Col. 0087B] similiter verterentur. Qui et ipsi, malo exemplo illo legatorum suorum, piam fidem patrum quam vindicaverant, reprobant, subscribentes in illa fide Arianorum quam integro et libero judicio damnaverant. Advertit sapientia vestra, Ariminensem synodum piissime coeptam, sed impiissime terminatam. Eadem autem et apud Seleuciam Isauriae ab episcopis impietas commissa est. Judicate, piissimi et religiosissimi imperatores, in quo rei sunt, et in quo merentur affligi, qui nolunt cum talibus episcopis convenire: qui cum primum fidem integram vindicarent et impiam fidem reprobarent, postea cum metuunt exsilium, cum rebus suis e tsedibus oblectantur, vertunt sententias, damnantes ad nutum haeretici imperatoris, illam apostolicam quam vindicaverant [Col. 0087C] fidem, vel suscipientes illam Arii quam reprobaverunt impietatem.

VII. Nonne gratum habere debuerunt, si tamen credebant futurum Dei judicium, omnia mala perpeti, quam esse venerabilis fidei proditores, cujus veritas sancti quoque Alexandri orationibus et Arii supplicio fuerat approbata? maxime cum et gloriosae passionis praecessisset exemplum, licet paucissimorum episcoporum, qui ne evangelicam apostolicamque fidem violarent, ne impiis acquiescerent, non exsilium, non supplicium, nec aliquam mortis atrocitatem recusarunt. Denique ante synodum Ariminensem Paulinus de Treveris constantissimus episcopus datur in exsilium, piam fidem vindicans et exsecrans consortium Arianorum. Sed et apostolicus [Col. 0087D] vir Lucifer de Sardinia Caralitanae civitatis episcopus, ob hoc quod bene esset agnitus per contemptum saeculi, per studium sacrarum litterarum, per vitae puritatem, per constantiam fidei, per gratiam divinam, a Romana Ecclesia missus est legatus ad Constantium, et ob hoc quod fidem venerabilem vindicavit, quod detexit et convicit haereticos, ductus est in exsilium cum omni atrocitate injuriarum. Similiter [Col. 0088A] et Eusebius a Vercellis, nec non et Dionysius Mediolanensium, Constantio regi primum familiaris, cum adhuc ignoraret eum fautorem esse haereticorum, postea tamen quam ei cognitum est et probatum, quod haereticos vindicaret, respuit regis impiam familiaritatem, malens exsilium, ne Christi Dei amicitiam perderet, ne sanctorum consortium non haberet. Sed et Rodanius mittitur in exsilium, necnon et Hilarius, qui et scripta contra haereticos et praevaricatores edidit: licet postea vero interruperit favens praevaricatoribus, ut non dicamus interim quia [1 1Kb] ubi et haereticis, in quos eloquentiae suae viribus peroraverat. [2 1Kb] Maximus quoque de Neapoli Campaniae, eo quod esset inhabili stomacho et corpore delicatior, primum quidem ut caderet diu afflictus injuriis, deinde ubi ob animi constantiam [Col. 0088B] fideique virtutem, carnis infirmitate non vincitur, ductus est in exsilium, atque illic martyr in Domini pace requievit. Sed et Rufinianus, mirae quidem simplicitatis, sed admirabilior in tuenda fide, effusione sui sanguinis praevenit exsilium. Denique cum pro fidei integritate persistit, hunc Epictetus, atrox ille et dirus de Centumcellis episcopus, ante rhedam suam currere coegit, et cum diu currit, sic in via ruptis vitalibus sanguinem fundens exspiravit. Sciunt hoc Neapolitani in Campania, ubi reliquiae cruoris ejus in obsessis corporibus daemonia affligunt: pro gratia utique fidei illius, pro qua sanguinem fudit. Fuerunt et alii episcopi de Aegypto licet pauculi, quorum alii in fugam versi sunt, alii vero [Col. 0088C] in exsilium dati, eo quod nollent cum episcopis impiis et crudelibus convenire.

VIII. Quam utique salubre fuerat, quam pulchrum quamve gloriosum, si omnes illi episcopi, pari virtute et simili conspiratione, fidem quam recte semper vindicaverant, in finem usque servassent, non exsilia, non supplicia pertimescentes, ad capiendam utique futuram in Dei Christi regno perpetuam beatitudinem! Et tacemus, quod fortassis etiam et intelligere fecissent magnum pretium esse istius fidei, pro qua nullus episcoporum exsilium, proscriptiones, tormenta, mortemque recusaret. Sed paulum territus tantus episcoporum numerus catervatim dederunt manus impietati, et ad majorem jam vesaniam inclinavit impietas tam facili strage multitudinis. [Col. 0088D] Non hoc minus sacrilegium est, non hoc minor impietas, quam si sub persecutore gentili idolo sacrificatum esset: quoniam et haeresi perterritum subscribere, daemoniis sacrificare est. Siquidem docentibus scripturis divinis, doctrina daemoniorum est haeresis, sicut et idololatria. Interea quia apud quosdam multitudo praeponitur veritati, eo quod pauculos habeat sectatores, et ob hoc affligimur, [Col. 0089A] quod in paucis sequimur inviolabilem fidem, et multos vitamus propter impias haereses, et sacrilegas praevaricatorum subscriptiones: quid censetis in hac causa, o justissimi imperatores et catholicae fidei vindices, de his duabus partibus cui calculum datis? Una est pars, in qua sunt multi episcopi. Sed ubi sunt multi, illic per praevaricationem sacra Christi fides violata est, semper ante defensa; illic metu regis, Arii suscepta impietas est, semper ante damnata. Ubi vero paucissimi sunt, illic per exsilia, per cruciatus, per effusionem sanguinis, per ipsam mortem fides Christi vindicatur, et Arii impietas atque omnis haeresis, ut summum malum exsecrabiles sunt. Sed etsi non est dubitandum paucos episcopos esse pretiosos de merito confessionis et inviolabilis [Col. 0089B] fidei, multos vero nullificari merito haereseos vel praevaricationis, quia in causa veri, maxime in causa religionis et sacrae fidei, non numerus numero comparandus est, sed pura illa apostolica fides, probata exsiliis, probata cruciatibus licet unius, multorum infidelitatibus praeponenda est; tamen necessarium est damnatae praevaricationis divinum quoque praesens proferre documentum: et sicut in Ario impia secta ejus, divina animadversione punita, praejudicat et de sectatoribus ejus, quod eadem illos poena maneat qua torquetur et Arius: ita de praevaricatoribus poenis praesentibus divino judicio determinatum est.

IX. Potamius Odyssiponae civitatis episcopus, primum quidem fidem catholicam vindicans, postea vero praemio fundi fiscalis quem habere concupiverat, [Col. 0089C] fidem praevaricatus est. Hunc Osius de Corduba apud ecclesias Hispaniarum et detexit et repulit ut impium haereticum. Sed et ipse Osius, Potamii querela accersitus ad Constantium regem, minisque perterritus, et metuens ne senex et dives exsilium proscriptionemve pateretur, dat manus impietati, et post tot annos praevaricatur in fidem, et regreditur in Hispanias majore cum auctoritate, habens regis terribilem jussionem, ut si quis eidem episcopus jam facto praevaricatori minime velit communicare, in exsilium mitteretur. Sed ad sanctum Gregorium, Eliberitanae civitatis episcopum constantissimum, fidelis nuntius detulit impiam Osii praevaricationem. Unde non acquievit, memor sacrae fidei ac divini judicii, in ejus nefariam communionem. Sed Osius, qui hinc plus torqueretur, [Col. 0089D] si quis ipso jam lapso staret fidem integram vindicans illapsa firmitate vestigii, exhiberi facit per publicam potestatem strenuissimae mentis Gregorium, sperans eodem terrore quo ipse cesserat, hunc quoque posse cedere. Erat autem tunc temporis Clementinus vicarius, qui ex conventione Osii et generali praecepto regis, sanctum Gregorium per officium Cordubam jussit exhiberi.

X. Interea fama in cognitionem rei cunctos inquietat, et frequens sermo populorum est, Quinam est ille Gregorius, qui audet Osio resistere? Plurimi enim et Osii praevaricationem adhuc ignorabant, [Col. 0090A] et quinam esset sanctus Gregorius nondum bene compertum, habebant. Erat etiam apud eos qui illum forte noverant, rudis adhuc episcopus, licet apud Christum non rudis vindex fidei, pro merito sanctitatis. Sed ecce ventum est ad vicarium, et multi ex administratoribus interfuerunt, et Osius sedet judex, imo et super judicem, fretus regali imperio; et sanctus Gregorius, exemplo Domini sui, ut reus assistit, non de prava conscientia, sed pro conditione praesentis judicii: caeterum fide liber erat. Magna exspectatio singulorum, ad quam partem victoria declinaret. Et Osius quidem auctoritate nititur suae aetatis, Gregorius vero nititur auctoritate veritatis. Ille quidem fiducia regis terreni, iste autem fiducia regis sempiterni. Et Osius [Col. 0090B] scripto imperatoris nititur, sed Gregorius scripta divinae vocis obtinet. Et cum per omnia Osius confutatur, ita ut suis vocibus quas pro fide et veritate prius scripserat, vindicaretur, commotus ad Clementinum vicarium, Non, inquit, cognitio tibi mandata est, sed exsecutio: vides ut resistit praeceptis regalibus: exsequere ergo quod mandatum est, mitte eum in exsilium. Sed Clementinus, licet non esset Christianus, tamen exhibens reverentiam nomini episcopatus, in eo maxime homine quem videbat rationabiliter et fideliter obtinere, respondit Osio: Non audeo, inquiens, episcopum in exsilium mittere, quamdiu in episcopi nomine perseverat. Sed da, tu, prior sententiam, eum de episcopatus honore dejiciens, et tunc demum exsequar in eum [Col. 0090C] quasi [1 8Kb] privatum quod ex praecepto imperatoris fieri desideras. Ut autem vidit sanctus Gregorius, quod Osius vellet dare sententiam, ut quasi dejectus videretur, appellat ad verum et potentem judicem Christum, totis fidei suae viribus exclamans: Christe Deus qui venturus es judicare vivos et mortuos, ne patiaris hodie humanam proferri sententiam adversum me minimum servum tuum, qui pro fide tui nominis ut reus assistens spectaculum praebeo. Sed tu ipse, quaeso, in causa tua hodie judica; ipse sententiam proferre dignaberis per ultionem. Non hoc quasi metuens exsilium fieri cupio, cum mihi pro tuo nomine nullum supplicium non suave sit: sed multi praevaricationis errore liberentur, cum praesentem et momentaneam viderint ultionem. Et cum multo invidiosius [Col. 0090D] et sanctius Deum verbis fidelibus interpellat, ecce repente Osius, cum sententiam conatur exponere, os vertit, distorquens pariter et cervicem, de sessu in terram eliditur, atque illic exspirat, aut, ut quidam volunt, obmutuit. Inde tamen effertur ut mortuus. Tunc admirantibus cunctis, etiam Clementinus ille gentilis expavit. Et licet esset judex, tamen timens ne de se quoque simili supplicio judicaretur, prostravit se ad pedes sancti viri, obsecrans eum ut sibi parceret, qui in eum divinae legis ignoratione peccasset, et non tam proprio arbitrio, quam mandantis imperio. Erat tunc stupor in [Col. 0091A] omnibus, ac divinae virtutis admiratio: [1 1Kb] quod in illo spectaculum totum novimus visum est. Nam qui proferre voluit humanam sententiam, mox divinam perpessus est graviorem; et judex qui judicare venerat, jam pallens et reus timebat judicari, et qui quasi reus in exsilium mittendus adstiterat, a judice prostrato rogabatur ut parceret quasi judex. Inde est quod solus Gregorius ex numero vindicantium integram fidem, nec in fugam versus, nec passus exsilium, unusquisque timeret de illo ulterius vindicare.

XI. Videtisne damnatae a Deo praevaricationis mira documenta? Scit melius omnis Hispania, quod ista non fingimus. Sed et Potamio non fuit inulta sacrae fidei praevaricatio. Denique cum ad fundum properat, quem pro impia fidei subscriptione ab [Col. 0091B] imperatore meruerat impetrare, dans novas poenas linguae per quam blasphemarat, in via moritur, nullos fructus fundi vel visione percipiens. Non fuit avari hoc tormentum leve. Moritur qui propter concupiscentiam fundi fiscalis fidem sacram violaverat, et cum ad fundum properat, poenali morte praevenitur, ne vel visionis solatio potiretur. In sacro Evangelio legimus verba improperantis ad divitem, qui sibi de conditis vanissime gloriabatur: Stulte, inquit, hac nocte anima tua abs te auferetur; quae praeparasti cujus erunt (Luc., XII, 20)? Si quis hoc scriptum et de Potamio convenire consideret, intelliget in eum non leviter judicatum, maxime passum linguae supplicium, in qua et dives ille apud inferos vehementius cruciatur. Sed et Florentius, qui Osio et [Col. 0091C] Potamio jam praevaricatoribus sciens in loco quodam communicavit, dedit et ipse nova supplicia. Nam cum in conventu plebis sedet in throno, repente eliditur et palpitat, atque foras sublatus vires resumpsit. Et iterum et alia vice cum ingressus sedisset, similiter patitur, nec adhuc intelligens poenas suae maculatae communionis. Nihilominus postea cum intrare perseverasset, ita tertia vice de throno excutitur, ut quasi indignus throno repelli videretur, atque elisus in terram, ita palpitans torquebatur, ut cum quadam duritia et magnis cruciatibus eidem spiritus extorqueretur. Et inde jam tollitur, non ex more resumendus, sed sepeliendus. Scit hoc quod referimus magna civitas Emerita, cujus in Ecclesia plebs hoc ipsum suis vidit obtutibus. Sed et hoc considerandum [Col. 0091D] est, quia Florentius haec passus, qui nondum subscripserat impietati, sed tantum quod communicavit praevaricatoribus fidei, non ignorans eorum praevaricationem. Hoc ideo retulimus, ut videant illi quid sibi agendum sit, qui cum non subscripserint ut praevaricatores, tantum per communionem praevaricatoribus sibi cognitis copulati sunt. Et puto quod intelligent quid exemplo Florentii timere debeant.

XII. Sed longum est referre alia quoque documenta poenis praesentibus damnatae praevaricationis, quae [Col. 0092A] divinum judicium variis in locis exercuit; ad hoc scilicet, ut qui scripturas divinas quadam ratione non respicit, vel praesenti ultione divina animadversione intelligat, quid sibi sectandum est quidve vitandum. Vindicare voluit Deus vel in paucis sine dubio, et illa ratione, ne quae per scripturam divinam de praevaricatorum futuris suppliciis minitatur, velut fabula putaretur, si nunc hoc in saeculo in neminem vindicaret. Intelligant nunc omnes episcopi praevaricatores fidei, quam gravissimis suppliciis reservati sunt, quando in suos socios in hoc quoque saeculo ad stuporem omnium vindicatum est. Ad hoc enim praesentes poenas praevaricationis exposuimus, ut quod in paucos vindicatum est, credatur et in eorum omnes similes vindicari, maxime [Col. 0092B] cum et scriptura divina hoc ipsum asseveret, quod et per praesentia documenta demonstratum est. Et hoc consideretur, piissimi imperatores, in quo rei sunt qui cum talibus divina sacramenta non copulant, quorum et perpetua supplicia sacris leguntur in libris, et suppliciorum exempla videntur in saeculo. Sed quaesumus miram benevolentiam vestram, ut adhuc nobis contemplatione Christi Dei infatigabilem audiendi patientiam commodetis, dum adhuc, summatim licet, exponimus in quantum crevit impietas.

XIII. Exsecrabiles enim Ariani, in partibus Orientis, et maxime in Aegypto, non fuerunt hoc solo contenti, ut episcopi, damnata fide integra, in eorum impiam sententiam declinarent: sed hos ipsos qui primum fuerant per catholicos episcopos ordinati, [Col. 0092C] ubi pro eorum desideriis subscripserunt, in laicorum numerum exigebant, et postea iterum eos iidem haeretici episcopos ordinabant; ut non solum fidem catholicam damnare viderentur, sed ordinationem factam per episcopos catholicos. Intendite in hoc adversus catholicos quasi quemdam triumphum haereticorum, et in miseram et quasi ultimam et foedissimam captivitatem, in his episcopis condemnata pia fide, et catholicis episcopis; in eorum se dominium delusionemque tradiderunt metu exsilii, et ut episcopale nomen apud homines retinere viderentur, quod utique jam apud Deum post subscriptiones impias non habebant. Sed ideo nominis istius etiam cum omni dedecore quaerebatur auctoritas, ne illis possessiones Ecclesiae tollerentur, quas [Col. 0092D] utinam numquam possedisset Ecclesia, ut apostolico more vivens fidem integram inviolabiliter possideret. Et nunc his talibus non communicare summa impietas dicitur; et hoc sub vobis imperatoribus, qui ut vestrae constitutiones eloquuntur, venerabilis Ecclesiae divinam sanctimoniam judicatis: non est autem mirum, si tam haec atrocia eorum commissa, occupati reipublicae provisionibus ignoratis. Has eorum impietates exsecrantes episcopi, qui pro fide poenas exsilii perpetiebantur, vel qui se in fugam dederant, licet essent corpore discreti per intervalla [Col. 0093A] regionum, tamen spiritu in unum positi, per mutuas litteras apostolico vigore decernunt, nullo genere talibus episcopis posse communicari, qui fidem illo modo quo supra retulimus prodiderunt, nisi si laicam postulaverunt communionem, dolentes suis impietatibus.

XIV. Sed mortuo Constantio patrono haereticorum, Julianus solus tenuit imperium, ex cujus praecepto omnes episcopi catholici de exsiliis relaxantur. Solet hoc facere divinitas, ut etiam per adversarios Christianae religionis suae consulat, ut tanto magis qui cultores sunt Christi pro fidelibus elaborent. Sed non multo post Juliano interempto, Jovianus efficitur imperator, qui vindicans fidem catholicam, dedit calculum episcopis catholicis. Sed illi egregii episcopi, quam sub Constantio integram [Col. 0093B] vindicaverant fidem, haeretica subscriptione damnaverunt, videntes quod imperatoris arbitrio episcopi nunc ex catholicis fiunt haeretici, et iidem episcopi ex haereticis ad fidem catholicam revertuntur. Sed etsi quidam confessores fatigati, in ultimo talium se communioni jungendos esse crediderunt, evertentes illa forte statuta quae prius adversus eos prophetica atque apostolica auctoritate decreverant, numquid hoc potest divinam obruere veritatem? numquid hoc potest evangelicis praejudicare doctrinis? numquid apostolicas labefactare sententias, et illam praesertim Dei vocem dicentis: Qui perseveraverit usque ad finem, hic salvus erit (Matth., X, 22)? Sed et Apostoli Pauli vas electionis a Christo Domino [1 1Kb] pronuntiantis, cujus ad Galatas scribentis haec verba [Col. 0093C] sunt: Sed etsi nos, aut angelus de coelo evangelizaverit praeterquam evangelizavimus vobis, anathema sit (Gal., I, 8). Unde et idem ipse inferius in eadem epistola prosequitur dicens: Si enim quae destrux: haec iterum aedifico, praevaricatorem me constituo (Gal., II, 18). Confessor utique factus est de Evangeliis, de vocibus Prophetarum, de doctrinis Apostolorum, qui [2 1Kb] fideles dubitat tunc confessionis meritum non habere, si scripturarum divinarum jura subvertens, incipiat aedificare quae destruunt Evangelia.

XV. An non Scripturae divinae impugnantur quando cum episcopis Filii Dei negatoribus pax Ecclesiae copulatur? Quis est enim, qui considerans vim divinae religionis, pacem perfidorum Deo placere confidat, nisi ut a Patribus decretum est, in laicorum se numerum [Col. 0093D] tradant suae perfidiae dolentes? Sed esto, habeant pacem cum infidelibus: in quo tamen offendunt, in quo laedunt imperatores, in quo rempublicam vexant, qui divini contemplatione judicii hujusmodi pacem respuunt, quae sacrilegos recipit, praevaricatores fidei honorat, favet hypocritis, despicit veritatem, Christi Dei veri Filii negatores tamquam dominos Ecclesiae constituit, populum perfidiae labe contaminat, evertit Evangelium? Hinc rei sumus, hinc sub nominis vestri auctoritate patimur [Col. 0094A] persecutiones ab his episcopis, qui pro nutu prioris imperatoris haeresim vindicantes, contra fidem catholicam peccabant. Heu gemitus! iidem episcopi adversus fideles et catholicae fidei defensores catholicorum imperatorum jura praeponunt. Haec cum dolore omnium viscerum loquimur deflentes: non quod non sit fidelibus gloriosum, [3 1Kb] sub quolibet puero perpeti; sed quia tantus est stupor in saeculo, ut haec illorum tantis involuta perfidiis non agnoscatur impietas, ut nemo intelligat quomodo etiam regias aures semper inludunt in vexatione Christianorum et fidelium sacerdotum. Sed sub vocabulo pacis impietas tegitur, et speciosum nomen veritatis opponitur ad patrocinium perfidorum. Sed bene quod ipse Salvator virtutem suae pacis exposuit, ne quis [Col. 0094B] simplici pacis vocabulo caperetur, et eam quicumque saeculi impietatibus copularet, dicens: Pacem meam relinquo vobis, pacem meam do vobis: non sicut hic mundus dat, ego do vobis (Joan., XIV, 27). Pacem suam a mundi pace discrevit. Nam si haec pax Deo grata est quae in Ecclesiam recipit episcopos infideles, quid ergo opus est in persecutionibus aestus perpeti, carcerem sustinere, ire obviam gladiis, atque omnia genera suppliciorum mortisque tolerare; quandoquidem post negationem, post perfidiae sacrilegia, propter pacem hanc quam Deo placere confidunt, securus unusquisque infidelium, tamquam inlibatus, salvo episcopali honore suscipitur? Vani jam secundum hanc assertionem et martyres judicandi sunt. Ad quos enim fructus poenas mortemque [Col. 0094C] ferre maluerunt? Si enim qui metu persecutionis negaverunt Filium Dei non habent poenam, imo potius honorantur; nec martyres coronam passionis sperare debuerunt, imo potius pendant supplicia suae temeritatis. Hoc enim necesse est consequatur. Non enim fieri potest, ut non ibi contraria judicentur. Nonne manifestum est ad quam vocem arctantur vocabulo pacis istius, vel quod pronuntiare cogantur, ut si negatores Filii Dei recte in honore corroborantur, credantur martyres tamquam pro sua temeritate puniri. Sed absit: absit ut hoc admittat conscientia Christiana. Credimus enim Filio Dei pronuntianti: Qui me negaverit coram hominibus, et ego negabo eum coram Patre meo: et qui me confessus fuerit coram hominibus, ego confitebor [Col. 0094D] eum coram Patre meo (Matth., X, 33).

XVI. Verumtamen et in hac causa divinum judicium cognoscite probatum praesentibus documentis, ne quis putaret acceptandam pacem talium episcoporum, etiam si ad verae fidei confessionem reverterentur post subscriptiones impias, vel nefarias haereticorum communiones, quibus scienter succubuerunt, ne aut possessiones Ecclesiae perderent aut honores. [4 1Kb] Sanctus vir Maximus episcopus, cujus supra meminimus, fidem vindicans rectam consortiumque [Col. 0095A] reprobans haereticorum, ductus est in exsilium. In loco ejus praevaricatores ordinant nomine Zosimum, qui et ipse prius quidem catholica vindicabat. Res ista in Neapoli civitate Campaniae acta est. Cognoscit hoc sanctus Maximus, et de exsilio scribens dat in eum sententiam, non solum episcopali auctoritate, sed etiam aemulatione ac virtute martyrii [1 10Kb] fruens in gloriam divinam. Sed post aliquot annos beatus Lucifer de quarto exsilio Romam pergens, ingressus est Neapolim Campaniae: ad quem Zosimus venire tentavit, illa forte fiducia, qua scilicet jam de impietate [2 1Kb] correxisse videbatur. Sed hunc Lucifer confessor suscipere noluit, non ignorans quae gesserat: imo et sancti Spiritus fervore episcopi et martyris sententiam robustius exsequitur, [Col. 0095B] dicens quod episcopatum ipsum quem sibi ut adulter vindicat, speciali Dei judicio non habebit, et sic quoque sentiet poenam suae impietatis. Sed non post multum tempus, idem Zosimus, cum in coetu plebis vult exsequi sacerdotis officia, inter ipsa verba sacerdotalia ejus lingua protenditur, nec valet eam revocare intra oris meatum, eo quod contra modum naturae extra os penderet, ut bovi anhelo. Sed ut vidit se linguae officium perdidisse, egreditur basilica; et res mira, foris iterum in officium lingua revocata est. Et primum quidem non intelligitur in eum compleri sententiam martyris et confessoris: sed cum hoc ipsum toties iterum patitur, quoties in basilicam diversis diebus intrare tentavit, ipse postremo recognovit, ob hoc sibi linguam inter pontificii [Col. 0095C] solemnia verba denegari, ut sanctorum episcoporum in eum rite prolatam sententiam probaret. Denique cessit episcopatui, ut lingua quae cesserat redderetur. Non res antiquas referimus, quae solent quadam ratione in dubium venire. Nam et Zosimus hodieque in corpore est, usum jam linguae non amittens, postquam maluit cum episcopatus amissione vivere dolens suis impietatibus.

XVII. Nonne etiam de similibus praejudicatum est, nihil illis prodesse, quod quasi sub correptione episcopi esse perseverent? Non enim correptio est ista, sed illusio, prout sunt imperatorum tempora, fidem vertere. Haec, haec res decepit et Valentem imperatorem, cum in haereticis vidit constantiam defensionis, in istis autem egregiis catholicis inconstantiam [Col. 0095D] fidei. Nam utique probatur illi, quod hi qui se catholicos asserebant, subscripsissent prius cum haereticis, damnantes quam primum defenderant fidem; et dicebant haeretici: Si nostra fides mala est, quare sub Constantio pro ipsa subscriptum est ab his qui nunc se catholicos dicunt, hanc fidem vindicantes, quam cum primum defenderent, convicti rationibus [Col. 0096A] sub Constantio damnaverunt? His rebus Valens motus, ignorans virtutem verae fidei, et constantiam cum inconstantia conferens, impietatem haereticorum cum quadam justitia vindicabat. Et tacemus, quod etiam sub Valente iterum se quidam haereticis tradiderunt, quos nunc nihilominus videmus inter catholicos nominari. Inde est unde etiam plebes haereticorum ad fidem impiam roboratae sunt, dum haeretici in malo perseverant, et qui putantur catholici, de bono recedunt, aliquoties succumbentes haereticis. Qua enim auctoritate hi tales episcopi contra haeresim praedicant, cui se subscripsisse negare non possunt? et qua fiducia catholicam fidem plebi suadere nitantur, cum constet quod eam impiis subscriptionibus reprobaverint?

[Col. 0096B] XVIII. Videtisne, etiam vestris temporibus (sed ut credimus ignorantibus vobis), fidem quidem piam, atque utinam vel vere, sed etsi vere, cum quadam tamen injustitia vindicari, cum per indignos episcopos vindicatur in afflictionem piam fidem defendentium sacerdotum, et in perniciem fidelium laicorum? Sed nefas putatur tot praevaricatores dejicere, consentientem ad injustitiam turbam reprobare. Et ubi est justitia verae religionis, si addicenda est impiae multitudini, et hoc sub piissimis et religiosissimis imperatoribus? Non sic in diluvio judicatum est ut turba vinceret infidelium. Sed Noe ille justissimus ideo magis Deo placuit, quod in illo excidio mundi solus justus inventus est. Nihilominus et in Sodoma et Gomorrha graves poenas dedit impia multitudine: [Col. 0096C] unde hospitalis unus Loth ob justitiam liberatus est cum duabus tantummodo filiabus. Sed nec Dei aemulator Elias, qui fuit singularis, obtentus est, cum adversus illum quadringenti quinquaginta falsi sacerdotes mitterentur. Sed omnis turba illa impia sacerdotum luit poenas sub unius fidelis manum, et hoc sperante rege Achab, qui falsos sacerdotes impie vindicabat. Sed nec Jehu rex Israel detulit impiae multitudini sacerdotum. Denique omnes falsos sacerdotes, qui sub rege Achab fuerant in culmine, cum religiosa fraude in domum religionis impiae convocasset, quasi eos post ritus religionis remuneraturus, jussit occidi, ita ut nemo de his superesset. Et legimus quia ob hoc factum ita placuit Domino, ut filii ejusdem regis quarta progenie sederent in throno [Col. 0096D] Israel.

XIX. Sunt et alia multa simillima exempla. Quae quidem nos non ideo dicimus, quasi qui velimus alicujus sanguinem fundi. Absit hoc a votis nostris: hoc enim qui fieri cupit, exorbitat a legibus Christianis. Factum est quidem tunc, quia et illo tempore id ipsum divina lege fieri licebat, quando adhuc [Col. 0097A] totum corporaliter agebatur, donec cresceret instructio spiritualis. Sed non, quia nunc non licet bonis et fidelibus falsorum sacerdotum sanguinem cupere, idcirco fideles falsis sacerdotibus addicendi sunt, ita ut gravissimis eorum persecutionibus affligantur. Falsum videatur quod dicimus, si non variis in locis Ecclesiae fidelium sacerdotum alibi invasae, et alibi destructae sunt: si non interpellationibus illorum sancti quique comprehensi, et diu ad injurias inclusi, et postremo missi sunt in exsilium: si non etiam et caeteri quidam in carcere, alii autem tracti et caede multati animas reddiderunt, ob nullam aliam causam, quam quia metu divini judicii nolebant communicare cum perfidis vel sociis perfidorum.

[Col. 0097B] XX. In Hispania Vincentius presbyter, verae fidei antistes, quas non atrocitates praevaricatorum passus est, eo quod nollet esse socius impiae praevaricationis illorum, eo quod beato Gregorio communicaret? illi, inquam, Gregorio, cujus supra ut potuimus fidem virtutemque retulimus. Contra quem primum quidem interpellarunt Baeticae provinciae consularem: tunc demum, sub specie intercessionis postulatae, ex aliis locis plebeia colligitur multitudo: et irruunt die dominica in ecclesiam, et Vincentium quidem non inveniunt, eo quod ipse praemonitus, etiam populo praedixerat ne illo die procederet, quando cum caede veniebant. Hoc enim putavit fieri melius, si irae locum daret. Sed illi qui ad caedem parati venerant, ne sine causa furor illorum [Col. 0097C] venisse putaretur, certa Christo Deo devota ministeria quae illic inventa sunt, ita fustibus eliserunt, ut non multo post exspirarent. Sed quia plebs sancta Vincentii presbyteri magis eos [1 1Kb] precabantur post illas eorum caedes quae in Dominico factae sunt, egressi episcopi, ut plebs universa terreretur, ab ipsis principalibus incipiunt. Denique postulant exhibitionem decurionum civitatis illius, ut includerentur in carcerem: ex quibus unus principalis patriae suae, eo quod fidem firmiter ut fidelis in Deo retineret, exsecrans labem praevaricationis, inter eos et ipse catenatus fame, frigore necatus est, cum gemitu et fletu illius provinciae quae honestam vitam ejus optime noverat. Egregii et catholici episcopi Luciosus et Hyginus hujus crudelitatis auctores fuerunt, [Col. 0097D] et interea invaserunt quidem basilicam, sed fidem plebis invadere non potuerunt. Denique alibi in agello eadem plebs basilicam sibi fabricavit, ad quam cum sancto Vincentio conveniret. Sed satanas qui nusquam patitur Christum pie coli, inflammat eos, et iterum deposita postulatione ex diversis urbibus decurionum et plebeia multitudo colligitur. Simul etiam et presbyteri ejus ad locum veniunt. Ecclesiae illius januas confringunt, diripientes inde quidquid ad sacra ministeria pertinebat. Et postremo, quod horroris est dicere, ad cumulum perpetrati sacrilegii, ipsum altare Dei, de Dominico [Col. 0098A] sublatum, in templo sub pedibus idoli posuerunt.

XXI. Haec utique illi faciunt qui per poenitentes de impia subscriptione suscepti sunt ad catholicam disciplinam propter bonum pacis et unitatis. Quid gravius gentilis cultor idolorum faceret, si haberet licentiam Ecclesiam persequendi? Sed apud Treviros Bonosus presbyter inclusus, intestatus, ac diu poenas senex dedit propter observantiam intaminatae fidei illius, pro qua et inclytus Paulinus ejusdem civitatis episcopus in exsilio martyr animam dedit. In ipsa quoque urbe Romana quam graves persecutiones fidelibus illatae sunt, ubi et beatus Aurelius episcopus communicans beatissimo Gregorio afflictus est! Sed hic vir sanctus, licet sit saepenumero afflictus, [Col. 0098B] tamen propria accersione requievit. In Macarium vero presbyterum multa impiorum commissa sunt. Hic erat in eadem urbe Roma presbyter mirae continentiae, non vino stomachum relevans, non carnis esculentia corpus curans, sed oleo solo escas asperiores mitigans, jejuniis et orationibus vacans. Sane pro merito fidei et abstinentiae habebat gratiam sancti Spiritus in hoc, ut de obsessis corporibus ejiceret daemonia. Ideo vitam ejus meritumque memoravimus, ut tanto magis impii judicentur ii, qui tales vivere non sinunt in Romano imperio.

XXII. Eodem tempore gravis adversus nostros persecutio inhorruerat, infestante Damaso egregio archiepiscopo, ita ut fidelibus sacerdotibus per dies [Col. 0098C] sacros plebis coetus ad deserviendum Christo Deo convocare libere non liceret. Sed quia pro conditione rerum quolibet tempore, vel clam salutis nostrae sacramenta facienda sunt, idem sanctus presbyter Macarius dat vigilias in quadam domo convocare fraternitatem, ut vel noctu divinis lectionibus fidem plebs sancta roboraret. Sed diabolus qui favet impiis, quia et impii favent diabolo, nec in occulto patitur divina sacramenta celebrari. Denique tendunt insidias clerici Damasi, et ubi cognoverunt quod sacras vigilias celebraret cum plebe presbyter Macarius, irruunt cum officialibus in illam domum, et plebem dissipant non resistentem, ipsumque presbyterum comprehensum, non jam ducere dignantur, sed per silices trahunt, ita ut in [Col. 0098D] coxa ejus perniciosum vulnus fieret: atque alio die sistunt eum ante judicem, ut magni criminis reum. Cui quidem judex veluti sub imperiali rescripto et minis extorquere contendit, ut cum Damaso conveniat. Sed presbyter memor divini judicii, praesentem judicem non timens, repulit perfidiae communionem; atque ideo datur in exsilium; et cum esset apud Ostiam, atrocitate illius vulneris moritur. Cujus quidem tanta fuit sanctitas, ut eum et episcopus loci illius nomine Florentius, communicans Damaso, cum quadam veneratione suspexerit. Namque cum in quodam vetusto monumento eum [Col. 0099A] fratres sepelissent, non est passus idem Florentius jacere eum illic, ubi indigna sepultura videretur: sed transferens eum inde, sepeliit in basilica Martyris Asterii, ubi in loco presbyteri qui juxta sepulturam habent: hoc pio suo obsequio, in quantum poterat, Damasi scelus a se facere contendebat alienum.

XXIII. Advertat tranquillitas vestra, si hoc fieri vultis in Romano imperio adversus sanctos et fideles, ab his qui praevaricatores sunt; nonne metus est, ne sanguis fidelium Romanum gravet imperium? Nam idem Damasus, accepta auctoritate regali, etiam alios catholicos presbyteros, nec non et laicos insecutus, misit in exsilium, perorans hoc ipsum per gentiles scholasticos, faventibus sibi judicibus: cum utique vestrae constitutiones [Col. 0099B] adversus haereticos decretae sint, non adversus catholicos, et tales catholicos, qui fidem integram nec sub haereticis imperatoribus reliquerunt, et quidem gravia multa perpessi. Sed et nuper tentavit graviter persequi beatissimum Ephesium episcopum, sanctae fidei aemulatione ferventem, ordinatum intaminatae plebi Romanae a constantissimo episcopo Taorgio, et ipso illibatae fidei viro, sub invidia falsi impositi cognomenti, per suos defensores interpellans judicem Bassum, quasi adversus Luciferianos. Sed Bassus, olim catholicam fidem venerans, sciebat in Lucifero nullam haereseos fuisse pravitatem; quippe quem et bene noverat pro fide catholica decem annos exsilia fuisse perpessum, et pro constantiae [Col. 0099C] suae integritate repulit accusationes Damasi, negans se facturum, ut homines catholicos et integrae fidei viros insequeretur: dicens maxime quod ipsae constitutiones imperatorum contra haereticos solummodo promulgatae videantur, non contra hos qui sanctissimam fidem sine saeculi ambitione conservant.

XXIV. Et tunc primum erubuit Damasus, quod inventus est judex, qui solus imperialia scripta piissime interpretans tueretur. Nam et hoc ipsum necessarium est, ut falsi cognomenti discutiamus invidiam, qua nos jactant esse Luciferianos. Quis nesciat illius cognomentum tribui sectatoribus, cujus et nova aliqua doctrina transmissa est ad discipulos ex auctoritate magisterii? Sed nobis Christus magister [Col. 0099D] est: illius doctrinam sequimur, atque ideo cognomenti illius sacra appellatione censemur: ut non aliud jure dici debeamus quam Christiani, qui nec aliud sequimur, quam quod Christus per Apostolos docuit. Haereses autem ideo hominum appellationibus denotatae sunt, quia et hominum commenta tradiderunt. Perdit enim in se Christiani nominis appellationem, qui Christi non sequitur disciplinam. Dicant nunc quid Lucifer novum docuerit, quod non ex Christi magisterio traditum est, quod non ab Apostolis discipulis Salvatoris transmissum est in posteros. Et bene, quod libros scripsit ad Constantium, [Col. 0100A] non ut plerique gloriam captans ingenii, sed divina testimonia aptissime congerens contra haereticos, et contra ipsum patronum haereticorum, ad divinam aemulationem pro Filii Dei amore succensus. Denotent quid illic contrarium Scripturis, quid novum quasi haereticus scripsit. Quos quidem libros, cum per omnia ex integro ageret, suspexit et Athanasius, ut veri vindices, atque in Graecum stylum transtulit, ne tantum boni Graeca lingua non haberet. Parum est, quin etiam propriis litteris idem Athanasius eosdem libros praedicat, ut Prophetarum et Evangelistarum atque Apostolorum doctrinis et pia confessione contextos. Et quamvis plurimis in eum laudibus erigatur, tamen non aequat ad meriti ejus praeconium, et quidem cum amplius laudare [Col. 0100B] non posset: [1 1Kb] ita rerum supereminentia quaevis laudans lingua superatur.

XXV. Sed Lucifer, ignarus licet artificiosae eloquentiae, tamen ut prophetico et evangelico atque apostolico more scriberet, quod super omnem humanam eloquentiam est, habuit gratiam sancti Spiritus ex merito rectae fidei et sincerissimae conscientiae, per quem et divinas virtutes operatus est, non solum in Sardinia, sed in ipsis quoque quatuor exsiliis: usque adeo [2 1Kb] ut eum adversarii magnum dicerent, cum apostolicas per eum virtutes fieri negare non possent. Venit ad hunc et sanctus Gregorius, et admiratus est in eo tantam doctrinam scripturarum divinarum, et ipsam vitam ejus vere quasi in coelis constitutam. Jam quantus vir Lucifer fuerit, [Col. 0100C] cum illum admiretur et Gregorius, qui apud cunctos admirabilis est, non solum ex collisione illa Osii, sed et ex divinis virtutibus, quas habens in se gratiam sancti Spiritus exsequitur! Quid ergo et in hoc impii sunt? Cum Lucifer secundum scripturas divinas et crediderit, et docuerit, et vixerit, et in nomine Christi sit virtutes operatus; ad opprimendos verae fidei vindices Luciferi nomen imponunt, nescientes miseri summum se committere sacrilegium, cum doctrinam Christi sub hominis appellatione designant; sicut et in hoc impii sunt, quando sacrilegas institutiones pro arbitrio hominum editas, sub Christiani nominis auctoritate defendunt. An non summa impietas est, iniquitates suas et sacrilegia sub Christi nomine vindicare? an non impietas [Col. 0100D] est, piam doctrinam sub Christi nomine consecratam, humanis appellationibus denotare? Sed haec fraus, haec atrocitas, adversus fideles in Hispania, et apud Treviros, et Romae agitur, et in diversis Italiae regionibus.

XXVI. Asserendum nunc necessario est quod in his partibus gestum est; ubi egregii episcopi, non fidei veritate, sed sola catholici nominis appellatione vestiti, non solum per judices, neque tantummodo per manum militarem, fideles et veros catholicos dissipant, sed et interdum per suos clericos, ignorantibus judicibus vel etiam dissimulantibus, [Col. 0101A] atrocia exercent. Et qui finis erit, si cuncta referamus, quae singuli quique fidelium passi sunt atque patiuntur? Unum tamen atrox persecutionis facinus ad compendium referendum est, quod in Aegypto apud Oxyrinchum commissum est sub totius testimonio civitatis. Certa pars est apud Oxyrinchum sanctae plebis, in cujus sacro numero plerique, quanto intentius ad res divinas studium curamve posuerunt, tanto sollicitius diligentiusve fidem catholicam inviolabiliter servare contendunt: ita ut se nullis haereticis, nullisque praevaricatoribus per divina commisceant sacramenta. Ad hanc observantiam plerique eorum eruditi sunt exemplo et monitu [1 1Kb] beati Pauli, qui iisdem fuit temporibus quibus et famosissimus ille Antonius, non minori [Col. 0101B] vita neque studio, neque divina gratia, quam fuit sanctus Antonius. Novit hoc et ipsa civitas Oxyrinchus, quae hodieque sanctam Pauli memoriam devotissime celebrat. [2 1Kb] Sed et ipsa pars plebis, ubi vidit episcopum illius civitatis, nomine Theodorum, in impiam praevaricationem fuisse collapsum, ita ut non solum fidem integram condemnaret, neque ut tantummodo impie subscriberet, [3 1Kb] sed ut laicum se fieri ab impio Georgio pateretur, et denuo ab ipso haeretico episcopum ordinari, exsecrata est ejus communionem, habens secum presbyteros et diaconos illius illibatae fidei, per quos [4 1Kb] fruebatur divinis sacramentis, una cum supermemorato beatissimo Paulo. Sed postea etiam episcopum sibi per tunc temporis episcopos catholicos ordinavit, [Col. 0101C] sanctum Heraclidam, tanto magis idoneum, quanto et firmius contra haereticos et praevaricatores debuit ordinari, qui et in vita esset perspicuus, a prima aetate Deo deserviens, contemptis bonis saecularibus, et in fide, et doctrina perfectus exsistens. Unde et pro apostolica fide, et pro doctrina evangelica, pro conversatione coelesti apud cunctos illic venerabilis est, solis tantummodo haereticis et praevaricatoribus displicens. Unde et Deo magis placet cum talibus displicet. Sed hic tantus ac talis ita coepit exercere pontificium, ut ad opinionem fidei ejus et doctrinae, atque ipsius sanctissimae conversationis, plerique etiam de longissimis regionibus advenirent, exsecrantes nefariam praevaricatorum societatem, ejusque sacrosanctum consortium desiderantes. Sed [Col. 0101D] ille egregius bis episcopus hoc non patitur. Et primum quidem vexat per publicas potestates: ita ut aliquoties solum intempesta nocte raptum per lancearios de urbe sustulerit. Sed cum eaedem potestates non in hoc perseverant in quo temerarie coeperant: quod enim jus habere poterant contra episcopum catholicum? unde et merito a coepta persecutione cessarunt, maxime unus ex ipsis etiam divina plaga admonitus. Tunc egregius iste bis episcopus, jam propriis viribus nititur, et mittit turbam clericorum ad ecclesiam beati Heraclidae catholici episcopi, eamque evertit, destruens undique parietes: ita ut [Col. 0102A] ipsum altare Dei securibus dissiparet, cum horrore totius civitatis et gemitu, quod illa Ecclesia everteretur, cujus episcopum etiam diversae partis homines rectae et illibatae fidei confitentur.

XXVII. Advertite, quaesumus, piissimi imperatores et rectae fidei vindices, numquid pro tam impiis episcopis edicta proponitis, ut hi affligantur, qui ob meritum fidei et sanctissimae vitae, mundo ipso pretiosiores sunt? Credite, religiosissimi imperatores, beatum Heraclidam unum esse de illo numero sanctorum, de quibus refert Scriptura divina, dicens: Circuierunt in melotis et in caprinis pellibus, indigentes, in tribulationibus et doloribus afflicti, quorum non erat dignus mundus (Heb., XI, 37). Quomodo enim beatus Heraclida non talis est, qui omnia saecularia [Col. 0102B] respuens oblectamenta, per ipsas amaritudines confragosae vitae istius, aemulans dominica vestigia, nudus expeditusque virtutum iter salutare sectatur; qui sic pro divinae amore fidei conspirat, sicut et sanctos legimus conspirasse, nihil habens de saeculo, quam pro fide tribulationes et dolores, sic vivens, sic incedens, sicuti et illi sancti de quibus supra positum est testimonium? Merito ergo et beatus Gregorius, caeterique sancti episcopi, sanctimoniae istius venerabili consortio, in malis afflictae Ecclesiae, velut divinis solatiis relevantur. Non solum autem in tam venerabilem episcopum grassatus est Theodorus, sed et in ipsam sanctissimam plebem ejus, quae pro sincerissimi et fidelissimi sacerdotis doctrina et moribus instituta est. Et longum est referri, [Col. 0102C] quae contra pudorem propositumve sacrarum virginum molitus est, quarum monasteria pro merito sanctimoniae earum civitas ipsa veneratur. Sed et ipsos servos Dei aliquoties atrocibus afflixit injuriis, quos magis probaverat sanctiores. Sed quid mirum, si oves ut lupus affligeret, quarum bonum pastorem frequenter affligit?

XXVIII. Ecce qui sub vobis piis imperatoribus, et pro fide catholica venientibus, jactat se esse catholicum, evertens Ecclesiam catholicorum, persequens catholicos sacerdotes et servos Christi, necnon et sacras ejus virgines impie affligens. Hic est egregius et sanctissimus ille episcopus, qui cum fuisset primum a catholicis episcopis ordinatus episcopus, postea ab impio Georgio in laicorum numerum redactus, [Col. 0102D] nihilominus ab ipso Georgio episcopus ordinatus est, in vexatione fidelium: sedens et communicans in una eademque civitate cum Apollonio Meletianorum episcopo, consentienti impietatibus Georgii, et cum ipso item Apollonio idem Theodorus persequens beatum Heraclidam, catholicae fidei vindicem. Ecce cui quasi catholica basilica nunc tradita est Apollonii ex generalis edicti vestri auctoritate: cum utique idem Theodorus, qui quasi catholicus haeretici Apollonii basilicam accepit, similiter impie gessit, ut gessit et Apollonius: nisi quia atrocius gessit Theodorus, cum de episcopo catholico fit [Col. 0103A] laicus, piam damnans fidem, et subscribens Arianae impietati, ut ab haeretico iterum episcopus ordinetur. Sane hinc se vult catholicum videri quod et ipse nunc quosdam presbyteros seu diaconos Apollonii facit suasu quodam laicos, et eos iterum ordinat ut videatur turpissimae istius ordinationis vicem referre quam passus est. Numquid non excedit omne sacrilegium, haec ludibria sub nomine catholico vindicare, in afflictionem fidelium sacerdotum atque laicorum?

XXIX. Sed et apud Palaestinam in Eleutheropoli est sacra virgo Christi, nomine Hermione, generosis quidem edita natalibus, sed fide et sanctimonia multum facta generosior, ipsam virginitatem condecorans contemptu rerum saecularium et humanae gloriae, [Col. 0103B] ad quam plerique affectant, etiam qui se saeculo et concupiscentiae carnis abrenuntiasse gloriantur. Haec in quantum castimoniam corporis sacro rigore custodit, in tantum animae puritatem casta piae fidei observatione conservat: non haereticis, non praevaricatoribus communicans; eo quod intelligat corporis virginitatem nihil prodesse, nisi et integritatem animae sacra confessione tueatur, labem adulterinae communionis effugiens, et sectans salutaria sacramenta fidelium sacerdotum. Denique supplicat religiosis litteris apud beatum Heraclidam, ut ejus sacris visitationibus juvaretur. Sed pro beato Heraclida sanctus Ephesius visitat, qui id temporis ob utilitates ecclesiasticas ad episcopum Heraclidam de urbe Roma venerat. Hic est Ephesius, quem supra [Col. 0103C] diximus illibatae [1 1Kb] plebi Romanae episcopum a constantissimo Taorgio episcopo ordinatum. Sed cum venisset Eleutheropolim, non solum Hermione cum suo sacro monasterio relevatur, sed et quidam fidelissimi servi Dei. Inter quos etiam nobilis domus religiosi ad fidem catholicam Severi ex tribunis, diu quidem non communicans haereticis et praevaricatoribus, sed [2 1Kb] nondum qui invenisset catholicorum sacram communionem. Ubi autem vidit sanctum Ephesium, post multas examinationes probans eum catholicum, tradidit se ei in sacram communionem, beatum se judicans, quod domum suam ex insperato divina misericordia visitasset: tantam sancti sacerdotis adventu ductus in admirationem, non solum vitae ejus puritate, sed et quibusdam coelestibus [Col. 0103D] documentis. Est enim tantae fidei et sanctimoniae beatus Ephesius, ut quocumque perrexerit, [3 1Kb] eum gratia divina comitetur. Probavit hoc et plebs sancta apud Oxyrinchum, beato Heraclidae communicans, quae illum ob meritum divinae gratiae pia ejus dilectione constricta, ut quondam Asiani apostolum Paulum cum magno fletu deduxit proficiscentem.

XXX. Non haec laudandi studio loquimur, sed ut scire possitis, quam sanctae et fideles animae sub vestri nominis auctoritate gravissimis persecutionibus affligantur ab his, quos constat, ignorantibus vobis, etiam nunc usque aut haereticos esse, aut praevaricatores, [Col. 0104A] aut socios talium. Sed adversus sanctum Ephesium modicum quid conati in Palaestina hi, quibus sacra veritas onerosa est, postea destiterunt, metuentes in illo et fidei libertatem, et constantiam animi, et hoc ipsum cogitantes, quod magis haeresis eorum et impietas prodi poterat, si sub vobis catholicis imperatoribus integrae et constantis fidei episcopum acrius inquietassent. Ubi autem idem beatus Ephesius, invitatus fidelium litteris, in Africam navigavit, nobis apostolico more dans praeceptum, ut circa sanctam fraternitatem divinis et ecclesiasticis officiis incumberemus, id ipsum, sancta illic fraternitate poscente, egregius Turbo Eleutheropolitanae episcopus civitatis nostram exiguitatem despiciens, in nos coepit velle consummare, quod [Col. 0104B] in sanctum Ephesium consummare non ausus est, nesciens quod Christi Dei gratia etiam minimissimis servulis ejus patrocinetur, maxime pro causa rectae fidei laborantibus. Namque hic Turbo, postquam audivit quosdam se integrae fidei copulare, et per Dei gratiam rem veri crescere, nobis exitia minitatur, et turbat. Sed et Severi domus incendium minitatum veritati, qui tanto magis fidem Dei vindicat, [4 1Kb] quanto et Romano imperio fideliter militavit. Tentat quoque et sacram virginem Hermionem insequi: quam feminam quicumque didicit, ut aliquam de evangelicis feminis admiratus est. Sed et singulis quibusque tendit insidias, qui nobiscum sacrae communionis consortio copulantur: veluti nefas objiciens, ex lege illa Babyloniae, quod intra [Col. 0104C] nostra domicilia, sine labe haereseos, et sine communione perfidiae, secundum evangelicas et apostolicas traditiones, desiderantibus fidelibus divina sacramenta celebramus. Simile enim furore et quondam Babylonii sanctum Danielem hostilibus odiis insecuti sunt, quod in sua domo Deum observantia divinae legis adoraret. Hic est Turbo, qui diaconus fuit Eutychii haeretici, sub quo beatus Lucifer Eleutheropolitanae civitatis patiebatur exsilium: qui et ipsum Luciferum, fidem libere vindicantem, multis atrocitatibus vehementer afflixit.

XXXI. Sunt adhuc hodie in Palaestina, qui in illo tempore insequentibus illis poenas gravissimas dederunt, eo quod cum catholicae fidei episcopo Lucifero convenirent. Negent, si non inter caetera sua [Col. 0104D] atrocia, januam clausam securibus effregerunt: si non irruentes in Luciferum fidelissimum sacerdotem, divina quoque sacramenta verterunt, unumquemque illic de his fratribus qui convenerant impia caede multantes. Negent, si non hodie apud se sancta mystica vasa quae tunc impie Lucifero diripuerunt, cum sacris codicibus possident. Tunc utique Turbo cum Eutychio haeretico versabatur. Ex tunc se catholicum dicens, catholicos persequitur sub vestri nominis auctoritate, piae spei contemplatione fidem catholicam vindicantis. Permittitis, piissimi imperatores, ut sub vestri nominis auctoritate, adversus [Col. 0105A] fideles diu ubique dominetur impietas? Expedit enim hoc Romano imperio, quod tamen affectu et fide ejus quam Christo Deo exhibetis observantiae dicimus, ut qui Christum pie praedicant, persecutiones mortesque patiantur, ita ut nusquam liceat Deo pia altaria collocare, aut certe, cum collocata fuerint, destruantur? Sub impio Achab rege Israel, occisis prophetis altaribusque destructis, interpellat Helias Deum adversus Israel, dicens in libro Regnorum: Domine, prophetas tuos occiderunt, altaria tua destruxerunt, et ego relictus sum solus, et quaerunt animam meam (III Reg., XIX, 14). Hanc invidiosam interpellationem etiam vestris temporibus sinitis ad Deum fieri a singulis quibusque fidelibus sacerdotibus? Si enim et taceant, numquid Deus haec ipsa [Col. 0105B] fieri ignorat? Quid putamus, quod sine offensione Dei haec in veros catholicos et in veram ejus Ecclesiam perpetrentur, quae olim adversus servos Dei perpetrata gravissime divinis animadversionibus vindicata sunt? Et unde sunt tot plagae, quibus orbis Romanus quatitur et urgetur? Non opus est nunc nos singula quaeque plagarum recensere, quae tranquillitas vestra recognoscit cum aestu et sollicitudine imperii sui. Communem istum dolorem vel tacendo mitigemus, ne non tam compati, quam exulcerare videamur.

XXXII. [1 1Kb] Hoc quaesumus, piissimi imperatores, cogitare dignemini, quibus ex causis ista proveniant. Utrum quia fideles servi Christi, metuentes leges divinas, nolunt cum infidelibus convenire, an [Col. 0105C] quia veri catholici a falsis sacerdotibus obteruntur. Quomodo enim non falsi sacerdotes sunt qui jam non solum ob causam praevaricationis supra expositam devitandi sunt, sed etiam quod plurimi quique eorum proprias etiam nunc haereses vindicant sub ementita apud vos catholici nominis professione? Quis enim jam timeat episcoporum impia praedicare, cum toties commissa impietas honorata est, cum minime dejicitur sacerdotio? Denique cum sint alii eorum Origenistae, alii Anthropomorphitae, alii autem Apollinaris impii sectam tuentes, et triplici cuneo alii adversus sanctum Spiritum diversis studiis blasphemantes. Sed et ipsi quoque, qui pie inter eos putantur credere, Patris et Filii et Spiritus sancti tres esse substantias vindicantes, vel respuentes, [Col. 0105D] nihilominus hi omnes de vestris gloriantur edictis, et sibi Ecclesias vindicant, cum has impias sectas patres nostri semper apostolica et evangelica auctoritate damnaverint. Quos quidem nunc discutere non est praesentis opusculi: sed tantum quod moveat ad horrorem intentum verae fidei animum vestrum, dicimus.

XXXIII. Una, ut opinamur, haeresis apud Ariminum sub haeretico rege suscepta est, et nunc sub vobis piis catholicis imperatoribus tot haereses vindicantur, non minus impiae, quam est Arii impietas. Et cum adversus se libros vel epistolas singuli quique [Col. 0106A] conseribant, tamen sibi omnes, vel ex directo, vel ex obliqua concatenatione communicant: inani studio philosophorum solis disputationibus litigantes, non ut Christiani ex devotione sacramenti, alter alterum velut impium devitantes; ut jam sicut in scholis ingenii videatur inter eos esse certamen, non autem sacra defensio verae religionis: quandoquidem inter se sacramenta non separant, cum impiis sententiis ab invicem separentur. Hoc autem ideo faciunt, quia quidam eorum humanae gloriae, quidam vero avaritiae student: et inde est quod sibi invicem sub impia dissimulatione colludunt, ut nec possessiones perdant Ecclesiae, nec honores. Et interea, ut tot suas velent impietates, ad illusionem singulorum, veluti benignissimae mentis indicia praeferentes, aiunt [Col. 0106B] ideo se etiam contraria sentientibus ecclesiasticae communionis consortio copulari, ne bonum pacis in Ecclesia pereat. Quasi vero hujusmodi pax Christo Deo placeat, quae in ejus Ecclesiam tantas recipit impietates. Sed hoc qui ita putant, [2 1Kb] audiant descriptum: Et viam pacis non cognoverunt, non est timor Dei ante oculos eorum (Psal. XIII, 3). Sed apertius quoque et apud Hieremiam legimus [3 1Kb] de pace impia et iniqua, sicut exsequitur testimonium subjectum: A pusillo eorum usque ad magnum, cuncti perpetrarunt iniqua, a sacerdote usque ad pseudoprophetam, universi operati sunt falsa, et [4 1Kb] meditabantur obtritionem populi mei, pro nihilo constituentes et dicentes, Pax, pax, et ubi est pax (Jer., VI, 13)? Et intendendum est quam atrocia de illis prosequatur, qui hac vanissima pace [Col. 0106C] gloriantur. Sequitur enim: Confusi sunt quoniam defecerunt, et ne sic quidem confusionem sustinentes convenerunt, et ignominiam suam non cognoverunt. Propterea cadent in ruina sua, et in tempore visitationis infirmabuntur (Ibid., 15).

XXXIV. Quid mali committimus, quid impie facimus, si servantes fidem Christo hujusmodi pacem respuamus, cujus tanta confusio et ignominia gravissimique exitus describuntur? Sed et isti egregii pacis amatores fidelibus sacerdotibus bellum exagitant. Quid enim vult diabolus, quam ut impii et praevaricatores saeculi pace glorientur? Quid enim vult diabolus, quam ut hi qui pii sunt et fideles infestantium persecutione vexentur? Haec ideo prosecuti sumus, ne per vestram ignorantiam diu fundatur sanguis [Col. 0106D] Christianorum pristinam fidem defendentium. Quid enim prodest, si sitis catholicae fidei vindices, et patiamini catholicae fidei sectatores ubique cruciari? ubique effugari? nusquam libere piam fidem praedicari? Habeant illi basilicas auro coruscantes, pretiosorumque marmorum ambitione vestitas, vel erectas magnificentia columnarum; habeant quoque porrectas in longum possessiones ob quas et fides integra periclitata est: quid etiam suis impietatibus vindicant communes Romanis omnibus civitates, ut neminem in his pie vivere permittant, in quibus a plurimis etiam vana superstitio sine periculo colitur, [Col. 0107A] et sine illorum invidia vindicatur? Liceat saltem veritati, vel inter ipsa vilissima et abjecta praesepia, Christum Deum pie colere ac fideliter adorare, ubi et aliquando natus secundum carnem idem Christus infans jacere dignatus est. Hoc quod petimus, non ideo petimus, quasi expavescamus pro vero interfici. Deus testis est, qui verus speculator est cordis, quia per Dei gratiam nobis et summum refrigerium est, et certa spes futurae beatitudinis, si pro hac fideli assertione jugulemur. Non ergo quasi qui timeamus perpeti, ideo sumus ista prosecuti: sed ne aliorum impietatibus et crudelitatibus sanguis effusus Christianorum diu piissimum vestrae principalitatis gravet imperium. Maxime sub te, religiosissime Theodosi auguste, qui mira devotione contra omnes haereticos [Col. 0107B] christianae religionis pia confessione conspiras, magnum nobis apud Deum fore supplicium credidimus, si apud te tam religiosum, tam piissimum imperatorem, et Christo Deo divino ac plenissimo timore consecratum, quem vere ad imperium Deus Christus elegit, quae sunt verae fidei ac verae Ecclesiae taceremus. Post hoc non ambigimus, quo sollicitus agas qua pater imperii, ne in orbe Romano professae fidei communionisque sinceritas affligatur. Quidquid in causa sacrae fidei ac professae veritatis sanctius gesseritis, tanto gloriosius et hic et in perpetuum Christi favore regnabitis. Ego MARCELLINUS presbyter, optans felicissimo imperio vestro securam quietem, et in regno Christi et Dei perpetuam beatitudinem, piissimi imperatores. Ego FAUSTINUS, qui non possum dignus [Col. 0107C] vocari presbyter Dei, optans ut et hic multos annos clementissimae divinitatis auxilio feliciter imperetis, et in futuro Christi Filii Dei regno perpetuam cum sanctis beatitudinem consequamini, gloriosissimi imperatores.





Ad has preces ita lex Augusta respondit: RESCRIPTUM THEODOSII PRO MARCELLINO ET FAUSTINO PRESBYTERIS.

[Col. 0107D] Salve, Cynegi carissime nobis. Etsi nulla humanis pectoribus major quam divinae legis debet esse reverentia, nec adjici quidquam ad eamdem possit, cujus ambitiosa praestantia, mundi terraeque moderatrix, omne quod sub nobis esse voluit, favore omnipotentis Dei propitiata custodit: tamen per Faustinum et Marcellinum [Col. 0108A] plenissimos fidei sacerdotes interpellata clementia nostra, veriti sumus, ne si per nos nihil fuisset responsum petentibus, nos videremur annuere iis, qui divinae legi cui servimus, contra propositum nostrum aliquid addidissent. Atque ideo ita utrumque moderamur, ut petitionem quae est oblata veneremur; fidei autem nihil ex nostro arbitrio optemus vel jubeamus adjungi. Nemo umquam tam profanae mentis fuit, qui cum sequi catholicos doctores deberet, quid sequendum sit doctoribus ipse constituat. Et sane probabilis et justa laudatio precum est, quae omnem prope seriem haereticae superstitionis, quae contraria est catholicae fidei, ordinemque complexa est. Nam et unde exorta, et quo provecta auctore fuisset aperuit. Quippe cum persuasu quorumdam, [Col. 0108B] totius saeculi antiquitate mutata, acti pro fide in exsilium innocentes, vitam cum summa laude posuerunt. Sed circa eos non est dilata ultio, qui insidiati bonis moribus et coelestibus institutis, paulisper ex contentione, non fide, sed factione, multorum mentes detestanda insinuatione perverterent. Nam usque adeo omnipotentis Dei mota patientia est, ut poena quae criminosis post facta debetur, exemplo omnia ante facta sentirent. Sed ne hoc quidem facto converti ad praeceptum Dei flectique potuerunt: catholicos occultis molitionibus urgent, insequuntur, oppugnant. Tanta perseverantia erroris est, ut cum aliis diversae observantiae sectatoribus quotidie peccare malint, quam cum catholicis recta sentire. In quo petentium laudanda illatio est, qui communicantes Gregorio Hispaniensi [Col. 0108C] et Heraclidae Orientali, sanctis sane ac laudabilibus episcopis, optant in fide catholica sine oppugnatione alicujus ac molestia vivere, nullisque appetentium insidiis circumventionibusque pulsari: quippe quibus placeat susceptam semel fidem omni cum religione servare. Sit itaque inviolatum quidquid esse meruit aeternum. Non conventio aliquid, non appetitio, non fraus attentet aliena. Utantur quo in loco voluerint proposito suo; utantur ad catholicam fidem amore divino. Cynegi, parens carissime et amantissime, sublimitas tua praeceptum nostrae serenitatis quo fidem catholicam omni favore veneramur, et sine qua salvi esse non possumus, ita jubeat custodiri, ut Gregorium et Heraclidam sacrae legis antistites, caeterosque eorum consimiles sacerdotes, [Col. 0108D] qui se parili observantiae dederunt, ab improborum hominum atque haereticorum tueatur et defendat injuriis, sciantque cuncti id sedere animis nostris, ut cultores omnipotentis Dei non aliud nisi catholicos esse credamus.




ANNO DOMINI CCCLXXXIV.
SANCTUS DAMASUS.



PROLEGOMENA.




[Col. 0109]
EPISTOLA DEDICATORIA.

Josepho Dominico de Lambergh S. R. E. cardinali, episcopo et principi Passaviensi, Antonius M. Merenda felicitatem.
[Col. 0109A]

Quod summos etiam viros publicis muneribus occupatos studium tenuisse accepimus, ut vacationem eorum atque otium consequerentur, aliquando curis illis liberi, atque absoluti; idem subiisse animum meum diffiteri non possum, cum dijudicandis in foro litibus, atque hujusmodi occupationibus distinerer. Quo quidem tempore cum suavissima illa cogitatione futuri otii delectarer, mecum etiam animo reputabam, quae esset omnium optima in reliquam aetatem ratio vitae instituendae, et temporis traducendi: cumque nihil melius occurreret, quam ad ea reverti studia, quae, etsi coactus intermiseram, retinueram [Col. 0109B] tamen animo semper, coepi etiam cogitationes meas et curas ad comparandam necessariam librorum supellectilem revocare. Haec, eminentissime princeps, tu non ignoras, qui litteris juvandis natus, huic meo quasi instruendo fundo liberalitate tua adfuisti, et in reliquam aetatem meam consulere ut facilius possem, effecisti. Quamobrem si quis ex eo fructus exstitit, aut si otium adeptus conari aliquid potui, primum omnium tibi optimo jure debetur. Atque id potissimum est, quod nunc offero tibi nominique tuo inscribo. Cum enim id, quod volebam, liberum tempus vacuumque assecutus, nonnulla ex ecclesiastica Historia, quae aliorum diligentiam fugisse, vel fefellisse rectam interpretationem videbantur, collegissem: deinde ad Damasi opera recognoscenda [Col. 0109C] et res explicandas me convertissem, atque ita ab immenso illo spatio in hoc angustius studia contraxissem mea, opusculum paulatim exstitit, quod non inutile fore omnino, si in lucem prospectumque hominum veniret, nonnulli, quibus id ostenderam, judicaverunt: repugnabam equidem, neque eorum judicio acquiescebam cum multas ob causas, tum quod erat delicatae hujus aetatis subeundum judicium. Ut vincerer tamen aliquando, atque haec evulgarem, illud me praecipue impulit, ut observantiae in te meae argumentum exstaret aliquod, gratique animi perpetuum testimonium tot tantisque beneficiis debitum, quibus me, gentilesque meos, cum Vindobonae a cognitionibus essem causarum ecclesiasticarum Apostolicae legationis sub immortalis memoriae viro cardinali Hieronymo Grimalde, virtutum etiam tuarum teste olim amplissimo, cumulasti. Nec vero diffido, quae tua in omnes humanitas est, atque in me [Col. 0110A] ipsum clementia eximia ac singularis, ut munus hoc qualecumque non asperneris. Habebis id saltem, si ullo tempore a negotiis fatigatum animum huc transferas, ut imaginem veluti morum tuorum intuearis in sanctissimis eorum temporum Patribus, quorum ibi mentio est; gaudeasque nullam esse laudem, quae non fuerit a te expressa, sive morum integritatem, sive liberalitatem in pauperes, sive religionis ac disciplinae studium, in aedium sacrarum splendore restituendo, atque amplificando curam, magnificentiam in piis instituendis fundandisque operibus tanta cum largitate, ac religionis bono, gravissimos in latissima dioecesi perlustranda labores, cum animi alacritate conjunctos, in populis denique ad fidem morumque praecepta erudiendis patientiam atque [Col. 0110B] constantiam, uberrimo sane singularis ejus, quam ex sanctorum Patrum, atque interpretum sacrorum lectione hausisti, eruditionis fructu: quas ego res persequi fusius possem, qui eas non modo audiendo cognoverim, sed oculis multas usurpaverim, nisi me tua egregia ac singularis modestia revocaret, qua laudes cum merearis, in te conferri non sinis, ac praedicari: quamquam nihil necesse est, cum vel me tacente historiae loquantur, ac publica monumenta posterorum memoriae consignata. Unum tamen est, quod praeterire omnino non possum, excelsam illam animi magnitudinem atque constantiam, qua tu ad Salisburgensem magni in Germania nominis et dignitatis sedem evocatus, sponte cessisti juri tuo, admirandoque omnibus exemplo, pacis et concordiae [Col. 0110C] studium, commodo et honori tuo anteposuisti, maximo licet bonorum moerore, qui administrationem tuam amplissimae illi Ecclesiae utilem, atque necessariam arbitrabantur, sed nimirum insederat animo tuo Clementis illud Sanctissimi Romanae Ecclesiae Episcopi: qui generosus, qui misericors, qui charitatis plenus, dicat, si propter me discordia, et schisma, discedo, abeo: solum ovile Christi in pace degat cum constitutis presbyteris, atque hoc qui fecerit, sibi magnum decus in Domino comparabit; quam praeclaram vocem idem facto suo comprobasse dicitur, primae omnium Sedis honore, ac dignitate abdicata, ut alter eam pari sanctitate pontifex obtineret, partaque optatissima pace administraret. Non exigua haec laus est, sed magna, atque praeclara; quam cum sanctissimus alter Vir Nazianzenus aemularetur, dolebat, nequaquam satis multos inveniri, qui, si, quando utilitas Ecclesiarum id postulare videbatur, [Col. 0111A] sedes suas relinquerent, adeptoque honori et dignitati renuntiarent. Quamquam in tuo illo facto divinam video palam esse declaratam sapientiam, atque consilium: neque enim fieri poterat, quin ii, quibus praefueras, animo dolerent, ac quererentur, avelli a se pastorem illum, ac principem, quo neque amantiorem, nec meliorem omnino aut desiderare possent, aut sperare auderent. Ut enim quodam loco scripsit Damasus meus, et illi, qui amiserint sacerdotem, sine dolore esse non possunt, et illi qui alterius civitatis acceperint episcopum, etiamsi gaudeant, invidiosum sibi intelligunt fore, sub alieno se agere sacerdote. Sed ut ad opus hoc meum revertar, [Col. 0112A] tibi, princeps eminentissime, eum omnino illud debeatur a me, cum summa humanitas ac clementia tua in spem me adducat, non hoc futurum ingratum tibi, nomini tuo lubens do, dico, dedicoque: precatus ad extremum D. O. M., ut cum sanctissimum pontificem illum, cujus edo opera, et res gestas persequor, diligentissime imiteris, diu te ecclesiae isti, quam regendam dedit, populis a quibus avelli passus non est, bonis, ac litteratis omnibus viris, quibus in te columen, praesidiumque contulit, sospitem, salvum, incolumemque conservet.




[Col. 0111]
LECTORI.

[Col. 0111B] Nihil est, cur te, amice lector, longo proaemio, aut composito sermone morer: nam quod scriptores plerumque solent causam aperire, cur scribere primo aggressi fuerint, deinde operis ipsius rationem et modum explicare, utrumque breviter praestare possum. Et operis quidem condendi causa, quae primo fuit justissima, ea me in cursu deseruit nulla mea culpa: affectum vero opus volui dimittere, vel quod eram jucunditatem horum studiorum expertus, vel quod pulcherrimam hanc esse viderem, atque honestissimam rationem otii transigendi, ad quod haud invitus dimissus fueram, tricosissimo munere dijudicandarum in foro litium, in quo omnem pene anteactam vitam consumpseram, liberatus. Erit fortasse, qui opus ipsum a me susceptum non tanti aestimet, ut eo debaerim cogitationes referre. [Col. 0111C] Quid enim, inquiet, nonne Damasi Opuscula a viro docto Sarazanio collecta, et semel iterumque vulgata? Nihil attinet me de Sarazanii diligentia atque eruditione loqui. Illud tantummodo dicam, non mihi primum nunc venisse in mentem Damasi opera ab illo edita rursum recognoscere, atque evulgare; nam viri docti Suaresius et, nostra hac ferme aetate, Pastritius de eo faciendo cogitaverunt. Non ergo consilium meum improbandum est, sed id potius optandum, ut nihil in perficiendo eo curae et diligentiae desideretur. Hanc ego viam, rationemque tenui in Damasi operibus recensendis: primo [Col. 0112B] ut quae ejus esse constabat, cum mss. CC, si quos nactus essem, conferrem: deinde quae ei abjudicantur doctorum virorum judicio, rejicerem; si quis enim haec quoque desideret, praesto sunt Sarazanius ipse, et conciliorum collectiones: denique ut ea quae recognoveram, illustrare etiam conarer. Itaque adnotationes adjeci, easque plerumque meas; Holstenianas etiam aliquando, quae paucae tamen sunt, et nonnullas etiam, sed raro a Coustantio desumptas; illae enim facile omnibus occurrunt, et si omnes retulissem, onerare potius opusculum hoc meum videri poteram quam ornare. Quae Sarazanius ad Carmina illustranda adjecit, retinui omnia, cum non ita facile sit ea reperire: servavi tamen locum, quem illis idem dederat, id est ad calcem rejeci. Caeterum si quid tuo commodo factum est, amice lector, [Col. 0112C] gratiae habendae sunt bonorum omnium largitori Deo; si nihil erit, quod sacram historiam juvare posse videatur, at laudandi certe conatus mei: ut vero opus ipsum cum caeteris similibus, quibus obruimur, tenebris amandetur, non repugno: illud dumtaxat Plinii rogo animo verses, lib. IX, epist. 17: Quam multos putas esse, quos ea quibus ego et tu capimur, et ducimur, partim ut inepta, partim ut molestissima offendant? Demus igitur alienis oblectationibus veniam, ut nostris impetremus.




[Col. 0111]
DE SANCTI DAMASI PAPAE OPUSCULIS ET GESTIS.



CAPUT PRIMUM.

I. S. Damasi genus, et patria. Lector a puero in basilica S. Laurentii. II. Diaconus Liberium in exsilium euntem sequitur, et quem usque ad locum? Cur deinde ad Urbem revertitur, et an Felicis eligendi auctor clero fuerit. III. Presbyter ordinatus, an a Liberio, an potius a Felice; Baronii sententia. IV. Proaemium ad preces Faustini et Marcellini, falsi arguitur, et Damasus vindicatur. V. Quo loco ac pretio sub Liberio reduce ad suam sedem deinceps fuerit.
[Col. 0111D]

[Col. 0112D] I. Damasus natione Hispanus dicitur ab Anastasio: Hispanum vero praecise eum vocat Baronius, Franciscus Pagius, Ciacconius, aliique multi, qui etiam de eo Hispaniae loco certant, cui sit adscribendus. Hos [Col. 0113A] fuse recenset Jo. Tamajus Salazar in Martyrologio Hispano ad diem 11 Decembris.

His, si in Hispania natum Damasum affirment, repugnat Tillemontius, ac dubitare posse censet, Damasum, ejusque sororem Irenem, Romae natam. Nec fortasse immerito. Pater enim in S. Laurentii basilica primo exceptor, tum lector fuit, qui sunt primi puerorum in Ecclesia gradus. A teneris igitur annis Damasi pater sacrae militiae tirocinium in ea basilica posuisse videtur. Praeterea ipse etiam Damasus ejusdem basilicae, a puerili aetate tum lector fuit, tum in caeteris omnibus sacris ordinibus meruit. Nam, ut Eghinactus ait [(a) 1Kb] , Cum aetate puerili sub magistro ministraret, et ad magnum cresceret rerum culmen, tunc Romana LECTOR in ecclesia, Acta sanctorum [Col. 0113B] martyrum Petri et Marcellini ex ore Dorothei percussoris excepit, collegitque, ac ad posteros transmisit. Pueros autem ad gradum lectoris assumi solitos tum ex Siricii et Innocentii epistolis, tum ex variis a Thomassino [(b) 1Kb] et Bonarrotio [(c) 1Kb] allatis exemplis constat. Agebat itaque Damasus tunc temporis annum saltem decimum tertium, quia vero fere octogenarius obiit, anno 384, in lucem profecto prodiit circa annum 304, ac Romam cum patre ac matre venisse debuit quadriennis, aut quinquennis infans. Fac igitur ea illum aetate tanto ferendo itineri idoneum, an vero Antonius pater, novus prorsus ignotusque homo, nomen Ecclesiae dedisse potuit, statim ac Romam venit, ac notarius statim, lectorque ejus basilicae creatus est? Id erat profecto [Col. 0113C] ab eorum temporum disciplina alienum: nam primo baptizari ac deinde aliquo temporis intervallo probari debuit, an dignus esset, qui clero adscriberetur. Postremo in minorum ordinum exercendis officiis, aut novennium, aut septennium saltem insumere debuit; quo elapso tempore, si quis sese idoneum probaverat, ad altiores gradus evehi poterat [(d) 1Kb] . Huic autem novennio, aut septennio, quod Antonius in minoribus ordinibus exercendis transegisse debuit, si alios annos quinque aut sex addas, quos filium natum esse oportuit ante Romanum iter, ac priusquam pater clero adscriberetur, jam accedes ad aetatem illam, in qua Damasus positus erat, cum acta SS. martyrum audiit, et memoriae mandata descripsit. At vero tunc temporis jam lector fuisse [Col. 0113D] videtur. An itaque in inferioribus ordinibus positi, pater et filius, uno fere eodemque tempore, atque eadem in ecclesia? Hoc alii judicent. Non diffiteor legi in Vita S. Damasi ex ms. cod. Vaticanae basilicae, a Sarazanio edita, ut S. martyrem Laurentium, [Col. 0114A] sic Damasum ipsum gente Hispanum fuisse, quos ideo una genitos patria, una promotos Ecclesia, una in terris basilica cultos, unoque in coelis Deo coronatos ait. Dubitari enim vehementer potest, an ipse etiam Laurentius Romae ortus sit. Nam in veteri Sacramentario, quod Cl. Joseph Blanchinius edidit, atque auctorem habere censuit S. Leonem Magnum, Romanus nascendo civis dicitur [(e) 1Kb] .

II. Post lectoris itaque officium, Damasum ad diaconi gradum evectum scimus; an vero a Julio, an a Liberio, incertum. Si tamen cum Liberius electus est, agebat Damasus annum 48, vix inducor, ut credam ejus ordinationem, ultra praestitutum a Canonibus spatium tam diu dilatam. Videtur itaque verosimilius gradum hunc sub Julio consecutum, [Col. 0114B] actisque sub eodem pontifice magnis rebus interfuisse. Id, ut ego facilius credam, facit praeterea familiaritas illa, qua Damasum cum Athanasio junctum fuisse colligo ex ejus Epistola ad Afros, et ex Basilii ad Athanasium ipsum litteris; quae tunc coepisse debuit, cum Alexandrinus praesul Romae sub Julio moram traheret, ac sacris ecclesiasticis ejus urbis conventibus interesset, qua etiam inter caeteras causa se detineri aiebat Liberius, quominus in ejus damnationem deinde subscriberet [(f) 79Kb] . Quo vero loco apud Liberium Damasus interea fuerit, hinc conjicere possumus, quod eum in exsilium abeuntem secutus fuerit, atque hac de causa factum puto, ut Liberii diaconus aliquando dictus sit, quia nempe pontifex ille ejus potissimum opera, et ministerio uteretur, ac [Col. 0114C] denique inter eos esset, qui uni papae adstabant, palatini diaconi posterioribus saeculis dicti [(g) 1Kb] ; sed Luciferiani, et schismatici scriptoris verba hoc loco afferenda a me sunt, ut impositam hac occasione Damaso ambitus et perjurii calumniam amoveam. Agit itaque auctor praefationis ad Marcellini et Faustini preces, quisquis ille sit, de persecutione, qua Liberius, Eusebius Vercellensis, Lucifer Calaritanus, et Hilarius Pictaviensis, exsulare coacti sunt, atque haec ait: Hi ergo mittuntur in exsilium pro fide servanda. Cum Liberio Damasus, diaconus ejus, se simulat proficisci: unde fugiens de itinere, Romam rediit ambitione corruptus. Sed eo die, quo Liberius ad exsilium proficiscebatur, clerus omnis, id est presbyteri, et archidiaconus Felix, et ipse Damasus diaconus, et cuncta [Col. 0114D] Ecclesiae officia, omnes pariter, praesente populo Romano, sub jurejurando firmaverunt, se, vivente Liberio, pontificem alterum nullatenus habituros [(h) 1Kb] . Duo itaque statuit, ut vides, hic auctor, quae sese mutuo destruunt: primo Damasum, deserto episcopo suo in [Col. 0115A] itinere posito, Romam clam rediisse, ambitione corruptum, qua nempe summum pontificatum animo conceperat; secundo ea die, qua Liberius in exsilium proficiscebatur, clericos omnes jurasse, se nullatenus habituros alium pontificem, vivente Liberio ipso, eidem juramento jurando Damasum quoque adfuisse. At si hoc ille juramento spem sibi omnem praeciderat, qui fieri potest, ut una tantum ambitione corruptus episcopum suum deseruerit, et ad Urbem reversus sit? Constat itaque Damasum episcopo suo in exsilium abeunti bono sinceroque animo socium se dedisse; at incertum est, quem usque ad locum comitatus illum fuerit, et quare ad Urbem reversus deinde sit. Onuphrius Panvinius illum Mediolanum usque deducit, ac ex ea urbe a Liberio benevole [Col. 0115B] dimissum scribit in Ecclesiastica ms. historia, ex qua Schelstratius [(a) 1Kb] haec recitat: Eum in certum exsilium abeuntem Damasus diaconus, qui postea episcopus Romanus fuit, Mediolanum usque comitatus est; quem ubi relegatum in Thraciam vidit, Romam rediens, cum nulla ejus restitutionis spes esse videretur, auctor clero fuisse dicitur, ut alium pontificem in Liberii locum eligerent; quod tamen nonnulli intelligunt, ac si Damasus hujus consilii clero dandi ex ipso Liberii mandato auctor fuerit [(b) 1Kb] . Alii vero Beroeam usque, illum Liberio socium fuisse scribunt. At cum omnes veterum testimoniis solidaque aliqua conjectura destituantur, hac de re nihil a me statuendum puto. Hoc tamen ego non concedam, Damasum, cum rediit, auctorem clero fuisse, ut [Col. 0115C] alter in absentis episcopi locum eligeretur, cum mihi prae omnibus potior sit auctoritas Athanasii scribentis [(c) 1Kb] : Constantium Epicteto ministro usum, adornato in Ecclesiae locum palatio, cum tres castratos populorum vice sibi adesse jussisset, demum tres improbos catascopos, haud enim episcopi nominandi, adegisse, ut Felicem quemdam, ipsorum moribus dignum hominem, episcopum ordinarent. Unus itaque Constantius imperator, unus Epictetus, et, ut Hieronymus [(d) 1Kb] ait, Acacius Caesareae, hujus tunc illegitimae atque adulterinae electionis auctor, ac nullae in ea aut suadenda, aut paranda, Damasi et cleri Romani partes fuerunt. Quamobrem si quid a Liberio Damaso ipsi mandatum est, si quid egit ille pro Felice, illud est dumtaxat, ut curaverit eum recipi [Col. 0115D] loco Vicarii ab eodem Liberio constituti, ex recepta persecutionum tempore disciplina, ut Papebrochio placet: Liberium namque Pontificiam semper retinuisse potestatem vix ullus negaverit, qui epistolas in exsilio, ac quo imprimis tempore frangi ac cedere visus est, ab eo scriptas legat, quas huc afferre supervacaneum puto.

III. Damasus itaque medio interea tempore ad presbyteri gradum evectus dicitur, an vero a Felice, ut Baronius censet [(e) 1Kb] , an, ut aliis videtur, a Liberio [Col. 0116A] reduce, minime constat. Una tantum conjectura est, quae Baronii opinionem prae altera mihi potiorem efficit. Siquidem eum presbyterum fuisse legimus, cum Liberius, ut irae Constantii se subduceret, in coemeterio Ostriano latitare coactus est; atque ideo non omnino verosimile videatur, intermedio hoc tempore, turbulento prorsus, molestiisque gravissimis impedito, quod a Liberii reditu ad ejus iteratum secessum interjacet, ordinari illum potuisse. Fieri itaque facile potest, ut inter eos, quos a Felice promotos Liberius, restituta jam tranquillitate, in propriis locis reliquit, ille fuerit.

IV. Quod vero ad perjurii calumniam attinet, clerum Romanum fidem Liberio in exsilium abeunti suam jurejurando obligasse probat etiam Hieronymus [Col. 0116B] haec in Chronico scribens: Liberio in exsilio ob fidem truso, omnes clerici juraverunt, ut nullum alium susciperent: quae fere verba Prosper exscribit. At cum altum apud illos de Damaso silentium sit, valde admodum dubito, ne schismaticus auctor istud quoque ad alia quae de eo mentitur, adjecerit; atque hoc ut ego facilius credam, facit Ammiani Marcellini testimonium aperte asserentis, Liberium aegre, populi metu, qui ejus amore flagrabat, cum magna difficultate, noctis medio asportari potuisse [(f) 1Kb] . Nam si Liberius clam, ac noctis medio cum magna difficultate ob populi metum in exsilium raptus est, qui fieri potuit, ut juratum fuerit eo die, quo ille in exsilium proficiscebatur? alio itaque die, quam quo scribitur, [Col. 0116C] juratum fuerit oportet, atque, ut Hieronymus ait, Liberio in exsilium jam truso: quod si verum sit, Damasus eidem abeunti comes adjunctus jurejurando adesse non potuit; frustraque Tillemontius medicam huic loco manum adhibet [(g) 1Kb] .

Fac tamen praestitum a Damaso juramentum illud, nihil hoc obstare potuit, quominus Felici Romanus clerus deinde accederet, ejusque consilii tunc Damasus auctor fuerit. Id vero factum arbitramur, nisi nos his in rebus circumfusa caligo fallit, anno 358 nondum adulto, ac postquam Liberius exsilio frangi, et ad Arianorum partes atque haeresim transire visus est; ac demum postquam Ariani episcopi Sirmii constituti litteras scripserunt Felici, et clero ejusdem Ecclesiae ut Liberium ipsum reciperent, atque ambo [Col. 0116D] pariter apostolicam sedem administrarent [(h) 1Kb] . Tunc enim idem clerus certior factus de iis, quae Liberius animo praeconceperat, ac palam etiam fecerat, auctaque deinde et confirmata calumnia Liberianae haereseos, ab eo forte recessit, ac sub capite illo esse se diutius non posse censuit, quod ad Catholicae Ecclesiae corpus pertinere non videbatur; hinc postquam ille ad Urbem reversus est, clerus ipse cum primis aegre a Felice divelli potuit, qui quantum ad religionem spectat, omni prorsus reprehensione carebat [Col. 0117A] [(a) 1Kb] , ac res eo venit, ut seditio aliqua clerum inter, ac populum, et proceres, aliis Felici, aliis Liberio adhaerentibus, orta fuerit [(b) 1Kb] .

Dixi calumniam Liberianae haereseos, cum primae tantum Sirmiensi formulae subscripserit, quod salva fidei integritate fieri potuisse doctiores plerique censent. Nam qui illum secundae Sirmiensi formulae, sive Arianae perfidiae subscripsisse putant, manifeste falluntur, sive Catholici, quamquam oppido pauci, sive ii a nobis alieni sint; quorum numerum potius quam vires nuper auxit anonymus ille, qui pudorem cum cucullo exuit, historiamque summorum pontificum infeliciter consarcinatam, ac tribus voluminibus recenter impressam, Amstelodamensium typis edidit. At ne lectorem plus aequo detineam, consulat [Col. 0117B] is, si voluerit, peculiarem de Gestis Liberii exsulis Diatribam, in qua de iis omnibus, quae huc pertinent, actum a nobis est.

Cum vero idem Liberius statim ac rediit, omnem de se suspicionem sustulisset, cum denique Felix amore pacis, ac ne diutius sui causa Ecclesia turbaretur, pontificatu interea cessisse videri posset [(c) 15Kb] , Damasus cum reliquo clero ad illum, a quo bona fide discesserat, bona quoque fide rediisse potuit, ut etiam fecit citra aliquam pristinae existimationis, et gratiae jacturam; siquidem constans traditio est, monumentis etiam confirmata, fuisse illum vicarium a Liberio Ecclesiae Romanae datum, cum ille post abrogatum Ariminense concilium, iterum secessit ab Urbe, seque in coemeteriorum latebras recepit, [Col. 0117C] ut Arianorum furorem declinaret; qua de re vide, si lubet, Baronium, ac Gesta Liberii exsulis, cap. ultim.

V. Quid praeterea Damasus sub Liberio tum diaconus, tum vicarius egerit, incompertum est. In ejus ex Archivo Vaticanae Ecclesiae mss. actis scribitur, illius potissimum opera effectum, ut omnes episcopi, quos imperitia, aut metus in Ariminensi concilio fecerat deviare, ad fidem catholicam remearent; atque eos ipsum, favente sibi Hilario Pictaviensi, contra sententiam Luciferi, qui se diviserat, in communionem et consortium recipi consuluisse. Quidquid horum sit, ego minime dubito, quin ad Ecclesiastica quaeque graviora negotia adhibitus fuerit. Nam si quis epistolas, quae ante exsilium, et quae post exsilium a Liberio scriptae sunt, attente legat, ac deinde [Col. 0117D] eas conferat cum illis, quae exsilii tempore ab eo pontifice exaratae supersunt, facile cognoscet, quanto aliae ab aliis differant. Priorum namque magna in sententiis vis est, et gravitas, nitidus praeterea fluensque stylus, ac Damasiano similis: posteriorum vero inconcinna, et salebrosa prorsus oratio; cujus equidem rei unam hanc rationem fuisse puto, quod Damasum, cujus opera tum ante, tum post exsilium usus fuisse videtur, tunc praesto non habuerit, cum in exsilio scriberet.



CAPUT II. 366, DAMASI 1, GRATIANO ET DAGALAIFO CONSS. 367, DAMASI 2, LUPICINO ET JOVINO CONSS.

I. Damasus eligitur Romanus pontifex: at Ursicinus Antipapa a factiosis obtruditur. II. Coaevi scriptores conferuntur, expenduntur, ac vera rerum gestarum series inde colligitur, et exponitur: recens anonymus Vitarum Romanorum pontificum Amstelodami editarum scriptor refellitur. III. Proaemium ad Preces Faustini et Marcellini iterum mendax. IV. Ursicinus exsulat, restituitur, ac rursus truditur, et quam obcausam? V. Baluzius rejicitur.
[Col. 0118A]

I. Liberio die 24 Septembris humanis rebus erepto, Damasus eligitur Romanus pontifex, ac die prima [Col. 0118B] Octobris, quae, ut Blanchinus et Pagius observant, dominica fuit, consecratur: cujus tamen loco paulo post a factiosis aliquot Ursicinus, sive Ursinus Romanae Ecclesiae diaconus intrusus est. Rem narrat Hieronymus in Chronico, Rufinus [(d) 1Kb] , Ammianus Marcellinus [(e) 1Kb] , ac Schismaticus ille, qui praefationem scripsit ad Preces Marcellini et Faustini a [(f) 1Kb] Sirmondo editas. Quia vero non omnia omnes persequuntur diligenter, ac in aperta luce collocant, eorum verba referre operae pretium duxi, ut tota rei series uno oculorum obtutu comprehendi possit.

II. Hieronymus itaque, qui forte praesens tunc Romae fuerat, haec scribit: Damasus trigesimus quintus Romanae Ecclesiae ordinatur episcopus. Post non [Col. 0118C] multum temporis spatium Ursinus a quibusdam episcopus constitutus, Sicininum cum suis invadit: quo Damasianae partis populo confluente, crudelissimae interfectiones diversi sexus perpetratae.

Rufinus alia addit, quae a Hieronymo omissa sunt, ac sic ait: Damasus post Liberium, per successionem sacerdotium in Urbe Roma susceperat, quem praelatum sibi non ferens Ursinus quidam ejusdem Ecclesiae diaconus, in tantum furoris erupit, ut persuaso quodam imperito, et agresti episcopo, collecta turbulentorum et seditiosorum hominum manu, in basilica, quae Sicinini appellatur, episcopum se fieri extorqueret, legibus, et ordine, et traditione perversis: quo ex facto tanta seditio, imo vero tanta bella coorta sunt, alterutrum defendentibus populis, ut replerentur [Col. 0118D] humano sanguine orationum loca, quae res factione Maximini praefecti, saevi hominis, ad invidiam boni et innocentis versa est sacerdotis, ita ut causa clericorum usque ad tormenta duceretur. Sed assertor innocentiae Deus adfuit, et in caput eorum, qui intenderant dolum, poena conversa est. At Rufinus hoc loco plura complectitur, quae alio tempore contigerunt. Ut dicam nunc quod ex utroque constat, illud est, Damasi electionem jure potiorem esse, cum tempore prior sit: cum post primum, secundus esse non possit, ac quisquis post unum qui solus esse debeat, [Col. 0119A] factus est, non jam secundus ille, sed nullus est [(a) 1Kb] . In caeteris, si alter cum altero conferatur, videtur Rufinus scribere, Ursinum in Siciniana basilica episcopum a factiosis constitutum, eoque ex facto ortam seditionem, ac interfectiones. Hieronymus autem, cui Ammianus consentit, Ursinum, episcopum jam constitutum, priusquam Sicininum invaderet: ab eoque cum Damasianos ad eam basilicam confluentes arcere vellet, caedes perpetratas esse.

Nunc audiendus est Ammianus Marcellinus, ethnicus scriptor [(b) 1Kb] : Damasus, ait, et Ursinus supra hominum modum ad rapiendam Episcopatus sedem ardentes, scissis studiis conflictabantur, ad usque mortis vulnerumque discrimina adjumentis utriusque progressis, quae nec corrigere sufficiens Juventius, nec mollire, vi magna coactus secessit in suburbanum: et [Col. 0119B] in concertatione superaverat Damasus, parte, quae ei favebat instante; constatque in basilica Sicinini, ubi ritus Christiani est conventiculum, uno die centum triginta septem reperta cadavera peremptorum, efferatamque tandem diu plebem, aegre postea delinitam. Ammianus itaque minime attigit, quis auctor seditionis fuerit, quique ex iis prior sedis occupandae cupidus, alterius electionem turbaverit. Nihil praeterea de auctore caedis in Siciniana basilica perpetratae; quamobrem nihil ex hoc loco colligi potest, quod Hieronymi ac Rufini testimonium infirmet, quidquid Gallico litterarum D. Ambrosii interpreti visum fuerit, Ammianum sic intelligenti, ut earum turbarum Damasum reum fecerit [(c) 1Kb] .

[Col. 0119C] Anonymus Historiae summorum pontificum scriptor, cujus superiori capite inscitia et mala fides notata est, tum hoc, tum alio celebri Marcellini testimonio, a Baronio [(d) 1Kb] etiam producto utitur, ut Damaso fastum deliciasque exprobret [(e) 1Kb] . Dignitas profecto, ac splendor, quo Deus Romanam Ecclesiam auxit, ethnicorum perpetuo et invidorum oculos perstriuxit, quos inter quin tu recensearis, doleasque, nullus dubito. At meliorem a te fidem, aut rationis vim postulo, cum haec ais: An vero quia Romanae Ecclesiae proventuum affatim fuerat, Damasus luxui, deliciisque deditus? An iis uti non potuit pauperibus alendis, hospitio excipiendis episcopis, templorum nitori, et cultui procurando, ac religioni christianae promovendae, ut constans Romanorum [Col. 0119D] pontificum consuetudo fuit [(f) 1Kb] ? Quod si quis aliquando, sequioribus praesertim saeculis, meliora decessorum exempla minime secutus est, his addere [Col. 0120A] Praetextatum tuum profecto posses. Hic enim si Romanae Ecclesiae pontifex fuisset factus, minime dubito, quin ea summa quam ambiebat dignitate, divitiarumque copia, ad luxum superbiamque abusus esset. Caeterum, quae nunc etiam sit in fastigio tanto regioque patrimonio Romanorum pontificum integritas morum, vitaeque modestia, ut eos tantum, quos ego cognovi, veneratusque sum, commemorem, argumento tibi apertissimo esse possunt, Clemens XI et XII, Innocentius XIII, ac Benedicti duo XIII et XIV, quem diu nobis servatum cupimus. Quin in Romano clero luxus, et deliciae esse potuerint, non ego tecum contendam; illud tamen monebo te, ut cum in ea re probanda Hieronymum et Nazianzenum testes adhibes, videas quomodo fidem tuam liberes, quove jure iis auctoribus uti possis ut Florido [Col. 0120B] et Bailleto, qui illud Marcellini testimonium parvi faciunt, confidentia tanta insultes.

III. Sed ut ego revertar, unde discessi; reliquum est, ut praefationem ad Preces Faustini et Marcellini huc afferam, cujus scriptor rebus, quae tunc agebantur, adfuisse videtur. Primo itaque recitat factionis causas, aitque Ursinianos eos ipsos esse praeclaros viros, qui integram Liberio fidem servaverant. Damasum vero elegisse perjuros illos, qui Felici primum, eoque fatis functo, aut abdicante pontificatum, iterum Liberio paruerant: quibus ad contumaciam cohonestandam praemissis, tum haec ait; Item octavo kalendas Octobris, Gratiano et Dagalaifo conss., Liberius humanis rebus eximitur. [Col. 0120C] Tunc presbyteri et diaconus Ursinus, Amantius, et Lupus, cum plebe sancta, quae Liberio fidem servaverant in exsilio constituto, coeperunt in basilica Julii procedere, et sibi Ursinum diaconum [(g) 1Kb] in locum Liberii ordinari deposcunt. Perjuri vero in Lucinis Damasum sibi episcopum in locum Felicis expostulant: Ursinum Paulus [(h) 8Kb] Tiburtinus benedicit. Quod ubi Damasus, qui semper episcopatum ambierat, comperit, omnes quadrigarios et imperitam multitudinem pretio concitat, et armatus fustibus ad basilicam Julii perrumpit, et magna caede fidelium per triduum debacchatus est. Post dies septem cum omnibus perjuriis et arenariis, quos ingenti corrupit pretio, Lateranensem basilicam tenuit, et ibi ordinatus episcopus, et redimens judicem urbis Viventium, [Col. 0120D] et praefectum annonae Julianum, id egit ut Ursinus vir venerabilis, qui prius fuerat pontifex ordinatus, cum Amantio et Lupo diaconibus, in exsilium [Col. 0121A] mitteretur. Quod ubi factum est, coepit Damasus Romanam plebem, quae se nolebat, procaedere fustibus, et caede varia perurgere. Presbyteros quoque numero septem detentos per officium nititur ab Urbe propellere, sed plebs fidelis occurrens eosdem presbyteros eruit, et ad basilicam Liberii sine mora perduxit. Tunc Damasus cum perfidis invitat arenarios, quadrigarios, et fossores, omnemque clerum cum securibus, gladiis, et fustibus, et obsedit basilicam hora diei secunda, septimo kalendarum Novembrium die, Gratiano et Dagalaifo conss., et grave praelium concitavit: nam effractis foribus, igneque supposito, aditum, unde irrumperet, exquirebat; nonnulli quoque de familiaribus ejus tectum basilicae destruentes, tegulis fidelem populum perimebant. [Col. 0121B] Tunc universi Damasiani irruentes in basilicam centum sexaginta de plebe occiderunt: vulneraverunt etiam quamplurimos, ex quibus multi defuncti sunt: de parte vero Damasi nullus est mortuus. Post tres autem dies, sancta plebs in unum conveniens coepit adversus eum Domini mandata recitare, dicentes: Nolite timere eos, qui occidunt corpus, animam vero non possunt occidere: psallebat etiam in laudibus, et dicebat: Posuerunt mortalia servorum tuorum escas volatilibus coeli, carnes sanctorum tuorum bestiis terrae; effuderunt sanguinem eorum, veluti aquam in circuitu Hierusalem, et non erat qui sepeliret. Saepe itaque eadem plebs adunata in basilica Liberii clamabat dicens: Christiane imperator, nihil te latet. Omnes episcopi Romam veniant, agatur causa: quintum [Col. 0121C] jam bellum Damasus fecit: a sede Petri homicidas foras. Dei autem populus episcopos convenire multis precibus exorabat, ut memoratum, tanta impietate maculatum, sententia justa propellerent: quem in tantum matronae diligebant, ut matronarum auriscalpius diceretur. Voces ergo plebis ad Valentinianum sunt delatae principem; qui reditum concessit exsulibus. Tunc Ursinus cum Amantio et Lupo diaconibus XVII kal. Octobrium, Lupicino et Jovino conss., ad Urbem rediit, cui plebs sancta gratanter occurrit. Sed Damasus tantorum sibi conscius scelerum, non mediocri timore concussus, redemit omne palatium, ne facta sua principi panderentur. Imperator nesciens quid Damasus perpetrasset, edictum prorogat, ut Ursino exsilio relegato, nulla [Col. 0121D] ulterius populos contentio nefanda collideret. Tunc Ursinus, vir sanctus et sine crimine, consulens plebi tradidit se manibus iniquorum, et XVI kalendas Decembris jussione imperatoris ad exsilium sponte properavit. Sed populus timens Deum, nullisque persecutionibus fatigatus, non imperatorem, non judicem, nec ipsum auctorem scelerum, et homicidam Damasum timuit, sed per coemeteria martyrum stationes sine clericis celebrabat: unde cum ad sanctam Agnetem multi fidelium convenissent, armatus cum satellitibus suis Damasus irruit, et plurimos vastationis suae strage disjecit: quod factum crudelissimum [Col. 0122A] nimis episcopis Italiae displicebat, quos etiam cum ad natale suum solemniter invitasset, et nonnulli convenissent ex eis, precibus apud eos molitur, et pretio, ut sententiam in sanctum Ursinum proferant. Qui responderunt: Nos ad natale convenimus, non ut inauditum damnemus. Ita prava ejus intentio corruit, quo nitebatur, effectu: exinde presbyteri diversis modis afflicti per exsilia et peregrina loca dispersi sunt: ex quibus Marcellinus, et Faustinus, preces Valentiniano, Theodosio et Arcadio obtulerunt. Hucusque praefatio schismatici scriptoris, quae tametsi mendaciis scateat, aliqua tamen continet, quae veritati cognoscendae facem praestant.

Primo itaque, cum Liberianam basilicam audis, [Col. 0122B] ejus etiam antiquitatem intelligis. Nam etsi ea vox praestitutum profanis etiam conventibus locum exprimat, cum tamen idem scriptor, eam undique occlusam, atque ideo a Damasianis obsessam, cum praeterea fractas fores, cum tectum destructum asserat, facile etiam tibi fingis locum sacris agendis synaxibus attributum, et instructum, ac populi Christiani confluxu celebrem ut caeteros urbis titulos.

Vides secundo anonymum hunc auctorem, quamquam Ursinum prius ordinatum scribat, minime tamen exprimere, utra electio prior fuerit. An vero hoc ille tacuisset, si, ut ordinatione, ita etiam electione Damasum praeoccupasset? Verissimum itaque est, quod Hieronymus et Rufinus aiunt, illum scilicet [Col. 0122C] ambitione percitum cathedram contra cathedram ponere aggressum.

Vides tertio, eumdem electum, ac deinde consecratum nulla interposita mora. At ex hoc ipso, tum electionis, et ordinationis vitium magis aperte constat, tum major Ursini ambitio elucet. Dies enim legitimae ordinationis cadebat in primum Octobris, quae dominica erat [(a) 1Kb] ; quam tamen factiosus ille diaconus praevertere ausus est. Contra vero Damasi erga sacros canones reverentia sese commendat, qui post septem ab electione dies ordinatus est, neque clam, aut per agrestem aliquem episcopum, ut alter, sed in Lateranensi basilica pro recepto more, ubi animadvertimus anonymi transfugae oscitantiam, qui scribit Damasum in Lucinis electum ac consecratum.

[Col. 0122D] Observare quarto potes, inter sectatores Ursini septem tantum numerari presbyteros, ac tres diaconos. Atqui ex Cornelio scimus, atque ex Optato [(b) 1Kb] , quadraginta exstitisse titulos, sive Ecclesias, cum Victor Garbiensis Romam pro Donatistis accessit. Eorum deinde numerus auctus fuerat sub Romanis episcopis Cornelii successoribus; nam vix annis quinquaginta a Damasi electione elapsis, septuaginta recensentur presbyteri, qui Eulalio rejecto, uni Bonifacio suffragati fuerant [(c) 1Kb] . Quid sunt igitur decem insana cleri capita, quae pro Ursino steterant, habita ratione sacrorum omnium ministrorum, qui tot [Col. 0123A] in Ecclesiis necessarii erant, ac pro Damaso suffragium tulerant?

Nunc ut ad institutum redeat sermo, ob schismatis hujus causam interfectiones tertio iteratas memorat hoc scriptum. Primo in basilica Julii, atque haec prior intra ipsos septem electionis et consecrationis dies perpetrata est. Quaeritur quaenam sit Julii basilica, in qua Ursinus tumultuarie electus et consecratus est, ac caedes deinde facta. Sunt qui illam collocant in Patriarchio Lateranensi, atque afferunt aliquot ex Anastasio locos, quibus id adstrui putant. Me tamen dubium tenet Liberiani Catalogi auctoritas, in quo habes Julium quinque exstruxisse basilicas, tres nempe extra urbem, intra urbem duas, quarum alteram Juliam simpliciter nuncupat, et in VII regione [Col. 0123B] collocat, juxta Trajani forum, alteram vero in regione XIV, trans Tiberim, juxta Callistum. Quod etiam legitur in breviario Liberianae basilicae. At neque Lateranense patriarchium in regione VII, neque juxta Trajani forum: quamobrem haec Julii basilica alibi quaerenda est, quamquam facilius sit in tanta rerum ac temporum obscuritate ubi non fuerit, quam ubi posita fuerit ostendere. Minime tamen negaverim, quia Lateransis patriarchii pars aliqua fuerit, quae Julia appellaretur. At incertum est, an haec a Julio, an a Julia nomen traxerit, cum lectio varia sit, et modo Julii, frequentius etiam Juliae scriptum viderim. Hanc vero lectionem veriorem esse probat, ni fallor, Anastasius ipse in Sergio primo, cum eam Lateranensis patriarchii partem, basilicam [Col. 0123C] domus Juliae nuncupat. Hinc enim, aut ab aliqua illustri hujus nominis femina, aut a Julia familia, potius quam a Julio pontifice sic dictam crediderim. Ex Capitolino enim discimus, M. Aurelium natum in Coelio monte, educatumque fuisse in domo avi sui Veri juxta aedes Laterani; fieri itaque potest, ut ad Juliam Nervae filiam, quae, ut Harduino [(a) 1Kb] placuit, Vero nupsit, pertineret antea, aut etiam ab illa exstructa esset, deinde vero post alios imperatores, ad Juliam Flaviam Constantini filiam pervenerit ac Lateranensibus aedibus tunc conjuncta, hoc nomen retinuerit; caeterum cum res conjecturis, iisque incertis agatur, sua cuique opinio pro lege sit.

Altera deinde caedes, eaque gravior non diu post primam in Liberiana basilica contigit. Ursino enim [Col. 0123D] in exsilium pulso, quominus tranquillitas et quies integra restitueretur, obstabant nonnulli ex ejus partibus atque ex ipso clero; quos forte jurgia fovere, ac contentionis funem ducere intererat. Cum igitur illi quoque die 24 Octobris jussu praefecti Urbis Juventii in exsilium ducerentur, populus cui praeerant, eos vi rapuit ex militum manibus, duxitque ad Liberianam basilicam, quae factiosorum concurrentium hinc inde atque irrumpentium sanguine foedata est. Hujus in Liberiana basilica caedis, nulla apud Ammianum, Rufinum ac Hieronymum mentio, apud Schismaticum contra nulla, alterius quam illi in [Col. 0124A] Siciniana perpetratam scribunt; quamobrem viri nonnulli docti hinc colligunt, Sicinianam ac Liberianam unam eamdemque esse basilicam, secus ac alii censent, qui Sicinianam intra septa monasterii S. Antonii statuunt. At aliam esse caedem, quae in Siciniana, aliam quae in Liberiana basilica perpetrata est, facile intelliget, qui adverterit aliam Ursino praesente et agmen factiosorum ducente, ut Rufinus et Hieronymus scribunt, aliam vero Ursino jam absente, et in exsilium truso, contigisse. Quamobrem si de duplici, eaque diversa caede agitur, nihil impedit quominus aliam in Siciniana, aliam vero in Liberiana proxima basilica perpetratam dicamus.

Tertia denique illa est, quam fieri contigit ad [Col. 0124B] sanctae Agnetis extra muros, quo schismaticis conveniendi mos fuerat. At haec ad annum sequentem pertinet, atque illa ipsa est, cujus cognitionem a Maximino annonae praefecto institutam Rufinus ait. Harum vero interfectionum, ac caedium, nuperus Romanorum pontificum historiae consarcinator, Damasum reum agit, una tantum Faustini ac Marcellini auctoritate innixus, quam tanti facit, ut allatis omnibus pro Damaso testimoniis praeferat. At quid exspectes ab illo hominum genere, quibus prae veritate, calumnia potior esse solet et debet?

IV. Nunc ut res concludamus quae anno 366 et 367 gestae sunt, et ad Ursinianum schisma attinent: ex his constat Ursinum schisma conflasse: tum deinde velut ejus caediumque inde consecutarum auctorem, [Col. 0124C] causa prius cognita, ac praesentibus et instantibus partibus concertata, ut Ammianus verbis illis a Foro deductis indicat, cum sociis aliquot presbyteris et diaconibus, in exsilio pulsum a Juventio P. U., quem virum integrum et prudentem cum idem Ammianus vocet, schismaticus hic falsusque scriptor auro Damasi frustra corruptum blaterat.

Ursino itaque cum sociis ab Urbe ejecto, schisma ab eo conflatum, exstinctum videri poterat, atque ob eam forte causam Prosper in Chronico a Canisio edito [(b) 1Kb] mensibus sex duravisse scripsit. At cum abiisset a praefectura Juventius circa Maium aut Junium anni 367, eique subrogatus esset Praetextatus, ut liquet ex lege Cod. Theod. de Ingrat. Liber., data XIV kalend. Septembris, atque hic magistratum suum [Col. 0124D] optime, ut sibi videbatur, auspicaturus, Ursinum ejusque socios exsilio solvi et Urbi restitui a Valentiniano obtinuisset, factiosi Romam iterum ingressi sunt die 15 Septembris. Edictum Baronius [(c) 1Kb] recitat Praetextat omissum quo Valentinianus exsulibus ad Urbem redeundi veniam facit; atque illud, ea quae deinde consecuta sunt, circa Julium, aut Augustum mensem, datum fuisse probant. Nam turbulenti vir ingenii, post duos elapsos a reditu menses, die scilicet 19 Novembris, alio Valentiniani edicto iterum exsulare coactus est, ut ex hoc scripto discimus. Veram causam silentio praeterit ejus auctor, ac pro more suo [Col. 0125A] culpam rejecit in Damasum, cujus fraude hoc factum fuisse impudenter scribit. At quae vera ac genuina iterati hujus exsilii causa fuerit, partim excitato per hunc auctorem Valentiniani rescripto, partim ex Ammiano Marcellino colligimus [(a) 1Kb] ; Valentinianus enim exsulibus reditum concesserat, hac merito adjecta conditione, ut si iisdem in pristino statu restituti, aliquid spiritu iterum gesserint inquieto, quo tranquillitas reformata turbetur, severissima in eos sententia proferatur. Contra vero edicto illo, quo Ursinum rursus expelli jussit, hoc a se factum ait, ut illo relegato nulla ulterius populos nefanda contentio collideret, ut Anonymus ipse scribit: Ursinus igitur post reditum suum ita se gesserat, ut rursus a Praetextato expelli debuerit: quod cum jure factum Ammianus [Col. 0125B] scribat, Anonymi in Damasum calumnia manifesta est. En vero Ammiani ipsius verba: Cujus (Praetextati) auctoritate, justisque veritatis suffragiis tumultu lenito, quem Christianorum jurgia concitaverant, pulsoque Ursino alta quies pari jam proposito civium Romanorum adolescebat gloria clari rectoris, complura et utilia disponentis. Atque hunc, quod spectat annos 366 et 367, Ursini schisma finem habuit.

V. Baluzius iisdem annis Damasi concilia duo consignat: alterum illud est, quod in actis Eusebii presbyteri memoratum legimus; alterum vero illud, quod Anastasius in Damasi Vita refert, convocatum pro accusatione adversus eum instituta, cui adulterii crimen imputabatur ab adversariis ejus, in eoque etiam Paternianos, seu Venustianos damnatos scribit [(b) 1Kb] . [Col. 0125C] At utrumque hoc concilium fictitium fabulosumque est: nam quod ad primum attinet, acta illa Eusebii presbyteri tot mendaciis, fabulis et anachronismis scatent, ac foedata sunt, ut operam non necessariam omnino ponat, qui ea sibi singillatim refellenda sumat [(c) 1Kb] . Hinc Bossuetius ipse, seu quisquis ille sit, dum eorum auctoritatem, ut causae suae inserviat, una tuetur manu, altera falsitatem prodere cogitur, excommunicationem, quam in Liberium a Damaso jam pontifice latam scribunt acta illa apocrypha, ad Damasum presbyterum suo marte revocans. Nobis itaque cum Tillemontio ridere Baluzium liceat, vana prorsus opinione abreptum, ac sibi plaudentem de hoc primum a se producto consilio, quod numquam exstitit. Quod ad posterius attinet cujus ab Anastasio [Col. 0125D] mentio injicitur, si quae narrat ille, vera sunt, alio prorsus tempore ea consignari oportet, cum nulla per id tempus sub Damaso synodus habita fuerit [(d) 1Kb] . Praeterea institutam contra hunc sanctissimum pontificem adulterii accusationem, non ego facile admiserim, de qua tamen rursus sermo redibit; si quid autem de Paternianis, aut Venustianis, quos in ea synodo a Damaso damnatos ait, Baluzius ex immensa a se collecta penu uberius explicuisset, magnam apud ecclesiasticae historiae amatores gratiam profecto iniisset. Sed de his etiam aliquid suo loco.



CAPUT III. 368, DAMASI 3, VALENTINIANO ET VALENTE AA. II. CONSS.

I. Valentinianus imperator iteratum Ursini sociorumque schismaticorum exsilium probat, atque unam, quam Ursiniani retinuerant, basilicam Damaso reddi jubet. II. Caedes perpetrata in aede S. Agnetis, quae per calumniam Damaso crimini data: grave ob eam causam periculum innocenti pontifici creatum; quod explicatur Rufini et Hieronymi testimonio. III. Evagrius Antiochenus pro Damaso adit imperatorem, a quo innocens pronuntiatur, eaque occasione Hieronymus affertur, et illustratur. IV. Damasus votum solvit S. Felici, ut videtur, Nolano, aliisque martyribus.
[Col. 0126A]

I. Valentinianus imperator, cui Praetextatus Ursinum iterato exsilio a se damnatum scripserat, judicium [Col. 0126B] P. U. ratum habuit, ut constat ex ejus rescripto, quod Baronius recitat ad annum 268, n. 2, quod tametsi nota temporis careat, videtur ad anni currentis initium referri oportere, quia Ursinus ipse Roma excesserat ultimo pene mense superioris anni, ut vidimus. Hunc, quem imperator dissensionis auctorem vocat, secuti deinde sunt caeteri factionis socii et ministri, quos pariter Urbis praefectus abire jussit, si paucos excipias, qui ne prodirent, in latebras sese abdiderant. Id vero colligimus tum ex scriptore praefationis, qui schismaticos stationes per coemeteria sine clericis celebrasse ait, tum ex alio Valentiniani rescripto [(e) 1Kb] dato pridie kal. Junii, iisdem conss., quo tamen factiosis ipsis propter quietem urbis ejectis conceditur, ut certo praestitutoque [Col. 0126C] exsilio soluti, quo velint loco habitent, Roma excepta. Caeterum nedum Ursini exsilium Valentiniano probatum fuit, verum providentissimo etiam consilio, est urbis praefecto mandatum, ut una illa Ecclesia, quae a schismaticis adhuc retinebatur, Damaso attribueretur. Verebatur enim princeps fore ut nullum ex Ursini exsilio fructum Ecclesia caperet, si quam praeterea superesse in urbe sineret jurgiorum materiam. Hoc vero a defensore Ecclesiae urbis Romae Valentinianus postulatum scribit, ex quo colligimus defensoris ecclesiarum officium in eo positum, ut earum causas ageret apud saeculares judices, atque ad ipsos etiam imperatores accederet, cum rerum ratio id postulare videbatur. Eorum [Col. 0126D] vero officium constitutum fuerat diu ante Valentiniani tempora, secus ac nonnulli censent, siquidem Cyriaci cujusdam, Ecclesiae Ancyranae defensoris mentio est apud Epiphanium [(f) 1Kb] . Derivatus autem ab exemplo civitatum, profanorumque collegiorum, quae defensores suos habebant, mos iste ad christianam religionem sapienter fuerat. His successerunt, qui sequiori tempore advocati dicti sunt, qui cum sua abuterentur potestate nonnullorum deinde conciliorum sanctionibus sublati sunt.

II. Haec ad Praetextatum rescripta, cum de rebus [Col. 0127A] agant post iteratum Ursini exsilium gestis, primos occupant hujus anni menses. At popularis aestus qui nihil interea aut parum de vi sua remiserat, rursus erupit in mutuas caedes ad S. Agnetem, quo temere factiosi convenerant, nulla legum contra eos latarum ratione habita; atque hoc facinus pro consueto schismaticorum more, crimini datum immerenti Damaso apud Olybrium, qui circa Junium aut Julium mensem Praetextato successerat; ut ex chronologia codicis Theodosiani, ac ex Tillemontio constat. Hic vero cum Aginatio neglecto, quem Reinesius [(a) 1Kb] ex Anicio Paulino olim consule et P. U. descendisse asserit in causis dijudicandis uteretur opera Maximini, qui annonae praefecturam post Julianum administrabat, intelligitur, cur Rufinus postquam [Col. 0127B] scripserat, humano sanguine repleta orationum loca, statim addat rem hanc factione Maximi in invidiam boni et innocentis sacerdotis Domasi versam esse. Maximinus enim, sive ut schismaticis placeret, qui in partes suas traxerant Judaeum quemdam Isaacum nomine eoque accusatore utebantur, sive ut feroci ingenio suo indulgeret, induxit animum, ut Damasum seditionis ac caedis quae in Ecclesia ad S. Agnetem perpetrata fuerat, reum ageret apud imperatorem, utque hoc assequeretur, testimonia contra pontificem innocentissimum a viris perditae famae, atque ab ipsis clericis illata tortura extorquebat. Verum Aginatius urbis vicarius, indignissime ferens, in examinandis causis Maximinum sibi ab Olybrio praelatum [(b) 1Kb] , tum de iis, quae contra [Col. 0127C] Damasum agebantur, Valentinianum certiorem fecit, tum praeterea factiosos in suburbiis ex Olybrii conniventia conventus agere, unde frequens jurgiorum, ac seditionum, quae supererant, fons, et origo. Imperator itaque veritate cognita conventus illos suburbanos vetuit statuitque exsilio mulctandos, si intra vicesimum ab urbe lapidem coirent, atque ita Rufino scribente accidit: Ut assertor innocentiae Deus adfuerit, et in caput eorum qui dolum intenderant, poena conversa sit. Enimvero quin res ita gesta fuerit, vix dubitare poterit, qui Valentiniani rescripta attente legerit ad Olybrium et Aginatium eodem tempore data, quae magnus annalium parens in lucem protulit [(c) 1Kb] . Ex his enim constat utrumque ex iis ea de re litteras ad imperatorem [Col. 0127D] dedisse. Sed alia Olybrius, alia Aginatius significavit. Prior enim scripsit perfecisse se: Ut nulla in urbe Roma posset esse discordia, ac christianum populum profunda securitate in otio frui, iis, quae per Maximinum annonae praefectum ac schismaticos agebantur, studiose dissimulatis. Alter vero imperatorem nihil latere voluit: Adhuc scilicet misceri, quae aliquanto placata fuerant, extramuraneisque caedibus frequenter strepitus excitari. Hisce autem verisimile est aliqua etiam addidisse de Maximini [Col. 0128A] erga factiosos ac perduelles studio ut et de praeconcepto odio in Damasum pontificem bonamque ejus causam: quamobrem hinc factum, ut Valentinianus ipse, qui alias arbitrio Praetextati nulli partium studio addicti, rem totam antea permiserat, nunc Olybrio, quem Maximini artibus antea praeoccupatum senserat, parem Aginatio in ea causa potestatem faceret, ac idem utrique mandatum daret. Hisce autem duobus rescriptis ad Olybrium et Aginatium datis, aliud Baronius addit ad Olybrium ipsum, quo imperator conceptam a se voluptatem significat ex litteris, quibus ille denuntiaverat compressos eos qui sanctissimam legem tumultu et seditione miscuerant. Ex quo discimus illum tandem integre imperatori paruisse, tum mandatum hoc aliis posterius [Col. 0128B] esse: atque hunc aliquando post biennium finem habuit Ursini schisma.

III. Aginatii litteris pro Damaso scriptis, magnam caeteroquin vim addidisse potuit Evagrius Antiochenus presbyter, qui imperatorem accesserat pro Vercellensi femina septies icta; quam rem Hieronymus narrat veluti gestam, priusquam in Orientem ipse secederet [(d) 1Kb] . Hoc vero officium Evagrius a se deberi censuit Eusebio Vercellensi episcopo, quocum antea ex Oriente in Italiam ac Romam venerat: hac enim captata occasione, duabus aliis de causis Hieronymus Evagrium ipsum laudat: altera, ejus opera effectum esse ut: Auxentius Mediolani incubans sepultus prius antequam mortuus videretur; altera vero ut Romanus episcopus pene factionis laqueis [Col. 0128C] irretitus, et vicerit adversarios, et non nocuerit superatis. Utraque vero mire convenit huic anno. Ut enim Auxentius damnari libere posset, ac pro damnato Ecclesiae denuntiari, quod factum fuisse dicam sequenti anno, allaborandum erat, ne imperator, qui ejus velut catholici communioni sese adjunxerat, huic negotio intercederet: quamobrem, nihil mirum est, si ea synodus, qua damnatus edicitur in Holsteniana collectione, imperiali rescripto congregata dicitur. Damasus autem neque umquam magis irretitus factionis laqueis, neque Ursinus cum sociis magis perfecte victus, et superatus, quam hoc anno: anno enim superiori, quo ab exsilio Romam reversus est, victor potius quam victus videri poterat.

[Col. 0128D] IV. Ferrarius [(e) 1Kb] Damasum Nolam accessisse scribit, ut ad sepulcrum S. Felicis votum solveret, eo quod eo duce servatus fuerat, ac mortis vincula ruperat, angustamque ejus sepulcro basilicam superstruxisse, quam S. Paulinus deinde latiori alia ac ornatiori a se aedificata inclusit. Huic autem rei, quam multi narrant, ac prae caeteris, qui Nolanam historiam nuper conscripsit Jo. Stephanus Remondinus [(f) 1Kb] contentus id constituere auctoritate Petri de Natalibus, aliud nullum argumentum superest, praeter [Col. 0129A] unum ejusdem Damasi Carmen XV . . . , quod revera votivum est, ut Baronius etiam et clar. Muratorius [(a) 1Kb] observant. At nisi votum, a Damaso absente ac longe posito persolutum velis, hoc satis est, ni fallor, ut illum Nolam accessisse credamus. Neque enim in urbe Roma eo tempore constructa fuerat ecclesia illa, quae deinde S. Felicis in Pincis a Pincianorum aedibus dicta est [(b) 1Kb] , ut Damasus supplicem in ea statuere sese, ac coram solvere votum posset. Id praeterea neque ab eorum temporum more, neque ab ejus loci religione alienum videri potest, cujus tanta erat fama, ut ex quavis terrarum parte, atque ab ipsa Roma frequens concursus Nolam fieret. Hinc Paulinus [(c) 1Kb] natali ejus sancti die jure cecinit:

Ipsaque coelestum sacris procerum monumentis
[Col. 0129B] Roma, Petro Pauloque potens, rarescere gaudet
Hujus honore die, portaeque ex ore Capenae
Millia profundens ad amicae moenia Nolae
Dimittit duodena decem per millia denso
Agmine, consertis longe latet Appia turbis.

Cum autem hic pontifex se capite periclitantem praesidio hujus sancti martyris servatum dicat, atque in hoc ille discrimen adductus fuerit inimicorum fraude, sub Maximino praefecto annonae, si Nolam accessit, vix alio accessisse potuit, quam hoc, aut sequenti anno, quo haec illi quies, et securitas parta est.



CAPUT IV. 369, DAMASI 4, VALENTINIANO N. P. ET VICTORE CONSS.

I. Prima sub Damaso synodus adversus Auxentium pseudoepiscopum Mediolanensem. II. Cur hoc anno consignetur? III. Quid in ea actum, constitutumque fuerit? Ejus synodica illustratur. IV. Agitur de Vincentio Capuano.
[Col. 0129C]

I. Postquam igitur Damasus aliquantum e fluctibus domesticae seditionis emerserat, ad catholicae Ecclesiae curam animum adjecit. Hoc enim anno celebrem illam contra Auxentium convocavit synodum nonaginta trium episcoporum, cujus apud Theodoretum [(d) 1Kb] , qui numero rotundo utitur, ac Sozomenum [(e) 1Kb] mentio cum laude est. Auxentius cum paucos ante annos iis lusisset verbis, Hilario teste quibus posset fallere et electos, a Valentiniano, quem in sui communionem fraudulenta confessione traxerat, obtinuerat edici, ne a quopiam Mediolanensis Ecclesia [Col. 0129D] perturbaretur [(f) 1Kb] . Hac igitur ratione obfirmatus in scelere, magnae praeterea Ecclesiae auctoritate atque imperatoris praesidio fultus, Arianum virus latius propagare, Transpadanae ac Venetiae episcopos a catholica religione avellere coeperat. Cum autem Hieronymus scribat [(g) 1Kb] post Auxentii seram mortem, Ambrosio episcopo constituto, omnem ad fidem rectam Italiam conversam esse, facile colligi potest, impium hoc haeretici studium non exiguo rei catholicae per [Col. 0130A] dioecesim vicaril Italiae detrimento fuisse. Ut autem indoctos illos, simplicesque episcopos ad suam haeresim perduceret, utebatur subdolis, captiosisque fidei formulis, quas Damasus scaevas interpretationes vocat, atque Ariminensis conciliabuli sexcentorum, ut ille falso aiebat, episcoporum auctoritatem obtendebat, perversaque haec consilia adhibebat, ne quis ab eo recederet. Haec discimus ex tractatu Hilarii contra Auxentium ipsum, atque ex ejus haeretici ad Valentinianum libello, unde Romanae huic synodo scriptaeque ab ea epistolae lumen accedit. Hisce itaque de rebus Damaso retulerant Galli ac Venetenses episcopi, quos inter Hilarium Pictaviensem, Eusebium Vercellensem, qui ab exsilio redux per Illyricum Nicaenam fidem confirmans iter fecerat [(h) 1Kb] ac [Col. 0130B] Philastrium Brixiensem merito numerant eruditi viri, quamquam decem fuisse episcopos illos, qui contra Auxentium Mediolani congressi sunt, ex eodem Hilario constat. Ex illis igitur intellexerat pontifex, esse aliquos inter primi ordinis sacerdotes, qui sive ex inscitia, sive ex simplicitate scaevis illis interpretationibus ac perversis consiliis aestuantes, haererent inter Catholicam fidem, Arianamque perfidiam. Addiderant Auxentium ea praecipue de causa, damnatum pridem fuisse: verum a Damaso potissimum, sedeque apostolica dandam esse operam, ne labes illa latius propagaretur. Hanc enim ego esse puto horum verborum vim: Denique Auxentium Mediolanensem hac praecipue causa damnatum esse perscribunt, quae obscuritate aliqua laborare videntur; ut [Col. 0130C] nempe intelligamus, praesules illos vigilantissimos anteactas, quibus jam perstrictus fuerat sententias Damaso memorasse, eum in finem, ut illas calculo etiam suo confirmatas Ecclesiis denuntiaret, quo infallibilis atque indeclinabilis auctoritatis vim acquirerent, atque ita fieret, ut ille amplius nocere desineret; sic Galli iidem episcopi superiore saeculo Stephanum rogaverant ut litteras per provincias scriberet, quibus Marcianum Arelatensem in Novatiano, cujus sequebatur partes, et haeresim, jam damnatum, et extra communionem factum, a se etiam publice abstentum constare omnibus posset, ne diutius episcoporum illorum collegio insultare, ac gregem Christi dissipare pergeret [(i) 1Kb] ; quam etiam ob causam Basilium, ut Eustathius et Apollinaris [Col. 0130D] publice a sede apostolica damnati denuntiarentur, postulasse legimus [(j) 1Kb] atque hinc tum ejus disciplinae diuturnitatem cognoscimus, tum eam esse, quam dixi, eorumdem verborum vim. Damasus itaque synodum congregat hoc anno ex 93 episcopis compositam, tum ut latae prius in Auxentium sententiae, ratae a sede apostolica haberentur, tum ut Nicaena fides confirmaretur, abrogato Ariminensi concilio, atque ita qui nutare in fide, ac secus ac Dei convenit sacerdotes, [Col. 0131A] sentire viderentur, errores suos deponerent. Hoc vero abunde praestitum fuisse constat ex ejus ad Illyricos epistola, quam Theodoretus ac Sozomenus recitant, Holstenius autem Latinam ac primigeniam edidit [(a) 1Kb] .

II, III. Nunc cur eam cum magno Baronio, Sigonio, Petavio et Holstenio hoc anno congregatam censeam, rationes accipe: 1o constat ex prooemio Precum Faustini, ac Marcellini, nullos ad synodum convenisse episcopos, antequam Ursinus exsilio pulsus esset. Ille autem extorris factus est die 16 Novembris anno 367. Cum autem Damasus rebus ita sedatis potius quam compositis, episcopos ex Italia convocasset pro natali ordinationis suae die, qui incidebat in kalendis Octobris subsequentis anni, [Col. 0131B] cumque ii, qui convenerant, in synodum coire noluissent, jam liquet ante hunc annum, nullum habitum sub Damaso concilium. En verba schismatici scriptoris: quod factum crudelissimum (agit hic de tumultu ad S. Agnetem) nimis episcopis Italiae displicebat, quos etiam cum ad natale suum solemniter invitasset, et nonnulli convenissent ex eis, precibus apud eos molitur, et pretio, ut sententiam in Ursinum proferant, qui responderunt: Nos ad natale convenimus, non ut inauditum damnemus. Nulla vero est solida ratio, cur allatum testimonium hac in parte repudiemus, cui praeterea fidem adstruunt, tumultus, seditiones, ac caedes, quibus tum Damasum, tum Urbem ipsam anno elapso agitatam fuisse liquet. 2o Accedit auctoritas Sozomeni, qui Patres [Col. 0131C] ad synodum convenisse scribit, oppresso jam opera praefecti Urbis Ursini schismate, quod vix obtineri potuit anno 367 jam labente, ut vidimus. Tunc enim dumtaxat ac postquam quies Urbi restituta est, episcopi ex multis provinciis Romam convenerunt, et Auxentium eosque, qui idem cum illo sentirent, alienos esse a communione sua decreverunt [(b) 1Kb] . Constat itaque in ea, quae post schisma oppressum, synodo primum coacta est, damnatum Auxentium; sed oppresso schismate, non illico coacta videri potest. Nam post acceptas Gallorum ac Venetensium relationes, Damasus habuit opus aliquo temporis spatio, ut deliberaret ac statueret, num synodus congreganda esset, ut illam deinde indiceret, ac demum ut tot episcopos ex diversis Italiae et Galliae [Col. 0131D] partibus evocaret: illis vero indulgenda erat mora aliqua, qua se itineri parare possent, atque ut e longinquis partibus Romae praestituto die adessent, quibus omnibus conficiendis integrum anni spatium vix longum videri poterit.

Scio viris doctissimis magis placere, ut synodus, qua Auxentius damnatus est, anno 370, aut etiam serius, ac, ut Pagius ait [(c) 1Kb] , anno 372 consignetur. Sic vero rem statuunt: Damasus anno 367 aut 368 synodum congregat, qua confirmat Nicaenam fidem, lapsos persecutionis tempore sacerdotes ad officium revocat, Ursacium, et Valentem Occidentalium [Col. 0132A] Arianorum antesignanos damnat nulla de Auxentio inquisitione facta, scribitque de his actis ac decretis synodicas litteras. Censet autem Pagius litteras tunc scriptas ab ea synodo eas ipsas esse, quas episcoporum Italiae, nomine, fratribus per Illyricum paternam fidem retinentibus inscriptas Hilarius recitat in Fragmentis [(d) 1Kb] . Tum vero Athanasium iis lectis synodum Alexandriae congregasse, ex qua epistolam tum ad Afros scripsit, ut eos contra Arianorum fallacias instrueret, tum etiam Damaso, ut gratias ipsi ageret, quod Ursacium et Valentem ab Ecclesia ejecisset, moneretque praeterea, ut eodem jure contra Auxentium uteretur: Damasum vero Athanasii atque Alexandrinae synodi monitis excitatum, anno 370 aut etiam serius, concilium illud 93 episcoporum [Col. 0132B] coegisse, in quo Auxentius condemnatus est, et munere ac dignitate dejectus. Hoc constare putant ex alia ejusdem Athanasii epistola ad Epictetum, quam altera posteriorem censent: ait enim ad Afros scribens: Satis quidem sunt, quae a dilecto et comministro nostro Damaso magnae Romae episcopo, ET A TOT EPISCOPIS una cum illo coactis, nec minus ea, quae ab aliis synodis in Gallia, et Italia celebratis scripta sunt de sana et orthodoxa fide; tum vero cap. 9, haec addit: Sic nos igitur affecti cum contigisset nos in unum convenire, litteras quoque dilecto nostro Damaso magnae Romae episcopo misimus de Auxentio, qui Mediolanensem invasit ecclesiam, cujus illi gesta narravimus, eum nempe non modo esse Arianae haereseos sectatorem, sed etiam multis sceleribus [Col. 0132C] obnoxium, quae cum Gregorio impietatis suae socio perpetravit, NOSQUE MIRARI CUR NONDUM DEPOSITUS, ET AB ECCLESIA EJECTUS SIT, gratiasque retulimus ejus pietati, necnon iis, qui in magnam Urbem convenerant, quod Ursacio, et Valente, aliisque, qui cum illis sentirent, ejectis, catholicae Ecclesiae concordiam servassent. At damnato interea Auxentio per Damasum, Romanamque synodum, idem Athanasius haec ad Epictetum scripsit: Arbitrabar equidem omnium, qui umquam fuere, haereticorum vanam loquacitatem a Nicaena synodo compressam fuisse: nam quae illic a Patribus promulgata fides est, ad impietatem omnem advertendam sufficit; quamobrem cum hoc tempore variae synodi per Galliam, Hispanias, et magnae Romae celebratae sunt, quotquot eo convenere, eos qui [Col. 0132D] etiam num latenter haeresim sapiunt Arianam, AUXENTIUM nempe, Ursacium, Valentem, et Caium ex Pannonia, communi calculo damnarunt.

At vereor, ne haec Pagii, aliorumque virorum doctissimorum sententia de duplici hac synodo, quarum prior Ursacium et Valentem damnaverit, Auxentium non attigerit, altera vero hunc etiam eadem poena perstrinxerit, excogitata magis ex ingenio, quam vera sit. Neque enim ulla ante hunc annum aut habita a Damaso synodus est, ut dixi, aut haberi facile potuit, tanto praesertim numero Episcoporum, quot in illa adfuerunt. Epistola autem illa, [Col. 0133A] quae Fratribus per Illyricum paternam fidem retinentibus inscripta est, et quam Pagius ad eam Damasi synodum revocat, quam primam statuit, ad Liberii Pontificatum pertinere probant BB. sancti Hilarii operum editores; sed quod gravius est, illa ipsa ad Afros epistola, cujus auctoritas ostenditur, duas illas synodos evertit potius quam adstruat: Athanasio enim eo loco, una eademque collecta Romae synodus est, qua Damasus Nicaenam confirmavit fidem, quae Ecclesiae catholicae concordiam servavit, quae Ursacium et Valentem, aliosque, qui cum illis sentiebant, a communione ejecerat, atque ob haec omnia eidem Pontifici Athanasius gratias egerat: si vero ab eorum qui cum Ursacio, et Valente sentiebant numero, nemo Auxentium separandum esse [Col. 0133B] dixerit, nemo etiam jure negaverit, quin ejus quoque nomen eadem cum reliquis damnatione comprehensum ab Athanasio fuerit. Hinc quos ille sub generali Valentis et Ursacii sociorum nomine non obscure designat, et a communione ejectos ait in epistola ad Afros, Auxentium scilicet, et Caium ex Pannonia nominatim exprimit in epistola ad Epictetum, veluti sese explicans, atque eos ejusdem cum Ursacio et Valente poenae socios factos inquit ab illis ipsis, quae memorat conciliis magnae Romae, per Galliam, et Hispanias celebratis; frustraque proinde alia posterior excogitata est synodus a Damaso convocata, monente Athanasio, ut Auxentius damnaretur, qui damnatus hoc anno atque ab hac synodo fuerat. Accedat postremo, quod eadem ad Afros epistola Romanam [Col. 0133C] eam synodum, qua Ursacius et Valens eorumque socii damnati sunt, ex magno episcoporum numero compositam fuisse asserit, ut vidimus. An igitur aliam apertius designare potest, quam quae tribus et nonaginta ex Gallia, Italia, aliisque partibus congregatis constitit, qua de nunc agimus? At, inquiunt, si Auxentius ab hac synodo damnatus fuerat, cur Damaso scribit Alexandrinus praesul, mirari se cur nondum depositus, et ab Ecclesia ejectus sit? At ego respondeo, non eam esse quam illi putant Athanasii mentem, atque ejus loci sententiam, sed aliam prorsus, eorum temporum rationi magis consentaneam: cur enim mirari ille potuit, Auxentium hactenus non fuisse depositum, quem in ipsa eadem epistola ad Afros, cum Ursacio [Col. 0133D] et Valente aliisque haeresis sociis ab Ecclesiae communione rejectum, non obscure expresserat, ac praeterea minime ignorare nequiverit ipsum eodem anathemate variis in locis, et a pluribus conciliis saepe perstrictum [(a) 1Kb] . Cum itaque hoc etiam loco scribit mirari se cur non ille depositus, et ab Ecclesia pulsus fuerat [(b) 54Kb] , aliquid amplius postulavisse videtur a Damaso, quam ut ille iterum damnaretur; atque illud est, ne Mediolanensi Ecclesiae diutius [Col. 0134A] incubare permitteretur vir plane dignus, qui throno et Christiano nomine exueretur: verba enim et , quibus Athanasius utitur, tum pronuntiatam adversus reos sententiam, tum ipsam etiam ejus, ut aiunt, exsecutionem exprimunt, si quis illi aliquando casus, aut si qua vis, ut in hac causa rescriptum Valentiniani, moram fecisset. Sic Paulus Samosatenus quamquam ab Antiochena synodo damnatus esset, ab Ecclesia tamen per saecularem potestatem exturbatus dicitur ab Eusebio [(c) 1Kb] ; ac Photinus et si saepe antea depositus, et a communione unitatis jam pridem abscissus fuerat, quia tamen per factionem populi numquam re ipsa amoveri potuerat, a Socrate et Sozomeno tunc depositus dicitur, ab Hilario dejectus, cum Orientales, qui Sirmium accesserant, [Col. 0134B] eum sede, et loco per imperatorem Constantium expelli curarunt, et obtinuerunt [(d) 9Kb] .

Hoc itaque, ut mihi quidem videtur, primo sub Damaso concilio, atque hoc ipso anno, confirmata, et encyclicis litteris promulgata Auxentii damnatio est, siquidem imperator vetuerat ne throno et sede quam invaserat, exueretur; Ariminensis praeterea iterum proscripta formula, ac Nicaena fides roborata; ut ex epistola constat, quam Damasus ipse ejusdem concilii nomine ad Illyricos scripsit, quaeque tantum ex ejus actis superest. Baronius damnatum eodem tempore Ursicinum censet; sed litterae Valentiniani, ad quas provocat [(e) 1Kb] , hac de re nihil aiunt. Hoc tamen in ea synodo factum fuisse mihi etiam verosimile fit, quia ex testimonio Faustini et Marcellini [Col. 0134C] scimus, Damasum id jam praecogitasse anno elapso, atque erat tum disciplinae, tum unitati, ac tranquillitati Ecclesiae pernecessarium, ut hic damnaretur statim ac rerum ac temporum conditio ferre poterat, prout actum in schismate Novatiani a Cornelio fuerat [(f) 1Kb] .

Quaeritur, an epistola illa, quam Damasus synodi nomine ad Illyricos scripsit, Graeco primum an Latino sermone conscripta sit, et an germanum ejus exemplar illud sit, quod Theodoretus recitat, an illud quod Holstenius edidit. Labbeus, Valesius, ac Tillemontius hanc laudem Holsteniano exemplari attribuunt: Constantius eam illi abjudicat, ut in Graecum exemplar transferat, sed, ut ego puto, levissimis inductus conjecturis: nulla enim est ratio, cur Damasus [Col. 0134D] Graecam epistolam ad Illyricos scripsisse dicatur, qui Occidentalibus accensebantur, et Latina lingua utebantur; nullaque proinde probabilis conjectura est cur, quod Holstenius reperit, sumptum potius ex Graeco sit, quam ipsum Latinum ac primigenium exemplar. Deinde neque Damasus, neque alii Occidentales hypostasis voce utebantur, ut substantiam exprimerent, Basilio prae caeteris teste [(g) 1Kb] : hinc in ipsa epistola, quam Holstenius [Col. 0135A] edidit, legitur Patrem et Filium unius esse substantiae tantum. Non ergo, ut verbis utar doctissimi tertii Basilii operum tomi editoris, dixerunt Occidentales, Patrem et Filium ejusdem esse , , ut habent Graeca exemplaria, sed tantum ejusdem , omissa voce: atque inde colligitur eos non Graece scripsisse, nec epistolam, quae est apud Sozomenum, ac Theodoretum primarium esse, ac germanissimum exemplar, ut eruditus editor litterarum summorum pontificum contra Tillemontium et alios contendit, sed potiori jure hanc laudem editae ab Holstenio epistolae tribuendam [(a) 1Kb] . Gravissimi viri judicium confirmatur ex varia lectione atque interpretatione, quae apud Sozomenum, Theodoretum, atque Epiphanium observari potest atque etiam a Valesio [Col. 0135B] animadversa est: haec enim, ni fallor, manifeste probant, epistolam primo Latine scriptam, ac deinde pro utriusque Graeci scriptoris ingenio, ac etiam, e diversis exemplaribus varie ab utroque intellectam, ac Graece diversimode fuisse expressam.

Ex hisce autem Damasi litteris ad Illyricos episcopos, vir doctissimus Josephus Augustinus Orsi, supremam sedis apostolicae auctoritatem, ac irreformabile judicium egregie asserit. Nam cum ex Romanae hujus synodi mente ait pontifex: Neque enim praejudicium aliquod nasci potuit e numero eorum, qui Ariminum convenerunt, cum constet neque Romanum episcopum, cujus ante omnes fuit expetenda sententia, neque Vincentium, neque alios, hujusmodi statutis consensum aliquem commodasse: inde merito conficit, [Col. 0135C] non utcumque in Ecclesiarum et Patrum consensione, et unitate conciliorum vim esse repositam, sed eam inde potissimum esse repetendam, quod cum romano pontifice veluti capite conjunguntur, eo plane modo, quo salus, et vita, motusque corporis in integritate sita sunt, et mutua membrorum conjunctione, et tamen ex eorum cum capite conjunctione, atque ex ipso capite defluant, et originem ducant. Hinc quia Nicaenae synodo per legatos suos Romanus pontifex adfuerat, et assensum praestiterat, Damasus fidei formulam tunc praescriptam, Apostolorum vocat, sive Apostolicam, Ariminensem vero rejicit, quod eo consensu careat. Ut enim pergit vir clarissimus, Ariminensem formulam, et Nicaenam, Romanae hujus synodi episcopi invicem [Col. 0135D] conferunt, et priorem quamvis illi maximus episcoporum numerus suffragatus erat, ideo potissimum explodunt, et nullius momenti esse decernunt, quoniam absque Romani pontificis assensu condita fuerat; Nicaenam vero ideo perpetuo retinendam esse constituunt, quoniam Apostolorum, id est, sedis apostolicae, sive Romani pontificis sententia et auctoritate firmata fuerit [(b) 1Kb] .

IV. Mirum tamen videri possit, Vincentium illum, Capuanum scilicet, aperte laudari, quod sacerdotium tot annos illibate servasset. An vero de eo, qui ut cum Arianis faceret, Athanasii communionem deseruerat, [Col. 0136A] haec merito dicta videri poterunt? Mihi itaque opinio subit, Vincentium nihil umquam admisisse, quo aut a fide, aut ab Ecclesia, atque Athanasii communione ipsum discessisse palam constare posset. Unam Liberius ejus simulationem dolet in litteris ad Osium, et Eusebium Vercellensem [(c) 1Kb] ; quid vero simulationis nomine intelligat, explicat ipse, cum ait, non tantum nihil impetrasse Vincentium a Constantio, ex iis, ob quae legatus fuerat, sed videri sententiis Orientalium accommodasse consensum, in eorum scilicet ire consilium, qui dogmatis Ariani seponendam tunc cognitionem, atque unam Athanasii damnationem urgendam, proponendamque censebant, ut idem pontifex exsilio jam fractus explicat in epistola ad Orientales [(d) 1Kb] . At si Vincentius consensum accommodare [Col. 0136B] videbatur, nondum profecto re ipsa accommodaverat, sed falsa ea spe lactabat haereticos, ut tempus interea duceret, atque exsilio, quod imperator in repugnantes statuerat, sese subtraheret. Hanc sententiam confirmare videtur tum Athanasius ipse in Apologia ad Constantium, cum ait: Vincentium vim non vulgarem, gravesque contumelias passum, donec significaret nolle se cum Athanasio communicare [(e) 1Kb] ; tum praeterea Liberius in epistola ad eumdem imperatorem missa per legatos posteriores Luciferum, Pancratium, atque Hilarium, expressis his verbis: Manent legatorum, Vincentii scilicet et Marcelli, litterae, qui ad Clementiam tuam fuerant destinati, quae NUPER venerunt, quibus significant propter turbationem quidem omnium Ecclesiarum, se quidem ante succumbere [Col. 0136C] sententiis Orientalium voluisse, proposuisse tamen conditionem, ut si iidem Arii haeresim condemnassent, hoc genere inclinati eorum sententiis obedirent. Hinc igitur liquet, legatos illos cum haec scriberent, lapsui proximos, at non fuisse prorsus victos, atque hanc exstitisse causam, cur Liberius litteris illis acceptis, alios legatos mitteret, prioribus scilicet jam pene fractis, ac rei agendae ob illam simulationem ineptis. Caeterum non haec eo disserui, ut Vincentium culpa omnino carere affirmen, sed ut intelligamus, quo sensu is illibatum tot annos sacerdotium servasse, a Damaso dici potuerit, quatenus scilicet nihil ille aut contra fidem, aut contra Athanasium palam gesserit.



CAPUT V. 370, DAMASI 5, VALENTINIANO ET VALENTE III AA. CONSS.

I. De Illyricana synodo agitur, quae Romanam hanc subsecuta est, scriptisque ab illa et Valentiniano imperatore litteris. II. Quae afferuntur et expenduntur. III. De Zanobio Florentino episcopo. IV. De Valentiniani lege Damaso inscripta, et Theodosiano Codici inserta; ac defenditur Baronius.
[Col. 0136D]

I. Damasi spem minime frustrarunt Illyrici episcopi: ejus enim synodicis litteris excitati, cum convenissent, consubstantialis Trinitatis fidem confirmaverunt, ut Romae sub eo pontifice factum fuerat. Polychronium [Col. 0137A] praeterea, Telemachum, Faustum, Asclepiadem, Amantium, et Cleopatrum damnaverunt, quos si quis suspicetur, eosdem esse, qui antea veluti novatores apostolicae sedi delati fuerant a Galliae et Venetiae episcopis, habebit suspicionis suae non levem conjecturam a Socrate et Sozomeno [(a) 1Kb] qui Mursam Pannoniae, id est Illyrici castellum in Galliis collocant: nam latius nimirum Gallia accepta invenitur aliquando, quam vulgo fieri consuevit. Tum deinde ipsius, ut ego quidem puto, Damasi, et Romanae synodi mandato, de his omnibus fecerunt certiores Asianos episcopos per Elpidium legatum, atque eos hortati sunt, ut et ipsi Trinitatem consubstantialem esse perpetuo praedicarent, atque errore deposito, in quo dudum versati fuerant, Nicaenae fidei [Col. 0137B] formulam profiterentur. Illyricanae hujus synodi litteris per Elpidium legatum afferendis, suas adjunxit in eamdem sententiam Valentinianus imperator, atque utrasque Theodoretus, ac Nicephorus recitant ex latino, ut ego censeo in graecum sermonem versas [(b) 1Kb] .

Cum autem Valentinianus in iis aperte scribat, Romanam synodum, quam Illyrici prae oculis habuerant, paulo antea fuisse habitam, hinc Valesius recte conficit, tum eam, quae in Illyrico coacta fuit, alterius consequentem esse, tum eamdem non posse differri ultra hunc annum, secus ac nonnullis nulla solida ratione visum est. Hoc praeterea confirmant tum ipsae ejusdem synodi litterae, inscriptae episcopis diaeceseos Asianae, Phrygiae, Cataphrygiae, Pacatianae; [Col. 0137C] tum potissimum Valentinianus ipse, cum eos omnes sedulo monet, ne ultra Valentis auctoritate contra rectam fidem abuti, neve sedulos Dei ministros persequi pergerent. Id enim potissime factum currenti anno, quo Valens longam in Phrygia moram traxit [(c) 1Kb] , ac prosperis adversus Barbaros successibus elatus, cum totum se dedisset Arianorum factioni, provincias omnes Constantinopolim inter et Cappadociam interjectas, quidam veluti pestilens turbo afflavit, disjecitque, atque Ecclesiis, quas legitimis pastoribus orbaverat, haereticos superinduxit. Nam cur Illyricanae synodi Patres, cur Valentinianus ad episcopos tantum Asianae diaeceseos, Phrygiae, ac Cataphrygiae, Pacatianae scriberent, cur eos monerent, ne Catholicos praesules persequerentur, si de alia, quam quae iis in [Col. 0137D] locis tunc temporis ferveret, persecutione agebatur? Subsequens enim persecutio, qua Syria, Aegyptus, Mesopotamia, aliaeque remotiores provinciae deinde vexatae sunt, cum nihil ad eos episcopos attineret, non erat cur eorum prae caeteris studium postularetur erga Catholicos. Caeterum harum gravissimarum rerum occasione, atque hoc tempore coeptum fuisse crediderim litterarum commercium Damasum inter atque Ascholium, atque huic commissum Illyricanum apostolicum vicariatum: Ascholium enim circa ea tempora Thessalonicensem Ecclesiam administrasse, Tillemontius [Col. 0138A] ex Ambrosio et Basilio conjicit, quamquam vir clar. Gorgnaeus Suessionensis canonicus ejus ordinationem referat ad Ariminensis concilii tempora [(d) 1Kb] .

II. Magnus itaque Baronius lapsus est, cum deceptus potissimum hisce Valentiniani litteris, quae in codice, quo ille usus est, Gratiani inscriptione caruerant, praeferebantque Eustathii nomen, quem putavit esse celebrem Sebastenum episcopum ac olim Lampsacenae synodi ad apostolicam sedem legatum, haec omnia retulit ad annum 365 et ad Liberii pontificatum, ut eo loco Pagius recte observat. Neque, enim Eustathius ille, cujus in litteris ejus synodi ad Asianos scriptis mentio est, Sebastenus fuit, sed alter forte in Illyrico episcopus, atque ille cujus apud Chrysostomum mentio est [(e) 1Kb] ; existimat praeterea [Col. 0138B] Elpidium illum, cujus in litteris Illyricorum episcoporum nomen exprimitur, Romanae Ecclesiae presbyterum fuisse, atque illum ipsum, quem Julius ad Orientales cum Philoxeno pridem legaverat. Nititur haec magni viri opinio hisce Graecis Illyricorum epistolae verbis: , ; quae Christophorsonius, Camerarius et Langus sic reddunt, ut Elpidium ab urbe Roma, quae est imperii caput, missum dicant: ab Epiphanio autem scholastico, quem sequitur Sirmondus, ea sic accipiuntur, ut Romanum imperium potius quam urbem Romam, atque imperatorem potius, cujus Elpidius litteras ad Asianos attulit, quam Urbis episcopum [Col. 0138C] designent. Valesius [(f) 1Kb] Christophorsonii pro parte, pro parte vero Sirmondi interpretationem probat, atque ita intelligit, ut Elpidius ille non Ecclesiae Romanae presbyter, ut putavit Baronius, sed in Illyrico episcopus fuerit, ac Graeca verba sic reddit: Necesse itaque habuimus dominum et comministrum nostrum Elpidium ab urbe totius imperii regina ad vos mittere cum his litteris, cogniturum, utrum ita se habeat praedicatio vestra: rationem vero cur Elpidius ille ab urbe Roma dici possit, hanc esse putat, quod ille ab episcopis in synodo congregatis ad Damasum missus fuerat, atque inde legatione, ut necesse erat, ex ipsius synodi mandato accepta in Asiam profectus sit. Ut tamen dicam quod sentio, nuspiam legi, supremam sacerdotii dignitatem dictam aliquando, [Col. 0138D] citra adjunctam vocem aliquam, quae sacrum a profano magistratu distingueret: hinc est, quod Nazianzenus episcopatum Chrysostomus vocat. Quid itaque censeas, si, ut hoc loco res se habet, ea ipsa vox aliam adjunctam habeat, quae profanum potius, quam sacrum magistratum designet? Deinde quo alio exemplo statui poterit, hisce verbis Urbem significari? Vix itaque ferenda aut Christophorsonii, qui urbem Romam imperii caput, aut Valesii interpretatio est, qui [Col. 0139A] sub iis Damasum Urbis Romanae episcopum designatum intelligit. Neque vero Sirmondi opinio difficultate caret, cum ea sic reddit: Sed necessitas nobis imposita est, ut ad vos mitteremus dominum et comministrum nostrum Elpidium, a regio Romanorum principatu litteras habentem. Quamquam enim me non lateat, iis vocibus Romanum imperium saepe designari, cujus rei alia afferri exempla possent; cum tamen Illyrici episcopi scribunt Elpidium se legatum mittere, , de iis litteris agunt quas ipsi scripserant, ac Elpidio ferendas dederant: unde Epiphanius, cujus interpretationem Sirmondus sequitur, particulam has adjunxit, quam ille omisit. Hoc igitur loco, atque iis verbis Valentinianum ipsum imperatorem, designare non possunt. Accedat, quod [Col. 0139B] cum synodica haec Epistola exarata fuit, Valentinianus nondum scripserat, neque episcopi illi tunc certo scire poterant, an ille suas Concilii litteris adjuncturus esset, quod tamen eisdem cognitum, certumque esse debuisset, ut de iis mentio eo loco facta, existimari posset. Horum igitur verborum alia omnino vis esse debet, quam quae illis a viris his doctissimis attribuitur. Si quis itaque sic ea interpretetur, necessarium duximus ad vos dominum et comministrum nostrum Elpidium mittere has litteras habentem, a Latino Imperio, Latino scilicet sermone scriptas, forte, aut ego fallor, aut propius accedet ad verum, ac locum planiorem, atque extricatiorem reddet. Constat enim a graecis scriptoribus sub vocabulo latinos designari ac exprimi solitos. [Col. 0139C] Hinc Sozomenus ait, Photinum doctum scripsisse, ac Socrates illum linguae haud expertem vocat. Eodem quoque sensu, Tertullianus, Rufinus Aquileiensis, Cassianus Massiliensis, aliique Latini Patres Romani dicti sunt [(a) 1Kb] . Ac Hieronymus ipse in Illyrico ortus, de Orientalibus queritur, quod novellum a se homine Romano nomen exigerent: idque aliis exemplis confirmari posset.

III. Scribit annalium parens hoc anno Damasum Romanum pontificem, Constantinopolim misisse sanctum Zanobium, Florentinum deinde episcopum, qui insultantem Arianorum petulantiam coerceret, quod tamen ante Baronium scripserat Petrus Casella veteres, ni fallor, Florentinae Ecclesiae traditiones [Col. 0139D] secutus [(b) 1Kb] . Actorum profecto, quibus vir magnus adductus est, ut hoc scriberet, levissima prorsus fides est, ut Tillemontius [(c) 1Kb] probat, ac Bollandus, qui ea minime describenda censuit; frustraque recentior aliquis in iis vindicandis operam collocavit suam. Quod pro hac opinione observari potest, illud est, quod Valens anno illo pene integro Constantinopoli abfuit: Eudoxius praeterea Arianus defunctus [Col. 0140A] fuerat, ac plurimum intererat ejus loco catholicum pastorem eligi. Probabile itaque est, Damasum captata occasione, aliquem eo misisse, qui suo nomine Catholicos confirmaret, eisque ea in re procuranda auxilio esset, cum constet alio loco [(d) 1Kb] ejus pontificis studium optimo eligendo ejus Ecclesiae episcopo non defuisse. Evagrius revera a Catholicis electus tunc fuit, quod Socrates ac Sozomenus factum scribunt opera Eusthatii, Antiocheni episcopi, qui clam in Urbe, et Catholicos ad rectam fidem hortabatur. At cum magnus hic praesul diu antea, si Theodoreto fides est, ad superos abivisset [(e) 1Kb] , quid si dicamus, utrumque auctorem, unum pro altero, Eusthatium scilicet pro Zanobio supposuisse?

IV. Quidquid horum sit, certum est, hoc anno [Col. 0140B] Damaso directum celebre Valentiniani rescriptum, contra clericos, falsosque monachos, qui religione abutebantur ad captandas viduarum, aliarumque suspectarum feminarum haereditates. De hac ipsa lege Hieronymus [(f) 1Kb] et Ambrosius agunt [(g) 1Kb] , iisque auctoribus constat eamdem ecclesiasticas tantum personas respicere, non autem prohiberi Ecclesias quominus legata et haereditates caperent. Hinc idem Hieronymus: sit haeres, sed mater filiorum, id est, gregis sui Ecclesia, quae illos genuit, nutrivit, et pavit. Cum autem lex illa a Damaso populo in Ecclesiis lecta fuerit, inde colligi potest, quo ille studio allaboraret, ut cleri sanctitatem, famamque integram servaret, seseque praeterea ab omni avaritiae suspicione alienum probaret. Nam cur dicamus cum Gotofredo, [Col. 0140C] illam jubente Valentiniano potius quam Romano ipso episcopo in ecclesiis publicatam, veluti moderandae suorum cupiditati perutilem, et necessariam? An aliquod imperatorii hujus praecepti in ipsa lege vestigium est? An praeterea moris erat, ut imperatorum leges, si quae ad rationes Ecclesiae pertinerent, in ecclesiis legerentur? Hoc nemo dixerit, aut saltem probaverit. Nam quae de clericorum privilegiis lex a Constantio lata fuerat, quamquam Felici papae directa, tamen apud acta, civilia scilicet, et Urbanae praefecturae, aperte lecta dicitur [(h) 1Kb] . Cum itaque haec, de qua agimus, fuerit in Ecclesiis praeter morem proposita, jure meritoque hoc factum uno jubente Damaso, imo eodem impulsore legem illam ab imperatore latam, Baronius censuit, quod ad hujus [Col. 0140D] pontificis laudes accedit; nec video cur Baronii opinionem, quae eruditis placuit, Constantius rejiciat. Caeterum quae indoctus Jannonius hinc conficit, praetermittenda censeo, tum quod ea huc non attineant, tum quod illum hac Valentiniani lege ad suas confirmandas opiniones abuti, aperte demonstret P. Antonius Blancus, quem consulas si lubet [(i) 1Kb] .



CAPUT VI. 371, DAMASI 6, GRATIANO AUG. II ET SEXTO PETRONIO PROBO COSS.

I. Revocati ab exsilio Ursiniani, quo conclusi fuerant; suburbicariae provinciaeque; Rufini de suburbicariis Ecclesiis sententia. II S. Basilii Magni ad S. Athanasium, et Damasum litterae hoc anno scriptae, quae illustrantur: et Anonymus Amstelodamensis refellitur. III. Recensentur causae aliae, cui idem Basilius ad Damasum scripserit, eaque occasione de Antiocheno Meletium inter et Paulinum dissidio agitur, et de Marcello Ancyrano. IV. Hic ab haeresi vindicatur, ac Basilium postremo meliora edoctum, a praejudicata adversus eumdem Marcellum opinione discessise probatur.
[Col. 0141A]

[Col. 0141B] I. Baronius hoc anno duo recitat Valentiniani rescripta, alterum ad Ampelium, qui Olybrio interea in praefectura successerat, alterum ad Maximinum Urbis vicarium, quibus Ursicino, sociisque Urso, Rufo, Gaudentio, Auxanoni, Auxanio, Adiedo et Rufino copia fit discedendi a constituto exsilii loco, ac ubicumque vellent, consistendi, ea tamen conditione apposita ne Romam aut intra suburbicarias regiones pedem inferrent. Hinc itaque discimus, praecipuos Ursicini asseclas, Roma primum, mox extra vigesimum lapidem pulsos, ac denique certo exsilio damnatos sub Olybrii praefectura fuisse, cui proinde, quod contumaces compresserit, Valentinianus, ut vidimus, gratulatus fuerat.

[Col. 0141C] Haec quae memorata a me sunt, et quibus suburbicariarum regionum mentio fit, Valentiniani rescripta abripiunt, et in rem suam transferunt Gothofredus et Tillemontius. Uterque igitur suburbicarias provincias et regiones unum idemque esse putat cum suburbicariis ecclesiis, quas Rufinus a Nicaeno can. 6 Romani episcopi sollicitudini attributas ait [(a) 1Kb] ; sed horum prior suburbicarias regiones concludit intra centesimum ab Urbe lapidem, iisdemque cancellis jura ejusdem Romani episcopi omnia concludit; alter vero urbicariarum provinciarum voce eas omnes intelligit, quae parebant Urbis vicario, et latius patebant, Campaniam scilicet, Thusciam et Umbriam, Picenum suburbicanum, Valeriam, Samnium, Apuliam, et Calabriam, Lucaniam, et Brutios, Siciliam, [Col. 0141D] Sardiniam, et Corsicam; atque hinc suburbicarias ecclesias recte conficit eas esse etiam, quae iisdem provinciis omnibus continebantur; sed ultra Italiam, ejusque fines negat praetendi potuisse argumento ab rescriptis ipsis petito, quae Ursicino exsuli copiam faciunt discedendi e Galliis, atque alio pro arbitrio divertendi, sed prohibent vetantque ne Romam accedat, et pedes inferat in regiones suburbicarias, siquidem si Occidentem totum suburbicariis regionibus expressum intelligis, Ursicinus secedere debuisset in Orientem, eique gravior fuisset Imperator ille [Col. 0142A] clementia sua, quam poena antea imposita. Hoc vero argumenti genere usus etiam fuerat Dupinius ante Tillemontium: Nam, ut ait ille, Si regiones suburbicariae, vel universo imperio Romano, vel saltem Occidentali responderent, quid ineptius quam homini cuidam, velut insignem gratiam concedere, ut Gallia excedat, ea tamen lege, ne pedem in universum imperium Romanum, aut saltem in Occidentem inferat? Ejusmodi profecto gratia summi supplicii loco habenda esset [(b) 1Kb] .

Porro quod ad priorem sententiam attinet, vix est amplius, qui Gothofredum et Salmasium suburbicarias regiones intra centesimum dumtaxat lapidem collocantes errasse non fateatur, cum apertissime constet eadem voce saepe designatas reliquas omnes [Col. 0142B] provincias, quas Urbis vicarius moderabatur [(c) 1Kb] . At quod ad eorum opinionem spectat, qui metropolitica Romani episcopi jura intra decem reliquas illas provincias coarctata vellent, vides illam hac una ratione niti, quod suburbicariae ecclesiae nihil differant a suburbicariis provinciis, atque una eademque sit in definienda causa eorum verborum vis. Hinc Dupinius rem sic urget: Restat inquirendum, quae fuerint provinciae, et ecclesiae suburbicariae, et quinam illarum fines: hoc autem in primis circa istam quaestionem statuendum videtur, et pro certo supponendum, ecclesias suburbicarias respondere provinciis suburbicariis: quemadmodum enim ecclesiae Aegyptiae, Asianae, Illyricanae eae sunt ecclesiae, quae in istis dioecesibus erant sitae, ita etiam ecclesiae suburbicariae aliae esse non possunt [Col. 0142C] ab illis, quae provinciis suburbicariis continebantur. . . Ferri igitur minime potest illorum opinio, qui provinciarum nomine, vel universum imperium vel saltem Occidentem universum designari volunt. Sic ille ex Tripode [(d) 1Kb] .

Nunc vero ego argumenta non afferam, quibus contra Sirmondus, aliique viri doctissimi demonstrarunt, quam futilis ea ratio sit, ne actum agam. Illud adjiciam dumtaxat argumentum hoc quo Tillemontius utitur, et Dupinius, vim aliquam habere affirmativam posse, at minime negativam. Nam si urbicarias ecclesias esse illas ais, quae quatuor annonariis ac reliquis etiam provinciis continebantur, id ego facile concedam, non ob eam solum rationem, quod suburbicariis provinciis continerentur, sed quia [Col. 0142D] nullus erat cui parerent metropolitanus praeter Romanum pontificem. At si contra contendas suburbicarias ecclesias illas dici non potuisse, quae extra Italiam late acceptam positae fuerant quanquam nulli parerent Metropolitano, utar jure meo si pernegavero, nec tu facile evinces, quod vis, nisi aliquem praeterea superioris gradus episcopum fuisse probaveris, cui omnes per Italiam atque Occidentem ecclesiae subessent. Nullum enimvero toto eorum locorum tractu hujus generis, et dignitatis episcopum fuisse ante Nicaenum concilium, ac quarto etiam [Col. 0143A] provecto saeculo concedat necesse est, qui ecclesiastica eorum temporum monumenta percurrat, nec sic ineptire cum Quesnello velit, ut Romanos pontifices, omnes metropoliticae dignitatis praerogativas et officia ad se traxisse, ac metropolitanos, si qui fuerint, titulum habuisse sine re, temere asserat [(a) 1Kb] . Vides igitur suburbicarias ecclesias non eas esse dumtaxat, quae continebantur illis Italiae finibus, quos Urbis vicarius potestate sua moderabatur, sed latius etiam protendi potuisse, atque hinc intelligis, quam ineptum fallaxque sit argumentum illud, quod a provinciis suburbicariis ad suburbicarias ecclesias designandas, et definiendas capitur. An vero, ut verbis utar viri gravissimi Benedicti Bacchinii, ignoraverit Rufinus, quod nos non latet, Romano scilicet metropolitano [Col. 0143B] per ea tempora provincias omnes subjectas fuisse, quae Urbis vicario parebant, concessis Italicis metropolibus reliquis, quas Italiae vicarius regebat? Reliquum itaque est, ut ambigua illa suburbicarum ecclesiarum voce, plurium provinciarum ecclesias illas intellexerit, quae alicubi, sive intra, vel extra centesimum lapidem, sive in Italia, sive alibi sitae Romano pontifici tanquam metropolitae obediebant [(b) 1Kb] . Usus igitur, ut ille prosequitur, ea voce Rufinus est, ut Nicaeni canonis interpretationem suorum temporum rationi accommodaret: exortis enim post Nicaenum concilium, seu concedente, seu non repugnante Romano episcopo, per Italiam late acceptam metropolitanis aliquot, apostolicis praeterea institutis alicubi vicariis, qui praesentiam, ut ait Leo Magnus, apostolicae [Col. 0143C] legationis longinquis ab Urbe provinciis impenderent, aliisque factis in ecclesiastica politia immutationibus, quibus prior Romani ipsius episcopi potestas decurtata videri per Occidentem poterat, secus ac in Alexandrino, cui nihil de antiquo jure per integram dioecesim decesserat, putavit Rufinus veterem illam a Nicaeno concilio adhibitam Romanum inter et Alexandrinum ipsum episcopum nullis circumscriptam limitibus, comparationem, minime amplius convenire posse, sed rem expressit, ut sese habuit per id tempus, nunc vero obscuriori dicendi genere, ecclesiasque illas omnes, quas retinere adhuc, atque administrare Romanum episcopum vidit quoquo loco positas, suburbicarias dixit, novaque prorsus appellatione, hominem, ut ita dicam, antiqua aetate et [Col. 0143D] moribus, juvenilem in modum nobis posteris repraesentavit. Sed cum jam verear, ne in re hac ab instituto aliena nimius fuerim, in viam redeo.

II. Haec igitur dum in Occidente agerentur, Orientalis Ecclesia ea gravissima tempestate jactabatur sub Valente, atque Arianis, quam ut caeteros praeteream, Basilius describit pluribus in locis, sed potissime in Epistolis ad Damasum, aliosque Occidentales episcopos, et ad Athanasium scriptis. Cepit itaque id consilii, quod saepe alias, ac nuper sub Liberio a Macedonianis [Col. 0144A] captum, praesenti subsidio fuerat, ac ut verbo dicam, a Damaso auxilium petendum censuit. Hinc Athanasio inquit: Dudum novi, et ipse pro mediocri rerum notitia, unam esse Ecclesiis nostris auxilii viam, si nobiscum conspirent Occidentales episcopi. Nam si voluerint, quod adhibuerunt studium, in uno, aut altero [(c) 12Kb] pessime sentire deprehensis, illud etiam pro nostrarum partium paraecia ostendere, fortasse rebus communibus aliquid utilitatis accesserit [(d) 1Kb] . Hisce autem verbis ni fallor, Auxentii damnatio designatur; quod etiam advertit vetus hoc Scholium, quod ad oram regii codicis D. Maranius ascriptum legit: . Audiverat itaque jam Basilius, quae decreta a synodo sub Damaso contra Auxentium fuerant, quae [Col. 0144B] proinde ad hunc annum, aut etiam ad sequentem male a nonnullis consignantur, ab aliis vero, quorum ego sententiam amplexus sum, annum 369 optime relata fuere; verum neque ipse, neque Athanasius ejus acta viderant: nam cur alioquin communicatis cum eodem Athanasio consiliis, Damaso scribendum censuisset, ut quos ille pro auctoritate sua missurus erat legatos ad Orientales visitandos, secum haberent, quaecumque post Ariminense concilium gesta fuerant, ad eorum, quae per vim illic acta fuerant, dissolutionem? Cur praeterea Athanasius, si ejus ad se synodi acta pervenerant, nedum ea statim misit ad Basilium, sed neque ullam eorum mentionem fecit in litteris ad eum scriptis?

Basilius igitur, postquam rem omnem cum SS. [Col. 0144C] Athanasio et Meletio contulerat, Damaso scripsit, ac Dorotheo diacono perferendam dedit epistolam in recente BB. editione septuagesimam [(e) 1Kb] , quam ii, ut etiam Constantius priorem inter eas censent, quas a Caesariensi episcopo ad eum pontificem datas legimus. Eam vero D. Maranius scriptam putat circa medium hunc annum, cujus rei praeter rationes a docto et solerti viro productas [(f) 1Kb] , non levia apparent indicia, tum ex ipsis ad Damasum, tum ex aliis ad Meletium [(g) 1Kb] litteris. Ejusdem Basilii sententia fuerat, ut ad Damasum scriberetur communi Orientalium nomine; rogaveratque propterea Meletium, ut et litteras ipse exararet, et commentarium dictaret, de quibus, et ad quos Dorotheum verba facere oporteret; praetereaque ut gravior esset illarum auctoritas [Col. 0144D] apud Damasum, eorum omnium, qui sibi communicabant, nomina adjungeret, etiamsi abessent. Ita enim sperabat fore, ut ad communionem Meletio potius quam Paulino concedendam Romanus pontifex facilius permoveretur. An autem Meletius per Dorotheum scripserit, quamquam id asserat Anonymus transfuga, cujus a nobis mentio facta, ac iterum facienda erit, incertum est.

Interim ex hac Basilii epistola observari potest, quae ejus foret de sedis Apostolicae auctoritate, et [Col. 0145A] dignitate sententia. Nam si Damasum rogandum censet, ut legatos in Orientem mitteret, qui vel dissidentes concilient, vel Dei Ecclesias ad amicitiam reducant, vel saltem perturbationis auctores eidem clarius indicent, ita ut vobis manifestum sit, quibuscum communionem deceat habere, Romani pontificis supremam auctoritatem, in ecclesias omnes ubique positas extendi, atque ab ejus judicio sacrae communionis jura pendere, clarissime professus est Caesariensis episcopus. Ne vero suspicio subeat, quin ille sincere haec senserit ut eidem anonymo hariolari placuit, observanda praeterea sunt, quae antea ad Athanasium scripserat [(a) 1Kb] : Nobis autem operae pretium visum est, ad episcopum Romae scribere, ut res nostras invisat, et consilium dare, ut cum illinc communi, ac synodico [Col. 0145B] decreto mitti difficile sit, ipse hoc negotium suo marte aggrediatur, vel ut proprius ad verborum vim alii vertunt, ipse suprema sua auctoritate hoc in negotio utatur. Neque enim necesse est, ut quae Basilius aliis locis scripsit, ac suo tempore referenda a me sunt, huc transferam, quibus ejus de sedis apostolicae auctoritate judicium constat, ac Scripturientis transfugae temeritas deprehenditur, qui Fleurio divini primatus jura ex hisce litteris nobiscum demonstrare aggresso [(b) 1Kb] insultare ausus est. Illud autem Damaso potissime commendatum cupit, ut legati, quos in Orientem missurus erat, secum ferrent quaecumque Ariminense concilium a se dissolutum fuisse demonstrare possent; quod eis oppido adversatur, qui non supremam Romano pontifici, aut parem concilio auctoritatem [Col. 0145C] concedunt, ut optime ante me observavit vir doctissimus P. Josephus Augustinus Orsius, cujus in lectorum gratiam huc verba transferam: Interim autem partibus litigantibus, tot episcoporum in synodum coactorum numerus magnum videri poterat pro Arianorum sententia praejudicium. Itaque ut simpliciores inter Catholicos ab Arianorum fraudibus tuti essent, non iis rationibus muniendi erant, quae ipsos in rerum gestarum examen conjicerent, sed aliquod simplex, et quod esset inter Catholicos pervulgatum statuendum erat, nempe legitimas non esse, et periculo errandi subjacere eas synodos, quae sine consensu Romani pontificis celebrantur, tum etiam nullius esse auctoritatis, nisi a sede apostolica confirmentur. Quare sanctus Basilius Magnus, et si perspectum, et exploratum [Col. 0145D] habebat, ea quae Arimini gesta fuerant, per vim acta fuisse, ac proinde ipsa per se, et ipso jure nulla et irrita esse, ne tamen episcoporum numerus, qui Ariminensi formulae subscripserant, pluribus, ac praesertim simplicioribus inter Catholicos imponeret, scribendum Damaso duxit, petendumque ab eo, quid Romae Ariminensium gestorum dissolutione fecisset. Noverat enim sanctus Doctor, hujus rei ultimum ac peremptorium [Col. 0146A] judicium ad sedem apostolicam pertinere [(c) 1Kb] .

III. Caeterum ut Basilius apostolicam sedem adiret, praeter afflictas res Orientalis Ecclesiae, fecit etiam ingens ejus erga Meletium amor, et studium, cui favebat prae Paulino. Hoc ipse fatetur ad Athanasium scribens [(d) 1Kb] , atque hoc praeterea sibi volunt ea verba, quae recitavimus ex epistola ad Damasum. Antiocheni hujus schismatis historiam texere superfluum existimo, cum ea neminem ecclesiasticarum rerum studiosum lateat. Eusebius Vercellensis, Luciferi, qui Paulinum ordinaverat, consilium haud omnino probans, Antiochia discesserat, in Italiam reversurus, neutri partium, ut Rufinus ait, communionem suam relaxans [(e) 1Kb] , Liberius a Meletio minime alienus visus est; hunc enim expresse, ac nominatim [Col. 0146B] comprehendit inter episcopos, quibus inscripsit celebrem illam epistolam, quam Socrates recitat [(f) 1Kb] a Silvano altero Macedonianorum legato ad Orientales allatam, quod concessae communionis argumentum Basilius censet [(g) 1Kb] . Hinc Basilius ipse, scribens Athanasio, quo eum ad ejusdem Meletii partes pertrahat, ait sententiam hanc unanimibus tuis Occidentalibus placuisse, ut ostendunt litterae per beatum Silvanum nobis allatae [(h) 1Kb] . Damaso vero Eusebii Vercellensis exemplum placuit, ac visum est in re tanti momenti diutius oportere deliberare, causamque propterea inter utramque partem, suspensam tenuit per aliquot annos, optimo sane consilio, ut suo loco dicam.

IV. Praeter haec idem Caesariensis episcopus Athanasio scribit, censere se cum aliis nonnullis, ut [Col. 0146C] episcopo Romano denuntietur perniciosa Marcelli haeresis, requiraturque, ut eam exterminet: Arium quidem, ait ille, sus deque anathemate feriunt. . . Marcello vero, qui impietatem ex diametro oppositam protulit, et in ipsam Divinitatis Unigeniti existentiam impius fuit, nullum videntur intulisse vituperium . . . atque hujus rei argumenta sunt servati apud nos nefariae illius scriptionis libri; sed tamen nusquam eum reprobare visi sunt, idque eo nomine vituperati, quod eum ab initio ex veritatis ignoratione in ecclesiasticam etiam communionem receperint [(i) 1Kb] . De Marcello tamen nulla est in litteris ad Damasum mentio: quamobrem ea quae ad eum pertinent, arcanis mandatis, et commentario rerum per Dorotheum in Urbe agendarum commissa fuisse oportet.

[Col. 0146D] Caeterum nolim ego commemorare ea omnia, quae tum pro Marcello, tum contra Marcellum disputata sunt ante quam Montfauconius in lucem proferret analecta veterum Patrum. Vir enim doctissimus monumentum edidit eruditissima diatriba exornatum [(j) 1Kb] , ac in Veneta conciliorum editione deinde recusum, quo Ancyranum illum episcopum, ac clericos, aliosque catholicos, qui sese colligebant seorsum ab [Col. 0147A] episcopis illis, qui in locum Marcelli suffecti fuerant integra, puraque fide fuisse constat. Alter tamen ex eadem congregatione monachus doctissimus, ac de re ecclesiastica optime meritus, sodali suo nuper opposuit, monumentum illud ad postremos Marcelli annos non pertinere, nulla enim, ut ait ille [(a) 1Kb] , inest temporis nota in Fidei confessione; quae Marcelli ejusque cleri et plebis nomine oblata Athanasio fuit, ut inde constet, fieri non potuisse; quin Marcellus in haeresim relapsus post eam fuerit. At qui sic Basilium defendunt, ut dicant agere illum de haeresi a Marcello iterum propugnata, postquam eam a se alienam solemni hoc testimonio apud Athanasium ejusque synodum declaraverat, effugium quaerunt, quod suis ipse verbis Basilius obstruit. Neque enim [Col. 0147B] ille provocat ad recens aliquod documentum, quo Marcellum in haeresim iterum lapsum probet, sed ad libros diu antea ab eo scriptos eodemque ipso gladio utitur, quo Eusebius, ac caeteri Ariani usi contra illum fuerunt. Deinde Occidentalibus exprobat communionem ecclesiasticam, quam diu antea illi concesserant, ac proinde non aliam profecto, quam quae illi a Sardicensi synodo, ac Julio Romano pontifice pridem decreta fuerat:

Sed, quod rem conficit, ut mihi videtur, ipsa haec fidei confessio, quae Athanasio oblata est, eas prae se fert notas, quibus tuto asseri possit, oblatam illam fuisse aut paulo antea, aut non diu postquam haec Basilius ad Athanasium scriberet. Observandum quippe est nomen Theoduli Oxyrynchi, quod illi [Col. 0147C] subscriptum legitur. Montfauconius, quem alioquin nihil fugit, fatetur nescire se quis ille fuerit. At ego illum ipsum fuisse puto, quem Marcellinus et Faustinus in precum Libello Theodorum Oxyrynchi vocant, tempore Arianorum lapsum, a Georgio Ariano in laicorum numerum redactum, atque iterum ordinatum episcopum, qui denique ad Ecclesiam redux inter caeteros episcopos Egyptios Constantinopolitano concilio subscripsit. Saepe enim Theodorum aut Dorotheum pro Theodulo apud Latinos praesertim usurpatum videas. Nam qui Theodulus apud Athanasium, Theodorethum, et Socratem Trajanopolis scribitur, in Sardicensis concilii ad omnes Ecclesias epistola, et ab Hilario Theodorus dicitur, cujus rei alia praeterea exempla Fabricius attulit [(b) 1Kb] . Haec itaque [Col. 0147D] confessio, cui Theodorus hic, seu Theodulus praesens fuerat, longe diu post Alexandrinum concilium, quo episcopos in persecutione lapsos ad communionem recipiendos esse decretum fuit, oblata videri debet. Neque enim Theodulus inter eos legitur, qui concilio illi adfuerunt: neque credibile est eum adesse potuisse tantae tunc praevaricationis reum. Paulo post hoc Alexandrinum concilium, Athanasius [Col. 0148A] solum vertere a Juliano Augusto coactus est, quamquam autem eo defuncto Alexandriam circa finem anni 364 reversus esset, iterum tamen latitare, et exulare compulsus est post quatuor, aut quinque menses, Valentis edicto [(c) 1Kb] , nec rediit ad suam Ecclesiam ante consulatum Gratiani et Dagalaiphi. Haec constant ex antiqua illa Athanasii vita, quam cl. Maffeius e tenebris erutam primus in lucem protulit [(d) 1Kb] . Cum autem induci non possim ut credam, tum Ancyranos legatos Alexandriam accedere voluisse, tum potuisse Alexandrinum praesulem turbulentis illis temporibus congregare tot episcopos quot actui interfuerunt, reliquum est, ut hoc factum dicamus postremis illis, ac tranquillis annis, quos ille apud Ecclesiam suam traduxit. Tempus vero exacte [Col. 0148B] definire, nihil ad rem interest: nam quod ad nos attinet, perinde est sive confessionem suam Marcellus obtulerit paulo antea, sive non diu postea, cum inde manifestum sit, non potuisse illum in haeresim lapsum dici, cum Basilius ad Athanasium scripsit; si quis tamen conjecturae locus, forte cum Theodorus, sive Theodulus adesset frequenti illi synodo, cujus Athanasius meminit in epistola ad Afros, Ancyranorum legati Alexandriam accesserunt, ac luculentissimam, egregiamque illam fidei confessionem Athanasio, aliisque in synodo congregatis episcopis obtulerunt. Forte etiam Montfauconius, qui eam retulit ad postremos Athanasii menses, propius verum attigit; enim vero, ut ille recte judicat, hoc a Marcello testimonium petere debuit Alexandrinus praesul, [Col. 0148C] ut Basilii, aliorumque cum Basilio sentientium praejudicatae opinioni occurreret. Id enim elucet ex postremo ejusdem confessionis capite, quo legati Ancyrani cleri Athanasium rogant: Ne fidem habeat iis, qui nos insimulant, rescribat autem iis, quos orthodoxos esse noverit, ut si ad eos calumnia adversus nos conflata pervenerit, conspecta hac nostra fidei confessione, malitiam eorum deprehendant, qui temere invidiam nobis movere studuerunt. Cum autem Athanasium mors praepediisset, ne Ancyranorum de fide illius testimonium Basilio communicare posset, factum proinde est, ut huic illud ignotum diu manserit.

Basilius tamen, ante obitum praeconceptam opinionem adversus Marcellum, ejusque Ecclesiam deposuisse [Col. 0148D] visus est, ac Marcellianos ad communionem admisit tamquam eos, qui catholici perpetuo fuissent. Colligi id ego arbitror ex iis, quae ad Eulogium, Alexandrum, et Harpocrationem, aliosque duodecim Egyptios episcopos pro fide sub Valente in Palaestina exsules, et ad Petrum Alexandrinum tunc reducem deinde scripsit. Egyptii illi episcopi in Sacrorum societatem Marcellianos illos receperant, [Col. 0149A] postquam ii productis, ut Epiphanius ait [(a) 1Kb] , communionis cum Athanasio litteris, egregie catholicos sese probaverant. Eo facto Basilius commotus est, tum quod Marcellus, ejusque sectatores vulgo pro haereticis habebantur, tum quod pauci episcopi, caeteris omnibus inconsultis hoc negotium confecissent, quod ne aggredi quidem soli debuissent, eaque de causa scripta ad eos epistola 265 graviter questus est, petiitque, ut quibus illi conditionibus admissi in communionem fuissent, certiorem se facerent. Nondum itaque tunc noverat egregiam illam fidei confessionem, quam Marcelli ipsius nomine Athanasio obtulerant, quaeque effecerat, ut ab Athanasio ipso cum caeteris tunc congregatis episcopis pro catholicis habiti, ac dato testimonio illo, quod Montfauconius [Col. 0149B] edidit, pronuntiati sint. Certo autem aliquo documento minime constat, an exsules episcopi Basilio rescripserint, quidve rescripserint. At gravissima conjectura adducor, ut credam, illos datis ad eum litteris tum sese purgasse, tum Marcellianos ipsos a nota haereseos vindicasse. Nam Basilius Petro Alexandrino hac ipsa de re scribens ep. 266, ab iis in communionem recipiendis minime alienus est, sed hoc optat solum ut illi ita recipiantur, ne ipse ac caeteri sibi consentientes episcopi ad Marcellianos accessisse, sed ipsi potius Marcelliani ab Ecclesia numquam recessisse viderentur, ita ut (Zaccagni [(b) 1Kb] interpretatione utor) malitiosa de haereseos crimine calumnia quaqua versum diffusa per nostram receptionem deleatur, nec amplius nos pudere debeat, quod eorum partes secuti sumus. Si [Col. 0149C] itaque Marcelliani, ut Basilius ait, perpetuo fuerant in Ecclesiae corpore, qui fieri potest, ut Marcellum, quem ii sequebantur, cujusque nomine synaxes suas agebant, cum haec scriberet Basilius ipse, ab Ecclesia abscissum crederet? Videtur itaque rem melius tunc edoctus, a veteri sententia sua recessisse, ac cavere dumtaxat voluisse, ne quid sibi, caeterisque catholicis episcopis, si Marcelli asseclae inexplorato ad communionem admitterentur, ob vulgatam contra eos confirmatamque calumniam, de optima, qua merito fruebatur fama decederet. Quam vero sapiens Basilii consilium fuerit, constat ex Gregorii Nysseni facto, qui ob junctam cum iisdem Marcellianis sacrorum societatem, tum de eorum haeresi, tum de violatis canonibus insimulatus, duplici se apologia purgare [Col. 0149D] debuit, quarum posterior dumtaxat superest in epistola ad Sebastenos, quam Zaccagnius edidit. Ait itaque, quod ad canones attinet, non ipsum se sponte sua rem tantam aggressum fuisse aut inexplorato ac sine necessaria deliberatione quidpiam confecisse, sed orthodoxis in Oriente fratribus, atque comministris, ut istorum hominum negotium tractaretur, hortantibus, et quod a se factum fuerat, comprobantibus, omnia peregisse. Deinde ut omnem de se, suaque religione malam opinionem depelleret, apertissimam fidei professionem jungit.

Hanc Nysseni ad Sebastenos epistolam idem Zaccagnius [Col. 0150A] anno 377 scriptam putat. Hoc profecto nemo saltem negaverit, quin Eusthatio adhuc superstite, ac Petro Basilii fratre, episcopo nondum instituto, scripta fuerit. Sebastenos enim quibus inscripta est, non omnes ejus loci cives, sed eos dumtaxat catholicos clericos intelligere debemus, qui ab Eusthatii cum se is Arianum prodidisset, communione non diu antea se subduxerant, quorum apud Basilium epist. 138 et 237 nuperae editionis mentio est. Quamobrem si Eusthatius e vivis sedeque illa excesserat anno saltem 380, quia Petrus Basilii frater, ac Sebastenus episcopus Constantinopolitano concilio sub anni sequentis initium coacto adfuit, aut illam eodem Basilio, adhuc in vivis agente, aut certe non diu post ejus obitum scriptam fuisse oportet. Ab [Col. 0150B] eorum autem episcoporum numero, quos Gregorius hortatores, ut Marcellianorum negotium tractaret, ac eorum deinde, quae a se gesta, et definita fuerant, comprobatores, ac sui imitatores habuit, non ego quidem Basilium ipsum Gregorii fratrem, ac pene magistrum excludendum puto. Haec vero cum ita sint, facile colligi potest, nullo jure Basilium incusasse Damasum, Romanamque sedem, cur Marcellum nunquam ab Ecclesia ejectum duxerit, edixeritque; fierique praeterea potuisse, ut ingens ejus sanctissimi praesulis pro religione studium nonnihil auxerit amor erga Meletium prorsusque aversus a Paulino animus, cujus idem Marcellus sequebatur partes.



CAPUT VII. 372, DAMASI 7, MODESTO ET ARINTHEO COSS.

I. Dorotheus diaconus Antiochenus Romam accedit cum litteris ad Damasum scriptis ab Orientalibus episcopis, ac rebus confectis in Orientem redit cum Sabino diacono Mediolanensis Ecclesiae, qui Damasi nomine litteras affert ad Athanasium, atque Orientales. II. Sozomenus cum iis confertur, et expenditur. III. Sabinus in Occidentem revertitur cum Basilii litteris ad Damasum, et Occidentales, quae illustrantur, ac suo tempore restituuntur. IV. De l. 3. C. Theod. de Haer. atque ea occasione de Venustianis. Quorum in Praedestinato mentio est.
[Col. 0150C]

I. Dorotheus diaconus cum Athanasii, et Basilii litteris Romanum iter aggressus est circa finem praecedentis [Col. 0150D] anni [(c) 1Kb] , quamobrem vix eo pervenire potuit ante hunc, quem ingredimur. Diximus Basilium tria a Damaso postulavisse: primo, ut visitatores in Orientem mitteret, secundo, ut ii, quos missurus esset pro sua auctoritate legatos, leni ingenio, ac in rebus agendis constantia praediti essent, ac a partium studio alieni, quo nempe facilius Antiochenos omnes ad unum, sicut optabat, Meletium transferrent: tertio, ut secum afferrent, quae decreta fuerant post Ariminense concilium, quo ipsum irritum fuisse declaratum palam constare posset.

Damasus itaque Basilii, ac forte etiam Athanasii [Col. 0151A] consilio obsecutus est, ac Sabinum diaconum Mediolanensis Ecclesiae, deinde vero, ut videtur, Placentinum episcopum ad Orientales misit, eique acta habitae coram se ante biennium synodi, cum litteris tunc ad Illyricos scriptis perferenda dedit. Hinc ea synodus hunc ex Holstenio titulum habet: Exemplum synodi habitae Romae episcoporum 93, ex rescripto imperiali: Damasus, Valerianus, Vitalianus, Aufidius, Pacianus, Victor, Priscus, Innocentius, Abundius, Theodolus, et caeteri, qui ad audiendam Auxentii causam, exponendamque fidem in Urbe Roma convenerunt, episcopis Catholicis per Orientem constitutis in Domino salutem. Ac in fine haec clausula apposita legitur: Ego Sabinus diaconus Mediolanensis de authentico, ex actis scilicet ad Illyrici episcopos antea missis [Col. 0151B] exceptum dedi. Sabinum hunc Mediolanensis Ecclesiae diaconum forte Damasus probe cognitum habuerat occasione synodi contra Auxentium antea convocatae. Huic enim ille adfuisse potuit, vel cum Eusebio Vercellensi, qui Catholicorum Mediolanensis Ecclesiae curam interea agebat, aut cum Victore, quem Placentinae per haec tempora praefuisse, apud Ughellium legimus.

Si itaque Meletii causam excipias, de qua nihil tunc definitum constat, Basilio in caeteris Damasum obsecundasse vides: Nam et legatum ad Orientales, et acta habitae a se synodi misit, quibus Ariminense concilium eversum prorsus, abrogatumque a se fuisse constare posset, atque haec praeterea cum praestitit, ea sua auctoritate praestitit, ut idem Basilius fieri [Col. 0151C] oportere monuerat. Hinc eos probare non possum, qui putant Dorotheum Romam advenisse sub finem praecedentis anni, cumque ea synodus, qua Auxentius damnatus est, vel adhuc congregata foret, vel paulo ante, quam eo adveniret, dissoluta esset, ipsum deinde rebus celeriter confectis iterum discessisse cum Sabino, qui circa Pascha hujus anni litteras Athanasio Alexandriae reddidit. Quidquid enim sit de tempore, quo diaconus ille Romam venit, atque inde abiit cum Sabino, quod bene constitutum puto, si synodus aliqua tunc Romae habebatur, quae causa est cur Damasus non litteras ad Orientales ex hac ipsa synodo, sed exemplum tantummodo litterarum ad Illyricos antea scriptarum Sabino perferendum dederit? an Sozomeno forte, ac Theodoreto [Col. 0151D] Occidentalium magis, quam Orientalium res cognitae fuere, ut synodicam quidem legerent, quae ad Illyricos scripta est, quae vero eodem tempore ad Orientales allata asseritur, clam illos fuerit? At inquiunt, Sabinus diaconus per Illyricum iter fecisse debuit, siquidem litteras ab eorum locorum episcopis Basilio reddidit, qui propterea illis privatim se rescripsisse ait [(a) 1Kb] : quam vero aliam ob causam ad eas regiones penetrasse potuit, quam ut synodicam illam Romani concilii epistolam primo ad illos ferret, tum [Col. 0152A] deinde in Orientem ad Athanasium, et Basilium? Ego vero non facile admiserim, eum diaconum iter suum per Illyricum instituisse: nam primo terrestri via euntibus, ab Arianis, a quibus pro majori parte Ecclesiae occupabantur, timendum erat: deinde si pedibus cum Dorotheo iter fecerat, cur non recta ad Basilium, et Caesaream, quae prima longae viae, et laboris quies fuerat, sed ad Athanasium, divertit et Alexandriam? Nec aliud suadet Basilius, cum acceptas ab Illyricis episcopis litteras memorat: nam qui illi sint clare colligimus ex subsequenti epistola 91, in qua mentio injicitur unius Valeriani Aquileiensis, quem idem Basilius locorum proximitate deceptus Illyricorum episcopum vocat. Fieri itaque facile potuit, ut Sabinus iturus in Orientem ex Damasi mandato [Col. 0152B] Aquileiam accesserit ad Valerianum ipsum, qui secundus ab eodem Damaso in synodicae, quae ad Orientales ferebatur, epistolae exemplo inscriptus erat, ac magnae praeterea in Occidente urbis Ecclesiae praeerat, aut aliquam aliam ob causam; at inde ex aliquo Dalmatiae aut Istriae portu facile etiam solvere Alexandriam potuit, neque opus est, ut ob hanc causam prima sub Damaso synodus, cujus haec epistola superest, ab anno, cui eam illigavimus, removeatur.

Sabinus itaque cum Dorotheo diacono Alexandriam appulit, primis hujus anni mensibus [(b) 1Kb] , litterasque a Damaso attulit Athanasio, a quo etiam missae ad Basilium sunt, quae ad eum pertinebant, Synodica scilicet Romani concilii, quae ab eo Occidentalium [Col. 0152C] dicitur, ac quorumdam praeterea ex Gallia episcoporum, ac Valeriani Aquileiensis epistolas. An Damasus praeter synodicam illam, alias adjunxerit ad eumdem Basilium litteras privatim scriptas, asserere non ausim: cur enim non eas ille recensuisset inter caeteras, quas se accepisse ait ejus generis epistolas [(c) 1Kb] cum Romanus episcopus primo loco collocari, ac memorari debuisset? Aliud vero videtur mihi statuendum cum Athanasio, sive quia Sabinus dimitti ad eum non debuit sine litteris, sive quia Damaso cognitus ac familiaris fuisse videtur, sive quod scriptis ad Damasum a Basilio litteris, quas expendimus, suas alter rogatus adjunxerat, sive denique quia vix fieri potest, quin aliquod etiam missum eidem fuerit ad res, quae tunc agebantur, [Col. 0152D] necessarium commonitorium. Hinc substitit Mediolanensis hic diaconus aliquo temporis spatio apud Athanasium, tum deinde Caesaream accessit ad Basilium, qui propterea solatium aliquod cepisse ait ex Occidentalium litteris, velut quae rectae eorum fidei, et invictae in ea retinenda concordiae argumentum essent, additque solatium illud auctum deinde Sabini diaconi adventu [(d) 1Kb] .

II. Ad has autem synodicas litteras Illyricis primum, tum deinde Orientalibus inscriptas, et transmissas, [Col. 0153A] aperte, ni fallor, Sozomenus respicit, cum ait, controversiam illam, quae jam pridem agitabatur, Utrum Spiritus sanctus Patri et Filio consubstantialis censendus esset, judicio Romanae Ecclesiae terminatam, ac definitam quievisse, statim ac Romanus episcopus de ea certior factus scripsit ad Ecclesias Orientis litteras, ut una cum sacerdotibus et episcopis Occidentalibus Trinitatem, et consubstantialem esse, et gloria aequalem existimarent [(a) 1Kb] . Quod profecto gravissimum est supremi, ac irreformabilis Romanorum pontificum in causis fidei defluiendis judicii argumentum [(b) 1Kb] . Sunt qui hoc factum Liberio attribuunt, eo quod sequenti deinde capite ejus obitum, ac Damasi electionem Sozomenus narret: at in Sozomeno frustra saepe rerum, ac temporis ordinem [Col. 0153B] quaeras, quem in hoc praecipue loco inversum fuisse apertissime constat: quaestio enim de divinitate sancti Spiritus ante duodecim circiter annos agitari coeperat: at cum Macedoniani ab Arianis, et Valente vexati Catholicis in speciem sese adjunxissent, haeresis illa tunc delitescere potius in tenebris, quam extingui visa est. Hinc factum, ut Liberius a tribus illis Lampsacenae synodi legatis minime petierit, ut divinitatem sancti Spiritus aperte profiterentur, sed fide tantum Nicaena contentus fuit. Tunc itaque caput attollere rursus coepit, postquam res pene compositas in Thianensi synodo triginta quatuor episcopi a reliquis secessione facta perturbassent [(c) 1Kb] , opus namque fuit, ut iterum serpentem, ac palam prodeuntem haeresim Damasus judicio suo [Col. 0153C] proscriberet, cui proinde attribui debet, quod Sozomenus ad Liberii tempora, praepostere, ut Constantius ait, retulisse videtur. Id vero, quam certum sit, facile deprehendet, qui Damasi litteras cum iis conferat, quae tum Sozomenus scribit, tum praeterea Valentinianus imperator ad Asianos episcopos, ac Basilius ad Occidentales respondit post illas a Sabino acceptas. Id enim, quod Sozomenus a Romano episcopo ad Orientis Ecclesias tunc scriptum fuisse indicat, in hisce Damasi litteris non obscure legitur. Siquidem postquam hic pontifex Nicaena synodo definitum fuisse dixerat, Patrem, Filium, Spiritumque sanctum, unius Deitatis, unius virtutis, unius figurae, unius credi oportere substantiae; tum haec addit: Concinat ergo cum omnibus Dei sacerdotibus, [Col. 0153D] et vestrae sententia Charitatis: in qua vos fixos, atque firmatos, ut bene credimus, ita etiam nos vobiscum recte sentire, debetis reciprocis Sanctitatis vestrae litteris approbare. Hinc Valentinianus Romanam hanc synodum sequi se professus ad Asianos ait: Nos vero perinde sentimus ac synodi, tum quae Romae, tum quae in Galliis recenter factae sunt, unam eamdemque substantiam Patris, et Filii, et Spiritus sancti in tribus esse personis; ac Illyricanae synodi episcopi anathema iis dicunt, qui non sentiunt, ac praedicant, consubstantialem esse Trinitatem.

[Col. 0154A] III. Sed ut in viam revertar, Basilius acceptis litteris, rescribendum censuit triplici epistola [(d) 1Kb] , quarum prima Sanctissimis fratribus Occidentalibus episcopis, altera Valeriano Aquileiensi, tertia vero ad Italos et Gallos inscripta est. At quae Occidentalibus inscribitur, ac privato Basilii nomine exarata est, ad Italos et Gallos, quae vero ad Italos et Gallos titulum habet, communique aliorum Orientalium nomine scripta est ad Occidentales, et Damasum pertinet, erroreque factum, ut secus ac oportebat incriberentur [(e) 1Kb] . Omnes Sabino, cujus etiam in iis mentio est, tunc in Occidentem reversuro traditae sunt, ut redderentur. Utraque illa Romanae ejus synodi definitionesque, scriptamque ab ea epistolam laudat, et complectitur: at Basilius, cum Italis et Gallis [Col. 0154B] scribit, eorum preces opemque desiderat, ut apud Orientales quoque libere proferri possit bona illa Patrum promulgatio, infamem Arii haeresim evertens, Ecclesias vero in sana doctrina aedificans, in qua Filium Patri consubstantialem confitemur, atque Spiritus sanctus pari honore simul et numeratur, et adoratur: ut quam vobis Dominus dedit pro veritate libertatem, et in divinae salutarisque Trinitatis confessione gloriationem, hanc, et nobis per vestras preces, opemque vestram largiatur. Cum vero Occidentales, Damasum, scilicet caeterosque sub eo collectos episcopos alloquitur communi nomine, ejus operam atque auctoritatem postulat, atque optat, ut non unus, aut alter, ut antea, sed plures ex episcoporum coetu, ac nulla interposita mora in Orientem [Col. 0154C] legatos mittat, quia celeritate opus est ad eos, qui supersunt servandos, et plurium Fratrum praesentia, ut synodi numerum expleant, ut non solum ex eorum, qui eos miserint gravitate et majestate, sed etiam ex suo ipsorum numero pondus et auctoritatem ad res emendandas habeant, qui et fidem a Patribus nostris in Nicaena conscriptam instaurent, et haeresim proscribant, et Ecclesiis loquantur pacifica, eos qui idem sentiunt, ad concordiam adducentes; quae postrema ad Meletii causam, et Antiochenos pertinent, quam rursus Damaso Basilius, quamquam subobscure, commendatam cupit: tum his tandem verbis epistolae finem imponit: Revera enim laude dignum est, quod a Domino pietati vestrae datum est, adulterinum quidem a probo, ac puro discernere, Patrum vero fidem sine ulla dissimulatione [Col. 0154D] praedicare, quam quidem et nos suscepimus, agnovimusque apostolicis notis signatam, eique ut caeteris omnibus, quae in synodico scripto, canonice ac legitime statuta sunt, assentimur. Quibus Basilii verbis accurate perpensis vir clarissimus Joseph Augustinus Orsi recte iterum conficit, ex Basilii sententia supremum, ac irreformabile Romani pontificis esse judicium. Nam si ille, ubi epistola synodi Romanae Ariminensem irritantis reddita est, eam statim suscepit, eique incunctanter assensus est, nullas censuit Ariminense concilium habere vires posse, Romano [Col. 0155A] pontifice decernente, ac synodice, canonice, et legitime judicante [(a) 1Kb] . Si quis autem has Basilii litteras cum iis conferat, quas Athanasius ad Afros et ad Epictetum dedit, facile conjiciet, eas omnes, uno eodemque pene tempore scriptas, post acceptam scilicetallatam a Sabino, Damasi, caeterorumque, qui ad ejus concilium convenerant, episcoporum epistolam. Hinc uterque frequentiam illius concilii laudat, observatamque fidei catholicae, Occidentalium consensu concordiam Damaso gratulatur, quamquam praeterea Athanasius scripserit, mirari se cur Auxentius damnatus jam, dejectusque, ac tot sceleribus obnoxius, Mediolanensi Ecclesiae, ut vidimus, incubare pergeret, ea scilicet de re a Sabino ejusdem Ecclesiae diacono tunc certior factus.

[Col. 0155B] Quo anno scripta haec altera ad Damasum epistola fuerit, ex duabus notis facile cognoscitur: altera, quod Meletii Antiocheni, altera, quod Anthimi Thianensis nomen praefert: alter enim nondum pulsus a sede Antiochena fuerat, quod hoc anno accidit, postquam Valens Antiochiam accessit: alteri autem nulla adhuc cum Basilio simultas intercesserat ob Cappadociam in duas provincias divisam, quod hoc ipso pariter anno factum, quamquam serius fortasse ac nonnulli putant. Itaque Sabinus hoc eodem tempore ad Damasum rediit cum hisce litteris, a Basilio Orientalium aliorum nomine scriptis, eique, quo loco res essent tum Orientalis universae, tum Antiochenae Ecclesiae, exposuit. Baronius itaque lapsus est, cum illas ab eodem Basilio ad Damasum litteras hoc anno [Col. 0155C] scriptas putat, quae Maritimis episcopis inscriptae sunt, easque Petrum Basilii fratrem Romam attulisse censet. Nam si quis eas attente legat, facile dijudicabit missas esse ad episcopos alicujus provinciae non procul a Basilio positae, qui sese a fraterna illius communione sejunxerant calumniis haereticorum inducti, quosve sibi reconciliare pro eximia sua charitate hic optat. Nuperus editor ejus epistolarum, post accuratos alios criticos, Maritimos illos fuisse putat aliquos Ponticae dioecesis episcopos [(b) 1Kb] , cui ego facile assentior, quia cum iis ita Basilius agit, ut et suam erga illos singularem charitatem ostendat, et quamdam etiam suae adversus illos potestatis, et dignitatis rationem habeat; quae profecto scribendi ratio episcopum, qui Damasum alloquitur, minime decuisset.

[Col. 0155D] IV. Valentinianus hoc anno legem dedit inscriptam Ampelio P. U. contra Manichaeos [(c) 1Kb] . Baronius huic legi causam dedisse censet factiones, ac turbas, quae ab hac colluvie saepe excitatae Urbem ipsam vexabant, easque ab Augustino pluribus in locis descriptas [Col. 0156A] recitat. Hoc Baronii dictum Gotofredus, ac Pagius minime probant, quamquam nulla solida ratione. Nam quod aiunt illi, ea quae de moribus Manichaeorum Augustinus narrat longe post datam eam legem, nihil commune cum ipsa habere, falsum profecto est. Augustinus enim quae narrat, non ea narrat se veluti praesente facta, sed longe antea quam Romam ipse accederet. An vero domesticae illae seditiones, a quibus Urbis quies detrimentum capere poterat, quae diu antea ac saepe excitatae fuerant nihil ad imperatorem, nihil ad Urbis praefectum pertinere posse videbantur, ut iis aliquando occurreretur? Quid vero praeterea, si dicamus legem illam latam fuisse suadente Damaso, ut Siricio suadente Gotofredus latam contra eosdem Manichaeos censet legem 20, [Col. 0156B] eod. tit. Cur itaque hanc ego Damaso attribuam, causam accipe. Praedestinatus asserit Damasum damnasse Paternianos haereticos in scelere detectos, atque id Valentiniano Majori denuntiasse, ejus haec verba referens: Scire volumus pietatem vestram, Venustianos in scelere turpissimo detectos ab apostolica sede esse damnatos [(d) 1Kb] . Dehinc addit contra eos legem postea prodiisse, ut ubicumque essent reperti, vindice gladio plecterentur, quod statuitur in eadem lege 3, de Haeret.: Venustianos, dictos etiam Paternianos ex Augustino constat, at nullus, quod ego sciam, exposuit cur utrumque hoc nomen illis inditum fuerit. Nam quod Daneus Calvinianus inquit, Paternianos a Paterno dictos, cum nos ejus hominis, patriam, aetatem, atque alia, quae ad eam rem pertinent, ignorare [Col. 0156C] patiatur, nauci est, ut hoc etiam quod Venustianos a Venere derivatos velit [(e) 1Kb] . Quod ad rem attinet, aliquam ex Manichaeorum faece sectam Venustianos fuisse oportet, tum quod inferiores corporis partes a diabolo factas crederent, tum quod impurissime viverent, quae sunt manifesta Manichaeismi argumenta. Hoc liquet ex Augustino [(f) 1Kb] , qui haec Juliano respondit: Sed Paterniani, inquis [(g) 1Kb] iidemque Venustiani haeretici similes Manichaeis, dicunt a lumbis usque ad pedes, diabolum fecisse corpus hominis, superiores vero partes Deum, velut supra basim aliquam collocasse, adduntque nihil ab hominis studio requiri, quam ut anima, quam in stomacho, et capite habitare dicunt, munda servetur, pubem vere, si omnium flagitiorum sordibus obliniatur; aiunt ad suam non pertinere curam. . . . [Col. 0156D] quod ego in libro meo posui, longe distat ab istis Paternianis, seu Venustianis. Ego secundum catholicam fidem, totum hominem totam scilicet animam, totumque corpus Deo summo, et vero tribuo Creatori; diabolum, autem dico, humanam, vel aliquid ejus non creasse, sed [Col. 0157A] vitiasse naturam. . . . quod si parum est, ecce damno et anathematizo ea quae Paternianos et Venustianos sentire dixisti, addo etiam Manichaeos. Venustianos itaque a Damaso damnatos Valentinianus coercuit, lege generali lata contra Manichaeos, quorum appellatio omnes ex infecta radice pestiferos surculos complectebatur. Hinc Gotfridus Viterbiensis [(a) 1Kb] hunc pontificem Manichaeos detestatum scripsit. Damasi exemplum deinde secuti Siricius, ac Leo Magnus, tum ipsi per se, tum per imperatores hoc infamiae genus, nedum ab Ecclesiae, verum etiam a Reipublicae corpore ejecerunt.



CAPUT VIII. 373, DAMASI 8, VALENTINIANUS AUG. IV ET VALENS AUG. IV COSS.

I. Damasus litteras a Sabino allatas ad Basilium remitti curat per Evagrium Antiochenum, atque alias juxta praescriptam Romae formulam scribi: quo anno Evagrius in Orientem redierit. II. Cur Basilii litterae Damaso non placuerint, quidve in illis desiderasse videatur? III. Quae ejusdem Basilii, quae Eusebii Samosateni, qui consultus a Basilio fuerat, de rebus ab Evagrio tunc postulatis, sententia fuerit? IV. De Athanasii obitu, Petri Alexandrini electione, ejusque ad Urbem fuga.
[Col. 0157B]

I. Litterae quas a Basilio communi Orientalium nomine scriptas, Sabinus in Occidentem retulerat, Damaso non placuerunt. Id constat ex Basilii ipsius epistola ad Eusebium Samosatenum hoc anno data, [Col. 0157C] quae sic ait: Presbyter Evagrius Pompeiani Antiochensis filius, qui quondam in Occidentem cum beato Eusebio profectus fuerat, Roma nunc venit, petens a nobis epistolam, ad verbum ipsa illa, quae ab eis scripta sunt continentem (nostra autem nobis retro retulit, ut viris illis accuratioribus non placentia) et legationem aliquam per viros praestantes celeriter mitti, ut speciosam illi occasionem habeant nos invisendi [(b) 1Kb] . Sunt qui ex hoc loco arguunt, Evagrium invisisse Basilium, cum ab Occidente redux, et Hieronymo comes, per Cappadociam peregrinaretur, atque antequam Antiochiam, unde cum Eusebio Vercellensi discesserat, iterum se redderet. At haec opinio vix probari potest. Nam si Evagrius retro tulit, ac Basilio reddidit, quae ille per Sabinum Romam scripta miserat, si Sabinus [Col. 0157D] anno elapso jam provecto ad Damasum rediturus ex Oriente vix solverat, fieri non potest, ut tunc primum Roma venisse dicatur, hoc scilicet anno, quo a Basilio visus est. Siquidem Hieronymus, cui comes fuisse creditur, ante Rufinum, ut ipse probat eidem Rufino scribens [(c) 1Kb] , Rufinus autem in Orientem anno 371 profectus fuerat [(d) 1Kb] , atque insequenti Alexandriam appulerat. Me non latet Syriam, extremum [Col. 0158A] fuisse Hieronymianae peregrinationis terminum: siquidem ait hic in epistola illa ad Rufinum, in incerto peregrinationis erranti, cum Thracia, Pontus, Bithynia, totumque Galatiae, et Cappadociae iter, et fervido Cilicum terra fregisset aestu, Syria velut fidissimus naufrago portus occurrit [(e) 1Kb] . At si ille, anno 370 aut altero, in Orientem abiit, quod huic toto itineri conficiendo tempus attribuemus? An vero sub anni 371 finem, aut altero saltem, Antiochiam venire non potuit? At Evagrius in ea urbe agebat, antequam Hieronymus ad solitudinem suam secederet. Hinc Florentio monacho scribit ipse de se, magistrum pueri tui, de quo dignatus es scribere, saepe Evagrius presbyter, dum adhuc Antiochiae essem, me praesente corripuit [(f) 1Kb] . Observandum [Col. 0158B] vero praeterea est, epistolam illam omnino scriptam, antequam Rufinus Alexandriam accederet, ut ex ejus tantum lectione aperte constat. Si vero Melania, cui Rufinus Spiritualis viae comes aderat, sex dumtaxat menses in Aegypto mansit [(g) 1Kb] . Si praeterea eos partim transegit sub Athanasio, a quo celebri ovina pelle donata est [(h) 1Kb] , partim sub initio Petri, Athanasii successoris, motaeque ab Arianis persecutionis, cujus illa pars fuit [(i) 1Kb] , Aegypti monasteria circuire non potuit, nisi uno, aut altero tantum ejusdem persecutionis mense, eoque elapso Hierosolymam versus solvisse debuit: at cum Hieronymus solitudine sua jam frueretur, ut ex ejus ad Rufinum epistola constat [(j) 1Kb] , quo pacto Cappadociam tunc temporis peragrasse cum Evagrio potuit, qui [Col. 0158C] fieri deinde potest, ut Evagrius, qui Antiochiae jam sedem collocaverat, atque hospitem Hieronymum aliquot saltem menses retinuerat, antequam ad cremum secessisset, Roma tunc venisse dicatur, cum ad Basilium accessit hoc scilicet anno? Certum itaque, ni fallor, ratumque est, Evagrium hoc iter ad Basilium instituisse, uno tantum jusso, mandatoque Damasi. Basilius autem, cum eum Roma tunc venientem scripsit, aut ignorans scripsit, aut Romae nomine, Damasum Romanum episcopum, a quo missus ille fuerat, intellexit, aut , idem valet, ac particula , ut saepe solet, ac rectus hoc loco, consequensque orationis ordo postulare videtur: Evagrius enim jam diu antea sedem Antiochiae constituerat, amicorum litteras ab Occidente accipiens ac vicissim distribuens.

[Col. 0158D] II. Sed ut in viam redeam, cur Damasus legationem ex praestantibus dignitate viris compositam postulaverit, ratio minime obscura est: ita enim major apud omnes futura erat rerum agendarum auctoritas, praetereaque recens erat exemplum Lampsacenae synodi, quae praecipuos episcopos ad Liberium legatos miserat. Cum autem optaret ille, ut ea celeriter mitteretur, [Col. 0159A] hinc ejus deprehenditur erga catholicam religionem, atque unitatem studium, eique propterea non rem ipsam a Basilio propositam, sed modum forte, quo eam confici oportere censuerat, displicuisse. Hinc Evagrius, cui Antiochiae commoranti, ac familiari suo, Damasus ipse agendarum et scribendarum rerum commonitorium miserat, Basilium petiit, ut aliae litterae componerentur id continentes, quod dictaverat idem Romanus pontifex. At quid hoc erat, quod Damaso displicuit, quid optavit ille, ut in aliis litteris exprimeretur? Mihi quidem, si divinare licet, videtur Damaso non placuisse nimium erga Meletium studium, quod Basilius Athanasio, itidemque Dorotheo, tum Sabino ipsi in Occidentem redeunti aperte explicuerat. Videbat enim tantam [Col. 0159B] esse viri hujus dignitatem, atque auctoritatem, ut nisi tantisper a sententia jam praejudicata decederet, iis quae forte pro restituenda Antiochenae Ecclesiae unitate, ac tranquillitate meditatus ipse fuerat, impedimento esse posset; ideoque optabat, ut litteras iterum scriberet continentes, quod ipse praescripserat, id nempe, quod ad eum finem facilius assequendum, aptum esse intellexerat; et ut cum iisdem litteris viri mitterentur dignitate praecipui. Hoc, ni fallor, non obscure colligitur ex iis, quae Evagrius ad Basilium scripsit, postquam ab eo discesserat, atque Antiochiam reversus fuerat. Primo enim pacem, atque unitatem impense laudat, ac schismata et divisiones vituperat: deinde Basilium hortatur, ut eas ab Ecclesia Antiochena amoveat, pacemque inter [Col. 0159C] orthodoxos conciliet, ut qui maxime idoneus sit ad id praestandum. Quia vero aliqua pacis ineundae ratio proposita forte ab Evagrio fuerat, quam neque Basilius pro suo in Meletium studio, neque Meletius pro sua dignitate admittere posse existimabant, respondet ea de re se Meletio scripturum, deinde haec addit: Nihil tamen exspecto ex litteris alicujus momenti eventurum, tum viri (Meletii) accuratam agendi rationem considerans, tum ipsam litterarum naturam: quia non solet idoneus esse ad clare persuadendum sermo transmissus. Nam multa opus est dicere, ac multa vicissim audire, et quae objiciuntur solvenda; et inferenda quae suffulciunt; quorum nihil potest litterarum sermo iners, et inanimis in charta projectus. Verum tamen quod jam dixi, scribere non gravabor [(a) 1Kb] . Agebatur itaque [Col. 0159D] de re aliqua permolesta Meletio, et quae aegre illi, ac multo cum labore suaderi vix posset. Quia vero Evagrius minime ignorabat, Basilium non bene affectum erga Paulinum, in quem Damasus propendebat, hocque illi forte exprobraverat, veluti futuro pacis sequestro minime congruum subjicit ille: Scias autem frater vere religiosissime, et nobis desideratissime, nullam mihi cum quoquam, Dei gratia, privatam esse contentionem, neque enim memini me curiose inquirere crimina, quibus quisque obnoxius est, aut dicitur: quare sic vos attendere sententiae meae convenit, ut hominis, qui nihil ex propensione facere possit, neque [Col. 0160A] accusationibus in quemquam praeoccupatus sit. Interea hinc inferri potest, Damasum communionem suam minime concessisse tum Meletio, tum Paulino ad hoc usque tempus, sed rem integram servare voluisse, ne unam ex Antiochenae Ecclesiae partibus praeferens, alteram offenderet, atque ita spem omnem reconciliationis excluderet: neque enim credibile est, Evagrium rem tantam sine Damasi jussu, arcanoque mandato aggredi voluisse. Accedit quod Evagrius ipse, qui Basilio praesenti antea promiserat, communicaturum se cum Meletii partibus orthodoxis, statim ac Antiochiam rediit, promissis minime stetit; an vero promisisset se communicaturum cum Meletio, si Damasus cum Paulino jam antea cummunicasset?

[Col. 0160B] III. Causa itaque, cur Damaso non placuerant Basilii litterae per Sabinum redditae, et cur ille iteratam honestiorem legationem peteret, non alia fuisse videtur, quam ardens ipsius desiderium reconciliandi Antiochenae Ecclesiae orthodoxos, atque ideo Basilium abducendi ab omni studio partium, ut eo adjutore potius quam adversario uteretur: atque eum in finem Evagrium ad eum misit, quo ejus animum pertentaret. Basilius tamen Evagrio ipsi tunc responsum distulit, ut prius Eusebium Samosatenum praesens consuleret, quod deinde quominus faceret, longa infirmitate detentus, ea ipsa quam initio memoravi, epistola quaerit, quid de rebus ab eo presbytero propositis, constituendum censeat.

Eusebius ex parte saltem Evagrii consilium probasse [Col. 0160C] visus est. Scribit enim Basilius Meletio tunc exsuli se accepisse litteras ab episcopo Samosateno, quae praecipiunt, ut rursus scribatur ad Occidentales de rebus quibusdam ecclesiasticis, ac velle illum praeterea, ut a se epistola efformetur ab omnibus deinde communicatoribus subscribenda. At hanc a se curam deprecatur, et in Meletium ipsum rejicit, cui propterea commentarium eorum, quae Eusebius scribenda censuerat, per sanctissimum alterum Antiochenae Ecclesiae ex Meletii partibus presbyterum mittit. Caeterum spondet sese et subscripturum, et curaturum, ut a reliquis epistola subscriberetur, ut ille qui iturus esset in Occidentem, cum omnium subscriptionibus proficiscatur [(b) 1Kb] . Haec eadem repetit in alia ad eumdem Meletium epistola scripta, postquam [Col. 0160D] certior effectus fuerat eumdem sanctissimum apud illum versari [(c) 1Kb] . Dum vero de legatione hac mittenda Basilius, Eusebius ac Meletius deliberant, totus effluxit annus, nullusque Romam est missus. Hinc Basilius ipse Eusebio legationem iterum urgenti scribit. Mittere autem in Occidentem, ait ille, mihi prorsus impossibile est, neminem habenti idoneum ad hoc ministerium. Quod si quis ex fratribus, qui apud vos sunt, Ecclesiarum causa laborem suscipere volet, is scit proculdubio, ad quos profecturus sit, et ad quem finem, et quorum sit litteris communiendus, et qualibus. Ego enim conjectis in Orbem [Col. 0161A] oculis, mecum video neminem [(a) 1Kb] . Quae profecto omnino probant, nullam hoc anno ad Damasum ab Orientalibus, quamquam caeteroquin pararetur, legationem missam [(b) 1Kb] .

IV. Athanasius episcopus Alexandrinus ad superos migravit consulatu Valentiniani et Valentis IV, Pachom. VIII, die scilicet 3 Maii 373. Diu disputatum est a viris doctis de anno ejus emortuali, at postquam cl. Maffeius edidit vetus illud, ac pene synchronum monumentum, quod totam fere Athanasii vitam compendio narrat, eoque beneficio praeter alia plura eruditos sibi devinxit, causa confecta est [(c) 1Kb] . Athanasio successit Petrus magno Ecclesiae plausu, qui Damaso statim pro recepto more et ordinationem suam, et calamitatem denuntiavit, quam Palladius praefectus [Col. 0161B] ethnicus homo, Christiano populo intulerat. Damasus vicissim consuetas communionis, ac praeterea consolationis litteras misit per diaconum quemdam urbis Romae cujus nomen Petrus Alexandrinus tacet, quamquam profecto dignissimum, quod ad posteros transmitteretur. Scribit enim Alexandrinus praesul in encyclicis litteris, quas Theodoretus recitat [(d) 1Kb] , beatum illum diaconum vinctis post terga manibus ductum a carnificibus, non secus ac insignem quemdam maleficum, homicidarum tormentis cruciatum, lapidibus, ac plumbatis cervice diu verberata, navigium cum permultis aliis confessoribus conscendere jussum, divinae crucis signo consignata fronte omni cura, ac solatio destitutum, ad metalla datum fuisse. Huic vero dirae persecutioni a Palladio excitatae contra [Col. 0161C] Alexandrinam Ecclesiam, cumulus accessit ab Arianis. Euzoius enim Arianus Antiochiae pseudoepiscopus, ac magnus sacrarum comes a Valente missi post auditam Athanasii mortem, ut Lucio Ecclesias traderent, Petrum Alexandrinum carceri manciparunt, a quo tamen elapsus, conscensa navi ad episcopum urbis Romae se contulit [(e) 1Kb] . Valesius, ac Pagius inter ordinationem Petri, ejusque fugam, satis longum temporis spatium intercessisse putant [(f) 1Kb] , ut vix fieri possit eum ad Urbem hoc eodem anno venire potuisse: Tillemontius observat hanc Valesii opinionem antiquorum testimonio destitui: at ego addo nulla etiam probabili ratione fulciri. Trimestri enim spatio haec omnia confici nullo negotio potuerunt ac quarto, aut quinto ab Ethnicorum atque Arianorum [Col. 0161D] persecutione mense, Septembri nempe, aut Octobri conscensa navi Romam Petrus appellere. Sub prima itaque persecutione, quae a Palladio ethnico homine excitata est, Petrus minime cessit, neque Ecclesiam deseruit. At postquam Euzoius cum magno sacrarum [Col. 0162A] largitionum comite Lucium in throno collocarunt, tunc ille exemplo Athanasii ad apostolicam sedem perfugium cepit: quamobrem Bonifacius illum merito inter eos numerat, qui praesidio appellationis ad Romanum pontificem usi sunt, ut jus suum sartum, tectumque servarent [(g) 1Kb] . Hinc synodicus Catalogus latronem Lucium a Damaso anathemate notatum scribit in synodo, de qua mox dicam.

Caeterum qua Damasus charitate Petrum exceperit, ac detinuerit apud se, cum caetera nobis documenta desint, conjicere ex his facile possumus, quae Nazianzenus scribit: Petrus pro cadaveribus cruentas vestes Ecclesiae Romanae protulit, ut auxilium nancisceretur, quemadmodum etiam nactum esse scimus. Fit enim saepe, ut qui opibus, et potentia praecellit, ad [Col. 0162B] infirmi, afflictique miseriam sublevandum maxime inflectatur, ac spontaneae benevolentiae affectu, ad eum, qui dignitate imminutus est, se adjungat [(h) 1Kb] .



CAPUT IX. 374, DAMASI, 9, GRATIANO AUG. III ET FL. EQUITIO COSS.

I. Basilius, caeterique Orientales episcopi ad Damasum mittunt Dorotheum presbyterum Antiochenum cum litteris, quae afferuntur, et illustrantur. II. Synodus a Damaso coacta, ejusque ad Orientales litterae per Dorotheum reducem allatae, quae illustrantur. III. Hujus synodi annus statuitur. IV. Lex 20 C. Theod. lib. XI tit. 36 expenditur. V. Simplicius Urbis vicarius, cui lex inscripta: Theophanes explicatur de Sabbatianis agens, libellus Faustini, et Marcellini iterum excutitur.
[Col. 0162C]

I. Cum itaque Eusebii Samosateni, ac Meletii auctoritas Basilium permovisset, ut Evagrii Antiocheni consilio cederet, ac ut iterum mitterentur ad Occidentales, qui litteras ferrent, ac Orientalis Ecclesiae calamitates viva voce describerent, Dorotheus presbyter Antiochenus, Orientalium eorumdem nomine Romanum iter aggressus est [(i) 1Kb] . Hoc constat ex epistola Basilii 242 et 243 [(j) 1Kb] , quarum prior Occidentalibus, sub qua potissimum voce Romanum pontificem designatum scimus, altera vero Italis, et Gallis episcopis inscripta est. Nam cum Evagrii sententia fuisset ut plures, iique praestantes dignitate viri Romam ablegarentur, neque hoc Basilius, ejusque [Col. 0162D] partium sanctissimi episcopi ignorarent, causam quominus id fecissent, gravissimam allegant his verbis: His de causis plures ex nobis oportebat ad vestram dignitatem accurrere, et unumquemque rerum suarum narratorem fieri: nunc vero hoc ipsum vobis indicio sit [Col. 0163A] illius, in qua degimus afflictionis, quod nec facultas quidem nobis est itineris suscipiendi. Etenim si quis vel brevissimo tempore abfuerit, traditos relinquet populos insidiantibus [(a) 1Kb] . An vero manifestior esse potest ad hoc Evagrii consilium allusio? Cum vero Evagrius Basilium de hac mittenda legatione monuisset anno elapso, an litteras has, quae eo respiciunt, differemus ad annum 376, ut nuper viro alicui docto visum fuit. Postquam igitur Basilius causam hanc gravissimam Italis et Gallicis episcopis aperuit, cur plures, iique dignitate praestantes viri missi non fuerant, tum haec addit: Unum misimus vice multorum, religiosissimum, ac dilectissimum fratrem nostrum Dorotheum compresbyterum, qui et quaecumque effugerunt litteras nostras, sua ipsius narratione potest supplere, [Col. 0163B] cum omnia assecutus sit accurate, et defensor sit rectae fidei. Hunc suscipientes in pace, celeriter dimittite, bonum nobis nuntium afferentem studii vestri ad fratres adjuvandos. In ea vero, quae, Occidentalibus, Damaso scilicet, eorum corypheo reddenda fuerat, breviori, et graviori exarata stylo, Orientales auxilium jamdiu ab Occidentalibus expectatum iterum postulant; expositisque, quibus Catholici vexabantur procellis, obsecramus, aiunt, ut vel nunc tandem porrigatis manum Orientalibus Ecclesiis jam in genua inclinatis, et mittatis, qui admoneant de reservatis ob mala pro Christo tolerata praemiis: Non enim tantum consueta oratio efficere, quantum peregrina vox solet afferre solatii, praesertim ab hominibus veniens ubique praeclarissimam in partem Dei gratia cognitis: sed praeter hanc causam aliam addunt, qua [Col. 0163C] magis Occidentales permoveri debeant, quae cum claris verbis minime expressa sit, nullus dubito, quin in commonitorio rerum a Dorotheo explicandarum descripta fuerit: Apud nos, inquiunt, sunt qui gloriae desiderio, et maxime evertente animas Christianorum tumore, effutierunt quorumdam novitatem verborum unde Ecclesiae quassatae, quasi vasa quaedam luxata influentem haereticam corruptelam receperunt. Sed vos, o dilectissimi nobis, ac optatissimi, sauciorum quidem sitis medici, sanorum vero hortatores, quod aegrotum est, ad sanitatem revocantes, et quod sanum incitantes ad pietatem. Hoc tamen loco Apollinarium tecto nomine indicatum puto, iisque coloribus adumbratum, propterea quod ejus tunc fama si non integra, saltem non prorsus mala ferebatur.

[Col. 0163D] II. Damasus his sibi redditis a Dorotheo litteris synodum convocat. Ejus unicum fragmentum superest, quod Holstenius in lucem protulit, ac nos suo loco collocavimus. Hoc autem omnes tunc in Oriente grassantes haereses proscriptae sunt, Sabelliana scilicet, et Photiniana, Ariana, sive Eunomiana, Pneumatomachorum, et Apollinaristarum, quamquam posterior haec levi brachio petita est, ac veluti fugientibus armis, quia nondum palam eruperat. Eas omnes una episcoporum Occidentalium consensione concidisse Damasus ait, veluti Hierico communi Israelitarum voce conclamata, prolapsa est. Quia vero [Col. 0164A] Basilius tum per Sabinum antea scripserat, ut viderent Occidentales, quibuscum communionem habere eos oporteret, tum iterum per Dorotheum presbyterum monendos censuerat, ne sine judicio reciperent communiones ex Oriente venientium [(b) 1Kb] , ideo Damasus post eam fidei ecthesim addit: Haec est, fratres dilectissimi, fides nostra, quam quisque sequitur, noster est particeps, his nos communionem damus: ex quo observari potest concessam a Romano pontifice, aut negatam communionem, habitam ubique pro lege fuisse. Monuit deinde Orientales, ne canones in clericorum ordinationibus negligerentur, neve eorum praevaricatoribus facile communio impertiretur, ac tum litteras ita concludit: Caeterum quod ad removendas vestrae dilectionis spectat injurias, [Col. 0164B] nec frater noster Dorotheus presbyter explicare omnia vivaciter praetermittit, nec nisus nostri, ut ipse testis est, defuerunt. Quibus quidem verbis intelligimus, Damasum cum synodo aliquam pertentasse viam, qua Orientalibus auxilio esse possent.

III. Cur vero hanc synodum praesenti anno coactam dicamus, obvia profecto, ac certa est, ni fallor, ratio. Dorotheus enim, qui litteras Orientalium Romam attulerat, secum retulit synodicum decretum, ac responsa ad Orientales, ut ex modo recitatis verbis constat. Litteras vero Orientalium hoc ipso anno ineunte scriptas probavimus, tum quia in iis aperta allusio fit ad ea, quae Evagrium inter, et Basilium non multo antea tractata fuerant, tum quia Orientales ipsi, cum illas scriberent, aiunt, annum esse [Col. 0164C] tertium decimum, ex quo haereticum in Catholicos bellum exortum fuerat, qui si numeretur a persecutione post Constantinopolitanum Arianorum concilium coepta, nos ad hoc tempus omnino ducit, cui praeterea caetera omnia, quae in hac epistola 242 et 243 describuntur, mire conveniunt [(c) 1Kb] . Quamquam enim sub Juliano, ac deinde sub Joviniano catholici episcopi reversi essent ad sedes suas, alter tamen, cum ita Arianis aperte faveret, ut non multo melius essent Catholicorum res, quam sub Constantio, alter vero post paucos ab imperio menses obiisset, persecutio vix interrupta videri poterat. At contra si annos tredecim a Valentis persecutione numerare volumus, quod placuit scriptori Vitae Basilii, cum ea non coeperit ante annum 367, ut Pagius [Col. 0164D] probat, sive ante annum 365, ut aliis videtur, haec temporis nota nos traheret ad annum 378 aut 380, quod falsum oppido est.

IV. Ad hanc itaque synodum puto referri posse legem 20 Cod. Theod. lib. XI tit. 36, qua Cecropius a concilio septuaginta episcoporum damnatus a Valentiniano dicitur, atque ad praefectum Urbis ab ea sententia provocans, pecuniaria poena mulctatus. Lex illa data est Valentiniano N. B. P. et Victore coss., anno scilicet 369, VIII Id. Jul.; contra cum inscripta sit Claudio P. V. ejusque Urbana praefectura cum in annum cadat 374 [(d) 1Kb] , quo hanc sub [Col. 0165A] Damaso synodum habitam dicimus, vitium in consulatum irrepsisse dicamus oportet. Quod si error, ut aliis magis placet, in inscriptione latet, ac Olybrius loco Claudii reponendus est, Cecropius a prima sub Damaso synodo, anno scilicet 396, damnatus videri poterit. Ipsa vero lex praefecto Urbis inscripta non obscure indicat, verosimillimam esse Baronii [(a) 1Kb] , aliorumque conjecturam existimantium, Cecropium illum ab episcopatu depositum, quod Ursino adhaeserit. Factiosorum enim horum hominum contumacia, ac protervia saepe factum est, ut imperatores, Urbanique judices huic rei sese immiscere debuerint, quamquam id schismaticorum malo semper acciderit, ut jam dixi, atque iterum dicam.

V. Hoc anno vicario Urbis Ursicino Simplicius [Col. 0165B] successor est datus [(b) 1Kb] . Gratianus hujus Simplicii meminit in rescripto ad Aquilinum vicarium, de quo iterum suo loco, atque ei missum a se edictum ait, quo jubebatur, ut omnes, qui impios coetus profanata religione tentarent, ad centesimum ab Urbe milliare expellerentur, ubi pertinax furor ab obsequentibus destitutus, in ejus perniciem rueret, qui solus erraret. His igitur ejus rescripti verbis, quod Simplicio tunc Urbis vicario transmissum, et ad Valentiniani imperium pertinet, rebaptizantium omnium sectas designatas intelligamus necesse est, quia Valentinianus pater, si eos, et Manichaeos excipias caeteris omnibus quod animo imbibissent, colendi libertatem antea concesserat [(c) 1Kb] .

Sunt itaque viri docti, qui ad hunc annum referunt, quae Faustinus et Marcellinus vesana capita, ex [Col. 0165C] Damasi mandato gesta fuisse narrant contra Luciferianos. Hac enim lege Damasus agere, per Ecclesiae defensorem potuit, ne Luciferianorum, ac rebaptizantium coetus fierent, atque hac, aliaque forte Valentiniani constitutione contra rebaptizantes episcopos edita [(d) 1Kb] curare ut Aurelius Luciferianorum tunc in Urbe pseudoepiscopus, veluti sacerdotio indignus alio amandaretur.

Hanc vero conjecturam confirmare videtur Theophanes, cum scribit ad annum divinae incarnationis 377, Damasum Sabbatianos ab Ecclesia ejecisse. Annus enim ille apud Alexandrinos, incipit a kalendis Decembris anni 374, ut etiam Pagius notat [(e) 1Kb] . Nullos sub Damaso Sabbatianos fuisse certum est: [Col. 0165D] hoc quippe nomen audiri coepit post obitum Theodosii Magni, cum Sabbatius a Novatianis secessione facta, sectam condidit ab eo dictam; ex quo aperte colligimus, septimum Constantinopolitani oecumenici concilii canonem, in quo expressa Sabbatianorum mentio est, alterius ab illo temporis, et concilii esse. Novatianos itaque omnes, sub ea voce Theophanes intelligit, eosque ab Ecclesia Damasus proscripsisse potuit, veluti qui cum Montensibus ac [Col. 0166A] Luciferianis sub imperatorum edicto ad Simplicium dato comprehensi videri poterant. Novatiani quippe non secus ac Donatistae, anabaptismum profitebantur, atque arcta erat inter eos conjunctio, ut ex Innocentii litteris [(f) 1Kb] constat atque ex Cypriano, et Ambrosiastro [(g) 1Kb] : quam profecto haeresim Hilarius Luciferianorum diaconus inter suos quoque invexerat, ut Romae haberet, quibus cum communione jungi posset. Damasus itaque videtur auctor fuisse, ut Valentinianus, et Gratianus hanc contra rebaptizantes legem ferrent, atque ad Simplicium Urbis vicarium mitterent, ut junctis viribus, ac sententiis, religioni consuleretur. Hinc Luciferiani Faustinus et Marcellinus queruntur, Damasum ipsum accepta auctoritate regali catholicos presbyteros, et laicos insecutum, [Col. 0166B] in exsilium misisse; Urbis autem judices accusant, quod imperatorum legem perperam interpretati, Damaso ipso nimium obsequerentur.

Caeterum, ut ipse cognoscas, definiasque, quae Luciferianis schismaticis his presbyteris, cum Damasum, aliosque egregios catholicos episcopos calumniis aspergunt, fides haberi possit, uno hoc prae caeteris exemplo ostensum eo. Maximo post Ariminense concilium ab sede pulso, Zosimum ab Arianis subrogatum asserunt, quem praeterea honoris gratia ad se venientem a Lucifero ex Oriente reduce non admissum aiunt. At hunc Maximum, Zosimumque, inter Neapolitanos episcopos in Chronico Joannis Diaconi alioque a Blanchino edito frustra quaeras. Quin vero, si ejus ecclesiae monumentis fides est, nullus omnino [Col. 0166C] locus illis esse poterit; nam Severus, cui scribit Ambrosius epistolam 59, et cujus apud Symmachum mentio cum laude est [(h) 1Kb] , Episcopatum illum tenuit, ac sancte administravit ab anno saltem 342 ad an. 387. Hinc vir clar. Alexius Symmachus Mazochius in not. eruditissimis ad vetus marmoreum Neap. Eccl. Kalendarium, ad diem 21 Februarii recte colligit inter fabulas rejici oportere Neapolitanum Ursicini episcopatum, quem cl. Muratorius ante Severum ipsum in notis ad ejusdem Joannis diaconi Chronicon, collocare visus fuerat. Quamquam deinde non video, cur alio loco Zosimum hunc, et Maximum inter ejusdem Urbis episcopos recensere ille potuerit, eosque Ecclesiam illam ab anno 359 ad annum 364 administrasse scripserit [(i) 1Kb] quos aeque ac [Col. 0166D] Ursicinum Severus tunc ejus Urbis episcopus rejicit.



CAPUT X. 375, DAMASI 10, POST CONSULATUM GRATIANI AUG. III ET EQUITII.

I. De Vitali Apollinarista, ejusque ad Urbem accessu, et accedendi causa: de fidei formula ab eo oblata Damaso, et communione per fraudem extorta, ac de tribus ab eodem Damaso scriptis ea occasione ad Paulinum Antiochenum epistolis agitur. II. Harum postrema inter Catholicos Antiochenos motus excitat, qui referuntur ex Basilio. III. Dorotheus de tertio Romano itinere ob eam causam cogitat, ac eumdem Basilium consulit. IV. Simplicianus, qui deinde Ambrosio successit, Romanae Ecclesiae presbyter; Baronius propugnatur.
[Col. 0167A]

I. Damasi litterae, quarum dumtaxat fragmentum superest [(a) 1Kb] , ac Dorotheus redux Orientalium episcoporum animos erexerunt, ob auxilium, cujus Romanus pontifex, ac congregati episcopi tum re ipsa, quoad poterant, tum verbis, ac prolixa voluntatis declaratione spem fecerant. Id colligitur ex iis, quae Basilius tunc scripsit ad presbyteros Antiochenos, ad Pelagium Laodicensem, et Vitum Charrorum episcopum [(b) 1Kb] . [Col. 0167B] Verum paulo post mutata rerum facies est, ob ea quae recenter Antiochiae contigerant. Vitalis presbyter ex Meletii clero fuerat, qui cum aegre ferret praelatum sibi Flavianum, causatus se contemptui ab illo habitum, ad Apollinarium se transtulit, a quo regendis iis, quos sibi in ea urbe adjunxerat, praepositus est [(c) 1Kb] . Credibile est rem omnen delatam Damaso per Paulinum, augeri scilicet Antiochiae Apollinarii sectam, huic nuper accessisse Vitalem magni in ea urbe nominis, atque illum ab eodem Apollinario agendis haereticorum synaxibus admotum, haud exiguo damnatae ab Alexandrina, et Romana ante acta synodo haeresis praesidio, et catholicae fidei detrimento. Quam enim aliam praeter hanc afferemus magni illius, quod utrumque obtinuerat, dissidii causam [(d) 1Kb] ? [Col. 0167C] Romam itaque Vitalis accessit, ut se purgaret, ante sponte sua, an vero accitus, obscurum est. Tillemontius illum sponte sua accessisse putat ut communionem, quam frustra a Paulino rogitaverat, a Damaso obtineret [(e) 1Kb] . At cum idem Damasus, ut Nazianzenus ait, fidei ab eo professionem exegerit, cum praeterea in eo libello, quem Pontifici obtulit, id agat dumtaxat, atque in hoc incumbat, ut Apollinarii haeresim alienam a se faciat, seque ab ea suspicione liberet, facile colligimus, eum non sponte sua, sed accitum, tantum confecisse viam. Cyrillus Alexandrinus quamdam fidei confessionem recitat Vitalis episcopi his conceptam verbis: Si quis dixerit Dominum, ac Salvatorem nostrum. qui ex Spiritu sancto, et Maria Virgine secundum carnem natus [Col. 0167D] est, anima, aut mente, aut ratione, aut sensu destitutum esse, anathema sit [(f) 1Kb] .

Petavius haeret an eam Vitali nostro attribuat [(g) 1Kb] . Verum si quis eam piis, ac veram fidem spirantibus dictionibus conscriptam videat, si quis eam cum altera conferat, quam ab eodem Vitali expressam Epiphanius retulit [(h) 1Kb] , vix dubitaverit, quin ut Lequienius [Col. 0168A] ait [(i) 1Kb] , ex ipsius officina prodierit. Hinc Nestorius Cyrillo exprobrat, quod testimonio Vitalis Apollinaristae, velut alterius ab illo Vitalis, usus sit [(j) 1Kb] . Vitalis enim non secus ac alii ejus sectae homines, rationis, mentis, et sensus voce, quem Christo Domino concedere videbatur, aliud nihil intellexit, Epiphanio teste, quam divinum ipsum Verbum, quod mentis suppleret vices. Cum itaque fides haec, quam scripto obtulerat, prima fronte sana, ac recta visa esset, Damasus eum, quoad Romae fuit ad communionem admisit; quod versutam nequitiam atque abditam, et occultam fraudem sub iis latentem verbis, tunc minime deprehendisset: at pro eo, quod ad futurum tempus, et Ecclesiam Antiochenam attinet, scripsit Paulino, ut ille, cui ea exploratior esse debuerat, [Col. 0168B] causam expediret, se ratum habiturum, quidquid optimum censuisset, atque eas litteras Vitali tunc abeunti tradidit, ut illi redderentur. Verum paulo post ejus ab Urbe discessum, scripto iterum brevi epistolio per Petronium presbyterum afferendo, significavit aliquem subortum sibi in ea re scrupulum; at quia deinde praevidit, fore ut Paulinus ob eam causam consilii incertus nihil ageret interea, ac rem omnem detineret, quousque aliae allatae essent a Romano pontifice litterae, quibus eo dubio absolveretur; ne tempus frustra traheretur, ac ne Vitalis, aliorumque ad Ecclesiam venientium receptio diutius differri posset, hanc Antiocheno praesuli, quae tertia est, epistolam scripsit, qua veluti quodam rerum agendarum commonitorio conditiones adjicit, ac [Col. 0168C] expressam in ea fidei formulam [(k) 1Kb] mittit, non tam tibi, ut ait Damasus, qui ejusdem fidei communione sociaris, quam his, qui in ea subscribentes, tibi, id est nobis per te voluerint sociari. Hinc vero intelligimus, Damasum cum haec scriberet, incertum prorsus, atque in expectatione futuri Antiochiae eventus fuisse: quamobrem anathematismum illum, quo Nazianzenus captiosum fidei a Vitalio oblatae libellum eversum et sublatum ait [(l) 1Kb] , alium esse ab eo, qui hac eadem epistola exprimitur, atque alio tempore promulgatum, postquam scilicet intellexit Vitalem ipsum atque Apollinarianos in pristinis perstare expositionibus, ac postquam rectius edoctus, fucum sibi factum vidit, et permoleste tulit, ut idem etiam de se Nazianzenus inquit.

[Col. 0168D] II. Hac itaque Damasi ad Paulinum epistola, quam secundo loco ego recenseo, factum est, ut causa ipsum inter ac Meletium diu agitata, confecta aliquando visa fuerit, ut statim dicam. Cur vero Damasus Paulino potius quam Meletio communicandum censuerit, plures sunt, ac gravissimae rationes. Prima, quod Vitalis presbyter a Flaviano contemptui [Col. 0169A] habitus Meletii communioni renuntiaverat, nec alter supererat Antiochiae catholicus episcopus, quocum spes esset ut communicare vellet, quam Paulinus. Secunda, quod Meletius, qui longe aberat a suo grege, in exsilium pulsus, gravissimo huic negotio ea, qua par erat, diligentia expediendo adesse non poterat. Tertia, quia Paulinus contra, erat Antiochiae praesens, et recte fidei studium prae se tulerat in ea urbe, suumque regimen Damaso jam approbaverat. Illum his rationibus inclinatum jam erga Paulinum, promovere etiam potuerunt tum exemplum Athanasii, qui quoad vixit, communionem cum eo retinendam censuit, tum consilium Petri Alexandrini ejus discipuli ac successoris, qui per id tempus Romae aderat; tum etiam haud laudandus [Col. 0169B] Meletii in Ecclesiam Antiochenam ingressus, frequentesque ejus de Ecclesia ad Ecclesiam migrationes, quamquam deinde eam notam vitae sanctitate ac fidei integritate eluisset. Quamobrem non longe a temeritate abeunt, qui injuriam Meletio a Damaso factam, eique prae Paulino Ecclesiam Antiochenam adjudicari debuisse scribunt.

Dorotheus itaque presbyter, qui commode sub antecedentis anni autumnum reversus ab Urbe fuerat, ac legatione illa confecta Antiochiae substiterat, Basilium illico de iis, quae ibi agebantur, certiorem fecit: venisse scilicet ab Occidente litteras, quibus Paulino episcopatus adjudicatus fuerat, illisque praeterea litteris Paulinianos uti, ut Terentium ducem ad conjunctionem cum Meletianis pertractandam [Col. 0169C] permoverent. Basilius igitur tum Meletio denuntiavit rem omnem, tum Terentio statim scripsit, ne sese daret omnino alteri parti, sed rem integram ad Meletii reditum servaret. Ex iis autem, quae ad utrumque scribit, liquido constat, tum agi hic de litteris, quas Damasus in Vitalis negotio ad Paulinum dederat, tum ante hoc tempus alias nullas ad eum scriptas. Sed audiamus Basilium: Rumor ad nos pervenit versari te Antiochiae, et quae in manibus sunt negotia cum summis potestatibus administrare: praeter hunc rumorem illud etiam accepimus, stantes a Paulino fratres nonnulla tecum disserere de conjunctione nobiscum ineunda, id est cum iis, qui sunt ex parte hominis Dei Meletii episcopi, quos etiam et litteras audio NUNC OCCIDENTALIUM circumferre, quae [Col. 0169D] episcopatum urbis Antiochenae ipsi attribuunt, Meletium vero frustrantur [(a) 1Kb] . Nullas itaque ante hoc tempus a Damaso litteras Pauliniani acceperant, quas circumferrent, adjudicatumque Paulino episcopatum probarent. Cur vero Basilius dicat, Paulino attributum iisdem litteris episcopatum, intelligimus ex his, quae eodem tempore ad Meletium scribit: Postquam redivimus, ex imbribus et molestiis plurima infirmitate collecta, statim nos ab Oriente (Antiochia nempe) litterae exceperunt, quibus significabatur, Paulino [Col. 0170A] ab Occidente litteras quasdam veluti cujusdam principatus tesseram allatas fuisse, valdeque efferri hujus partis duces, et gloriari de litteris, deinde etiam fidem proponere, ac ea conditione paratos esse cum nostra Ecclesia conjungi [(b) 1Kb] . An vero apertius designari poterant, quae Damasus ad Paulinum scripserat, ac ipsa litterarum verba, quae a nobis recitata sunt, clarius exprimi? An vero non iis Paulinus quoddam veluti apostolicae communionis in Oriente symbolum ac caput constituebatur, cum Damasus illum suo loco ponit, atque eos, qui Paulino communicaverint, secum communione junctos censeri jubet?

Has autem litteras hoc anno a Damaso scriptas omnino fuisse probat accuratissimus Vitae Basilii [Col. 0170B] scriptor, easque immerito a sodali suo D. Petro Constantio referri ad ann. 378 [(c) 1Kb] . Argumentis, quae vir doctissimus affert, nonnulla ego tantum adjiciam, ut res omnino certa videri possit. Primum est, quod statim ac Dorotheus ab Occidente reversus est, ac litteras attulit Orientalibus episcopis, Basilius exsultare potius, ac fructum aliquem ex ea legatione capere visus est: an vero id fieri potuisset, si Meletium ante hoc tempus spe sua palam dejectum vidisset? Deinde cum Damasus ad Paulinum scripsit, Vitalis nondum fuerat ordinatus episcopus, quia eum loco filii habet, ac illum eo nomine in epistola compellat, quamquam Norisius aliud agens aliter senserit [(d) 1Kb] . Sed ea dignitate auctus nefarie fuerat anno 376, quo colloquium cum Epiphanio habuit, quod [Col. 0170C] ille recitat [(e) 1Kb] . Haec itaque epistola scripta est, eo intermedio tempore, quod ab ejus ab Urbe reditu ad annum 376 lapsum fuerat. Tertio cum litterae illae Antiochiam perlatae sunt, et vulgari coeptae, Terentius dux, qui publicis curis valedixerat, ut animae vacaret, ad negotia iterum redire coactus, Basilio teste, cum summis potestatibus rempublicam administrabat in eadem urbe. Quaerendum itaque tempus est, quo ille otio se ac quieti dederit, tum quo ad negotia accesserit. Aliud vero non occurrit, quam quod inter annum 373 et 375 medium est. Anno enim 373, negotiis illum vacavisse constat ex Basilii epistola ad eum ex Armenia scripta [(f) 1Kb] . Putat autem Tillemontius hoc ipso tempore ducem illum in Iberiam missum duodecim legionibus praepositum, ut Sauromatium [Col. 0170D] in regnum restitueret. Re itaque feliciter confecta, ac devictis si qui fuerant, hostibus cum ex Armenia Antiochiam, ubi Valens sedem fixerat, reversus esset, ad otium secessit, ratus se contemptum ab eo imperatore, qui sibi anxie petenti ne unam quidem ecclesiam pro catholicis concesserat, quin potius libellum ab eo oblatum laceraverat, quem Terentius in frusta discerptum cum collegisset, Habeo inquit, quod petii. Egregium hoc factum, quod Theodoretus narrat [(g) 1Kb] , Pagius merito collocat [Col. 0171A] ad annum 373 [(a) 1Kb] . Si itaque eo anno jam provecto secessit dux ille ad otium, ad aulam et negotia vix redire potuit ante sequentem, eumque ad finem vertentem annum: ac proinde litterae, quae a Damaso Antiochiam venerant, Terentio iterum ac paulo antea negotiis admoto, extra hunc, de quo agimus annum praetergredi non possunt.

III. Dorotheus itaque, cui non secus ac Basilio Meletii causa cordi fuerat, cum haec scripsit, significavit etiam sibi in animo esse Romam iterum proficisci, ut eam scilicet, quibus posset rationibus tueretur, rogavitque ut Gregorium Nyssenum ad hoc iter secum suscipiendum impelleret. Haec ex ipso Basilio discimus [(b) 1Kb] , qui rescripsit iter illud hyeme omnino confici non posse, ac vias omnes praeterea, [Col. 0171B] quae Constantinopolim ducerent, militibus interceptas esse; quo intelligimus has litteras scriptas esse autumno inchoato jam et inclinato. Quod si Dorotheus navigatione uti velit, non negat Basilius, quin tempus abeundi commodum, et opportunum sit, et quin statim abeat, dummodo Gregorius frater tum navigationem, tum legationem non recuset. Quae deinde addit de Occidentalium supercilio, animum produnt ob Meletii causam exulceratum, ac sanctissimum caeteroqui virum aliquid humani passum. Nam Damaso fastum omnem, ac supercilium abfuisse probant, tum ejus scripta, quae exstant ad Paulinum, Hieronymum atque Acholium, tum Hieronymus ipse, qui mitissimi eum ingenii virum praedicat.

IV. Annalium parens ad hunc annum [(c) 1Kb] S. Ambrosio, [Col. 0171C] qui sub exitum praecedentis anni ex laico et neophyto ordinatus fuerat Mediolanensis episcopus, a Damaso missum scribit Simplicianum Romanae Ecclesiae presbyterum, doctorem et monitorem. Tillemontius hac de re majus aliquod testimonium quaerit; nam primo incertum esse ait, an Simplicianus Romanae Ecclesiae presbyter fuerit, cum tantum constet, illum sub Constantio egisse Romae, ac Victorinum ad Christiana sacra traduxisse sub Juliano, tum illum Mediolani fuisse sub Ambrosio episcopo, atque ab eo patris spiritualis loco habitum Augustino teste; at inde contendit non effici, eum a Damaso illuc missum, atque eum in finem, quem Baronius memorat [(d) 1Kb] . Verum cum Simplicianus presbyter fuerit, cum Ambrosius praeterea eum loco patris [Col. 0171D] spiritualis habuerit, sive quod eum Romae instruxisset, sive ob aliam causam, eum presbyterum fuisse oportet longe ante ordinationem Ambrosii, quod Tillemontius ipse non negat. Nullus autem tunc presbyter esse poterat, qui non certo loco sive ecclesiae adscriberetur, quem episcopo invito deserere non poterat, ut alio migraret. Rem notissimam atque a Thomassino egregie pertractatam [(e) 1Kb] iterum non agam. Hinc Hieronymus a Paulino Antiocheno [Col. 0172A] ordinari se passus est, ea adjecta conditione, ut liberum sibi foret eundi quo vellet [(f) 1Kb] , ac de se idem factum asserit sanctus Paulinus Nolanus, cum ad Severum haec scribit [(g) 1Kb] : Ea conditione in ecclesia Barcinonensi consecrari adductus sum, ut ipsi ecclesiae non alligarer, in sacerdotio tantum Domini, non etiam in locum ecclesiae dedicatus; quod cum abbas Floridus retulisset, recte etiam adjecit, inter priora liberae ordinationis exempla referri oportere [(h) 1Kb] . Cum itaque Simplicianus Romae presbyterum ageret, antequam Mediolanum accederet, Romanae Ecclesiae presbyter jure meritoque a Baronio dictus est. Cur vero a Damaso Mediolanum missus censeri debeat, duplex est ratio; altera quod presbyteri sine formatis ac invito episcopo deserere stationem non poterant; [Col. 0172B] altera quod Damasus Ambrosii ordinationem confirmaverat, quare etiam per Simplicianum, cujus sanctitas, doctrina, ac cum Ambrosio familiaritas perspecta erat, cavere debuit, ne sub novo episcopo etsi integerrimo in sacris tamen canonibus nondum instructo, aliquid detrimenti caperet ecclesiastica disciplina. Erat enim praecipua cura, ut recens ordinati, vel ordinandi, ab iis quibus suberant et a suis consecratoribus instruerentur, ac scripto saepe etiam acciperent regularum ecclesiasticarum codicem [(i) 1Kb] . Ambrosii vero ordinationem a Damaso causa cognita confirmatam fuisse constat ex Ambrosio ipso, qui haec ad Vercellenses scripsit: Ordinationem meam Occidentales episcopi JUDICIO, Orientales autem exemplo probarunt [(j) 1Kb] . Hoc autem ad ordinarium [Col. 0172C] Romani episcopi jus tunc pertinuisse colligitur ex iis, quae disserunt Bacchinius ac Joannes Antonius Blancus, qui conferri poterunt [(k) 1Kb] .



CAPUT XI. 376, DAMASI 11, VALENS AUG. V ET VALENTINIANUS AUG. COSS.

I. Dorotheus Romam profectus cum sanctissimo altero Antiochenae Ecclesiae presbytero litteras affert ad Damasum a Basilio et Orientalibus scriptas, quae expenduntur, ac tota Damasum inter et Basilium rei gestae series exponitur. II. Idem pontifex cum synodo, cui Petrus Alexandrinus aderat, morem gerit Orientalium votis, ac iis rescribit, cujus tunc scriptae synodicae fragmentum adducitur, et explicatur. III. Hac eadem synodo damnati Apollinarius et Timotheus. IV. De Meletii agitata coram Damaso causa, ejusque apud eum pontificem statu, et quid de eo pontifex senserit; Dupinius refellitur. V. Anonymi Amstelodamensis aut mira inconsiderantia, aut mala fides.
[Col. 0172D]

I. Gregorius Nyssenus, quem sibi socium adjungi Dorotheus optaverat, de Romano itinere minime cogitare visus est, sive quod recusaverit, sive quod [Col. 0173A] eum alia negotia, ac quibus paulo post vexatus fuit, Arianorum persecutiones detinuerint. At Dorotheus ipse, cui sanctissimus alter Antiochenae Ecclesiae presbyter comitem sese obtulerat, illud urgebat diligenter eique sese parabat circa hujus anni initium. Haec constant ex Basilii epistola ad Eusebium Samosatenum, cujus haec sunt verba: De rebus autem Occidentalibus prius ipse didicisti, narrante omnia fratre Dorotheo, cui quales dandae rursus litterae abeunti? Fortasse enim se itineris socium junget optimo sanctissimo, qui magno ardet studio, ac Orientem peragrat, et ab insignioribus quibuscumque subscriptiones et epistolas colligit [(a) 1Kb] . Accuratissimus postremi operum tomi editor, qui ab hoc anno numerat primum Dorothei presbyteri Romanum iter, primamque ejus [Col. 0173B] ad Damasum legationem, haec allata verba interpretatur, ac si Basilius quaerat quae rursus dandae litterae Dorotheo, non ad Urbem, sed in Orientem abeunti ex Cappadocia, aut alio Cappadociae finitimo loco, ad quem ille forte venisse poterat ab Eusebio, quem inviserat, redux [(b) 1Kb] . At si quis epistolam illam attento animo legerit, facile deprehendet, eo loco sciscitari illum, quid iterum scribendum per Dorotheum Romam cum sanctissimo profecturum; siquidem statim prosequitur, quae igitur per ipsos scribenda sint, aut quomodo cum scribentibus consilia conjungenda, equidem dubito. Sed si cito reperias, qui ad nos proficiscantur, nobis exponere non graveris: mihi enim venit in mentem illud Diomedis usurpare, utinam precatus non esses, quoniam, inquit, vir est superbus. [Col. 0173C] Etenim si nobis placetur Dominus, quonam alio adminiculo indigemus? Sin autem perseverat ira Dei, quale nobis praesidium supercilii Occidentalis? Recens animi dolor ob praelatum Meletio Paulinum, haec a viro sanctissimo duriora expressit; at ex iis aperte liquet, de quibusnam litteris Dorotheo dandis, quove ejus itinere tunc Basilius ageret. Minime itaque necesse est, ut Dorotheum ipsum, Eusebium in Thracia Scythis forte proximiore exsulantem accessisse dicamus, ut illi Occidentalium rerum statum praesens exponeret, quod facere per epistolam facile poterat: praetereaque minime credibile est, presbyterum illum Meletii causam, in eo, quod scripserat, discrimine Antiochiae positam deserere voluisse, ut iter nihil profuturum, sive in Thraciam, sive in Cappadociam [Col. 0173D] institueret, hyemali potissimum tempore, quod iis in locis perdifficile, ac perincommodum esse solet, quodve jam prope aderat, cum Basilius ad eum Antiochiae agentem rescripsit, ut superiori capite vidimus. Certum itaque ratumque sit, Basilium ipsum hoc loco, ab Eusebio quaerere, quae rursus dandae litterae Dorotheo, in Occidentem, unde non diu antea advenerat, iterum abeunti.

II. Abiit igitur Dorotheus presbyter iterato Romam, secumque tulit epistolam Orientalium nomine a Basilio scriptam, in veteri editione 74, in nupera 263. Haec vero lenitate, atque humilitate tanta, [Col. 0174A] adeoque praeclaris sinceri erga Romanum pontificem obsequii significationibus referta est, ut verissimum sit, quod magnus Baronius [(c) 1Kb] ait, sanctos viros capi humana aliqua animi perturbatione aliquando posse, minime autem detineri. Agit itaque Damaso primo loco gratias, ob eam, quam fecerat in anterioribus alicujus auxilii spem, operamque illam, quam posuerat, ne ea frustraretur. Huc enim pertinet, eoque respicit hoc ejus epistolae initium: Dominus Deus noster, in quem speravimus, tantam cuique vestrum gratiam largiatur, ut ad propositam spem perveniatis, quanto ipsi gaudio corda nostra implevistis, tum ex commiseratione, quam aerumnis nostris impendistis, ut induti viscera misericordiae, quemadmodum praedicti viri annuntiaverunt nobis, Dorotheus scilicet ab Urbe [Col. 0174B] tunc redux, et qui comites ei fuerant. Quapropter rursus etiam per dilectos, et salutamus, et adhortamur, ut si Dominus quidem facultatem vobis dederit ad nos proficiscendi, ne pigremini nos invisere, . . . Quod si bonus Deus, ac sapiens vitae nostrae moderator hoc beneficium in aliud tempus reservat, saltem nobis scribite, quaecumque a vobis scribi decet ad solamen afflictorum, et erectionem confractorum . . . nec aliunde expectatio ulla auxilii, nisi Dominus per vos, a quibus sincere colitur, miserit medelam. Tum deinde rem aggreditur, causasque gravissimas, ob quas apostolicae sedis auctoritatem efflagitat, ac pauca de Ariana haeresi veluti ab Ecclesiae corpore abscissa, atque ideo minus ad nocendum apta cum attigisset, ita pergit: Qui autem pelle ovina induti sunt, ac speciem blandam prae se [Col. 0174C] ferunt ac lenem, intus vero dilaniant crudeliter Christi gregem, et propterea, quod ex nobis exorti sunt, facile perniciem inferunt simplicioribus, hi sunt, qui molestiam exhibent, ac aegre vitari possunt. Nos rogamus ut vestra diligentia omnibus ORIENTIS Ecclesiis denuntiet . . . Necesse est autem horum nominatim meminisse, ut et ipsi cognoscatis eos, qui turbas apud nos movent, eosque nostris Ecclesiis MANIFESTOS facite. Primum inter eos locum assignat Eusthatio Sebasteno, alterum Apollinario; hisque tandem Paulinum adjungit, quamquam minori hunc cum libertate, ac velut subdubitans tangat. Eusthatium itaque post acceptam Romae Patrum fidem, et ad communionem admissum, nunc inter eos esse ait, qui consubstantiale condemnant, ac ducem se praebere Pneumatomachorum haeresis: Apollinarium [Col. 0174D] vero, intemperanti scribendi facilitate usum, ac non petitis ex Scriptura probationibus, sed humanis rationibus innixum, in varios errores lapsum esse, in iis praesertim, quae de Incarnatione tradiderat, ut jam pauci, qui ab eo scripta legerant, priscam pietatis formam servarent. Denique quod ad Paulinum attinet, haec pauca dumtaxat scribit. Paulinus utrum aliquid et circa ordinationem reprehensioni obnoxium habeat, ipsi dixeritis. Nos sane moerore afficit, quod in Marcelli dogmata propendet, ac illius sectatores sine discrimine ad suam communionem admittit: quod tamen non diu postea ab eodem etiam Basilio, re [Col. 0175A] melius perpensa ac cognita, factum fuisse alio loco probavimus [(a) 1Kb] . Scitis enim spem nostram omnem everti Marcelli dogmate, quod neque Filium in propria hypostasi confitetur, sed prolatum esse, et rursus reversum esse ad eum, ex quo processerat. Quibus Romano pontifici denuntiatis, epistolae finem imponens haec ait: A vobis ut horum curam suscipiatis, efflagitamus. Suscipietis autem, si omnibus Orientis Ecclesiis scribere non gravemini, eos qui haec depravant, si corrigantur, admittendos ad communionem: sin autem pertinaciter novitatibus adhaerere voluerint, ab Ecclesiis abscindendos.

Haec itaque rerum inter Damasum et Basilium gestarum, et litterarum hinc inde scriptarum series est. Basilius anno 371 Dorotheum diaconum legat [Col. 0175B] ad apostolicam sedem cum epistola in nupera editione 70. Rescribit Damasus anno sequenti per Sabinum diaconum Mediolanensis Ecclesiae, ad Orientales missum. Basilius eodem ipso anno scribit rursus epistolam 90, eamque Sabino in Occidentem redituro ferendam dat. Cum ea forte non placuisset Damaso, idem Caesariensis praesul Evagrii monitis excitatus scribit iterum anno 374 ineunte, epistolas 242 et 243, easque tulit in Occidentem Dorotheus presbyter: eodemque anno ad Orientales rescribit Damasus per ipsum Dorotheum, ut constat ex Damasiano primo fragmento, atque ex hac ipsius Basilii ad Damasum epistola 263. Haec vero hoc anno scripta, Damasoque per dictum Dorotheum reddita, omnium postrema est, eique ab eodem Damaso responsum [Col. 0175C] fuisse constat longiori epistola synodica, cujus dumtaxat fragmentum alterum ab Holstenio servatum superest, quod numero secundo a primo distinguimus. Duplicem ego hanc synodum colligo ex mutua utriusque fragmenti collatione. In primo siquidem Damasus pontifex multam futuri auxilii Orientalibus spem facit, ob quam Basilii animus mirifice erectus est, et exultare visus, ut constat ex ejus epistola 253, 254, 255. In altero nullum spei locum dat. Nam tametsi sapientissimus pontifex episcopos Orientales certos esse jubeat, esse se pro membris sollicitum, aperte tamen fatetur, nullum aliud praesens refrigerium expectari a se posse, quam quod ex mutua in retinenda fide concordia, capi poterat. Si itaque fieri non potest, ut haec inter se contraria, sibique [Col. 0175D] repugnans oratio ab una eademque synodo, atque uno eodemque tempore profecta sit, eorum alterum fragmentorum ad unam, alterum vero ad alteram pertineat necesse est, primum scilicet ad eam, quae anno 374 congregata fuerat, ac Basilio pergrata accidit, alterum vero ad eam, de qua nunc agimus.

III. Damasus igitur his acceptis a Basilio litteris, convocata synodo, cui Petrus Alexandrinus adfuit, ac Dorotheus presbyter Orientalium legatus, Apollinarium cum Timotheo damnavit, amentemque eorum haeresim ab Ecclesia proscripsit. Quo vero ad Eusthatium [Col. 0176A] Sebastenum, aliosque Pneumatomachos, ac Marcellianum dogma, cujus Paulinus insimulatus fuerat, brevibus sese expedit, hac proposita fidei regula: Ut enim Nicaeni concilii fidem inviolabilem per omnia retinemus, sine simulatione verborum, aut sentu corrupto, nullo modo Spiritum sanctum separamus, sed perfectam in omnibus, virtute, honore, majestate, deitate cum Patre conveneramur et Filio; itaque etiam plenitudinem Dei Verbi, non prolativi, sed nati, neque in Patre remanentis, ut non sit, sed ex aeterno in aeternum subsistentem, perfectum, id est integrum hominem assumpsisse, id est salvasse confidimus. Nam quod ad ejusdem Paulini ordinationem attinet, cui Basilius aliquid vitii objecerat, cum eam Damasus judicio suo jam probavisset, non erat cur aliquod [Col. 0176B] addere necesse esset.

Nunc vero minime difficile est statuere ejus concilii tempus. Nam si hoc anno nondum provecto citata Basilii epistola scripta est, ad eumdem profecto, aut ad sequentis initium, tum hoc fragmentum referri debet, tum ea synodus, cui a me adscribitur. Hoc facile praeterea dijudicabit, qui epistolam illam cum eodem fragmento conferat, observetque ab eo tria illa confici, quae Basilius a Damaso potissimum postulaverat. Accedat insuper Socratis testimonium scribentis, Petrum Alexandrinum ad Ecclesiam suam jam reversum, cum Valens Antiochia discedere coactus est, iturus contra Gothos [(b) 1Kb] , anno scilicet 377 jam ad finem inclinato [(c) 1Kb] . Si vero idem Petrus Alexandrinus illi synodo adfuit, necesse est, ut intermedio [Col. 0176C] hoc tempore, atque ideo vel hoc ipso anno, vel alio nondum adulto confectam illam dicamus, ac praeterea errare illos, qui concilium, in quo damnatus Apollinarius cum Timotheo fuit, in annum conferunt 378.

IV. Fatendum quidem est, ex hoc fragmento Apollinaris nomen, ac Timothei in ea synodo damnatum fuisse, minime probari posse, sed ejus dumtaxat impium dogma proscriptum; at hoc validis argumentis aliunde petitis conficitur. Enim vero quin Damasus in concilio, cui Petrus Alexandrinus adfuit, utrumque damnaverit, graduque moverit, nemo dubitaverit, qui ejusdem Damasi ad Orientales epistolam sextam legerit. Hoc praeterea aperte asserunt Rufinus [(d) 1Kb] , Sozomenus [(e) 1Kb] , ac episcopi nonnulli in [Col. 0176D] litteris ad Rufum Thessalonicensem Ephesino concilio insertis [(f) 1Kb] . At utrumque in hoc ipso, de quo agimus, concilio damnatum, graduque motum et ab Ecclesia projectum, ex Basilio ni fallor, manifestum fit. Neque enim Apollinarius meritam hanc sententiam passus fuerat, cum idem Basilius eum detulit ad apostolicam sedem, petiitque tam anxie ut damnaretur. Hinc in litteris ad Patrophilum Aegensis Ecclesiae episcopum circa hoc tempus scriptis, Apollinarium ait se non habere inimicum, quamquam nec ita amicum habeat, ut ejus in se accusationes suscipiat, [Col. 0177A] cum potius sint, quae in eo reprehendat nonnullis lectis ipsius libris [(a) 1Kb] . Contra vero Apollinarium pro haeretico, projectoque habuit ab Ecclesiae corpore, statim ac Dorotheus ab Urbe rediit, attulitque synodicam illam Damasi epistolam. Scribit enim ad Eulogium, Alexandrum et Harpocrationem, exsules pro fide episcopos, de quibus alio loco actum a nobis est, eosque laudat, quod Apollinaris communionem rejecerant, atque hortatur, ut eum conentur ad bene constitutum Ecclesiae ordinem reducere, eique fortiler rectae fidei dogmata proponant, ut illius emendatio manifesta fiat, ac fratribus innotescat illius poenitentia [(b) 1Kb] . Cur vero alia de Apollinario ante Dorothei iter, alia vero post ejus reditum Basilio mens, agendique ratio fuisse potuit, quam quia post eam [Col. 0177B] synodum nullus supererat de ejusdem damnatione ambigendi locus?

Huic itaque concilio praeter Petrum Alexandrinum, ac Dorotheum presbyterum Orientalium episcoporum nomine agentem, Timotheus adfuisse debuit eo missus, ut Apollinaris causam tueretur [(c) 1Kb] . At hic etiam cum magistro suo damnatus, ut in Orientem rediit, simulatione omni deposita, in apertum furiosumque schisma prorupit, ac Petrum eumdem Alexandrinum, Basilium praeterea, Epiphanium, ac Paulinum anathematizare ausus est, alios scilicet ut Sabellianos, alios autem ut Tritheitas, ut ego puto, cum Apollinariani de recta prae caeteris in Trinitate fide sese efferrent, atque alia nulla excogitari possit causa, cur viros illos sanctissimos atque integerrimos [Col. 0177C] excommunicare ausus fuerit. Hujus rei testis est Petrus ipse in epistola ad episcopos, presbyteros, et diaconos pro vera fide in exsilio constitutos, cujus fragmentum Facundus [(d) 1Kb] recitat. An vero Timotheus id sceleris ausus sit, postquam idem Petrus ad Ecclesiam suam reversus fuerat, an vero cum moram Romae adhuc traheret, statui non potest. Quod affirmari a me posse puto, illud est, hoc accidisse, postquam Epiphanius cum Vitali Antiochiae congressus fuerat, ab eoque Apollinarista detecto, sese separaverat, ac postquam Basilius ad sedem apostolicam Apollinarium detulerat, damnarique obtinuerat: neque enim erat causa, cur iis ante hoc tempus vesanus homo anathema diceret: videtur tamen verosimilius, haec a Timotheo perpetrata flagitia, postquam [Col. 0177D] Petrus Alexandriam reversus Romanam hanc synodum, ut Rufinus ait, confirmaverat, eorumque haereticorum damnationem episcopis et Ecclesiis sub se positis denuntiaverat. Apollinarius enim ejusque asseclae, tunc quaerere qui sibi communicarent, contra praecipua catholicorum episcoporum capita calumnias serere, ac dissensiones ubique, et scissiones Ecclesiarum excitare coeperunt, ac nefaria quaeque, pudore omni deposito, audere. Hinc quippe factum, ut idem Petrus, et Basilius, uno eodemque tempore iisdem exsulibus episcopis scriberent, alter ut summam Timothei aliorumque Apollinaristarum [Col. 0178A] impudentiam iis notam faceret, alter ut eos laudaret, quod eorum communionem aperte rejecerant.

V. Praeter haec, quae feliciter confecta vidit, Dorotheum non neglexisse episcopi sui Meletii causam, tum verisimile est, tum Basilius probat in eadem ad Petrum Alexandrinum epistola, quin potius eam vehementiori, quam forte par erat, studio ab eo tractatam discimus ex his ejusdem Basilii verbis: Nos autem in tristitiam conjecit frater noster Dorotheus, quod ut ipse scripsisti, non omnia leniter et mansuete dixerit dignitati tuae. Is reversus mihi narravit, quos coram Damaso reverendissimo episcopo cum tua praestantia sermones, disputationes, habuisset, ac dolorem mihi afferebat, cum diceret numeratos in Arianis fuisse religiosissimos fratres comministros nostros Meletium [Col. 0178B] et Eusebium. Forte itaque cum Dorotheus vehementior esset, quam deceret, ac Meletii prae Paulini communionem retinendam contenderet, Petrus, qui Athanasii vestigiis inhaerens a Paulino stabat, ut disputatoris vehementiam retunderet, objecit iterum tum retentam a Meletio et Eusebio cum Acacio, atque Arianis societatem; tum praeterea, quod cum homoeusion praeferrent, ab homousio recedere viderentur, atque ad Arianos ipsos transire. Haec enim quae tunc invaluit suspicio, deinceps etiam diu permultis haesit, ac Hieronymum induxit, ut in Chronico scriberet, Meletium, in Antiochena synodo, homousio, anomoeoque rejecto, medium inter haec homoeusion, Macedonianum dogma vindicavisse: ac causam dedit libro inter Athanasii opera impresso, qui inscribitur [Col. 0178C] Refutatio hypocrisis Meletii, et Eusebii Samosateni, et sociorum adversus Consubstantialitatem.

At Damasus ea, qua praeditus erat sapientia, atque animi constantia, nihil decessit a concepta semel definitaque sententia. Neque enim ecclesiasticae disciplinae ratio patiebatur, ut Paulinus, qui legitime ordinatus fuerat, ac nulla unquam haereticorum, communione se polluerat, qui magno animo magnaque constantia, neque Valentis, neque Arianorum minis perterritus, catholicam fidem palam professus fuerat, quem Hieronymus confessorem, Rufinus virum sanctum, ac per omnia sacerdotio dignum appellat, posthaberetur Meletio, qui Antiochenam Ecclesiam veluti praemium criminis obtinuerat, quamquam eorum societati renuntiasset. Contra vero, atque ob hanc causam, quod [Col. 0178D] Ario anathema dixisset, ac pro vera fide exsul tunc esset, quae a Petro Alexandrino tunc forte illatae sunt veteres criminationes, minime effecerunt, quin Damasus cum Basilio, aliisque Meletii et Eusebii communicatoribus societatem sacrorum servans, cum eodem etiam Meletio communionem mysteriorum sacrorum retineret. Hinc Dorotheum ipsum et sanctissimum Meletianarum partium presbyteros semel iterumque ad se missos perhumaniter suscepit, ac ad sacra omnia admisit. Habitus itaque Meletius pro catholico episcopo fuit, at minime cum eo inita et retenta arcta illa conjunctio, ac fraterna charitas, qua [Col. 0179A] fruebantur, qui plena Romani episcopi communione minime carebant, atque haec cum Flaviano Meletii successore agendi ratio a sede apostolica deinde etiam servata est, donec cum eorum altero, transactione, de qua redibit sermo, cum altero vero Theophilo Alexandrino, et Chrysostomo conciliatoribus, controversia finem habuit. Hinc vero liquet, quam fallaci captiosaque ratione utantur Dupinius, aliique ejus ingenii homines, qui hoc Meletii et Flaviani exemplo abutuntur, ut probent, in Ecclesia catholica esse posse aliquando, qui extra Romanae Ecclesiae communionem sit. Quae enim cum Meletio et Flaviano non habebatur communio, non ea sacrorum mysteriorum privatio fuit, sed arctae illius ecclesiasticae societatis et confoederationis, quae presbytero [Col. 0179B] cum suo episcopo, episcopo cum suae provinciae episcopis, ac cum Romano potissimum intercedebat, disjunctio: cujusmodi sunt, mutua visitatio, formatarum ac commendatitiarum commercium, in conciliis consessus, ac alia quae ad externam Ecclesiae politiam attinent, ac quibus carere, gravissima iis temporibus poena reputabatur [(a) 1Kb] . Hoc enim est, quod Sozomenus [(b) 1Kb] scite indicat, cum ait Occidentales ob Flaviani ipsius ordinationem non mediocriter indignatos, ad Paulinum quidem tamquam episcopum Antiochiae consuetas scripsisse epistolas, ad Flavianum vero nullas. Haec vero externae societatis disjunctio, quae aliquando latius porrigebatur, aliquando angustioribus finibus coarctabatur, non prohibebat, quominus illi, qui ita abstenti essent, in [Col. 0179C] ecclesiis, in quibus iis communio concessa erat, cum aliis etiam, cum quibus erat vetita, episcopis communicarent. Hinc Theophilus Alexandrinus, cum Flaviano ipso, a quo Aegyptus disjuncta erat synodo Constantinopolitanae cuidam adesse non dubitavit, nullaque est ratio, cur Tillemontius [(c) 1Kb] , mirari se dicat, quomodo illud ab eo fieri potuerit. Caeterum ut redeam unde diverteram, cum Damasus Dorothei sermones et acriores etiam disputationes, ipso Basilio teste, patienter audierit, humani aliquid passus est Caesareae episcopus alioquin sanctissimus cum scripsit, elatum illum, sublimem, et altius sedentem, audire non posse veritatem humi praedicantem [(d) 1Kb] .

VI. Haec vero cum ita sint, nunc anonymi transfugae sive oscitantia, sive mala iterum fides lectorum [Col. 0179D] oculis exponenda est. Hic igitur primo loco nihil unquam tum Athanasio, tum Basilio, a Damaso rescriptum fuisse asserit, sive quia litibus propriis occupato nihil esset opus alienis, sive quia timuit ne Valentis imperatoris, rebus suis nihil profuturam in se provocaret iram. Secundo litteras, quas Basilius scripserat, ab Evagrio Antiocheno tum Romam allatas, tum ab eodem ad Basilium relatas. Tertio hinc factum ait, ut Basilius omnem cum Romano episcopo litterarum consuetudinem abruperit. Quarto ne quid vero interea religio detrimenti caperet, ab Athanasio [Col. 0180A] postulasse ut ad Damasum ipse scriberet, peteretque ut Legatos in Orientem mitteret. Quinto Occidentis episcopos acceptis Basilii litteris, Meletium contra Damasi sententiam praetulisse Paulino. Sexto presbyterum sanctissimum ab Occidentalibus iisdem, in Orientem cum Sabino aliisque aliquot clericis legatum missum. Haec enim omnia, quae ille scribit, quam falsa sint, tum ex recensita a nobis rerum gestarum serie constat, tum praeterea nos docent, quae deinceps indiligenti huic, mendaci ac insulso scriptori in caeteris etiam fides haberi possit.



CAPUT XII. 377, DAMASI 12, GRATIANO AUG. IV ET MEROBAUDE COSS.

I. Hieronymi ad Damasum de tribus hypostasibus epistolae exponuntur, et explicantur. Disquiritur, quaenam fuerit per id tempus, ac praeterea in Constantinopolitano concilio recrudescentis ejus litis causa. II. Damasi ad Hieronymum rescriptum. III. Antiqua Hieronymianae epistolae lectio retinetur et asseritur. IV. An Hieronymus Vitalem pro catholico habuerit? V. Petrus Damasi litteris ad sedem restitutus, Alexandriam redit.
[Col. 0180B]

I. Sanctus Hieronymus, qui ad Chalcidis eremum ante quinque circiter annos sese receperat, celebres hoc anno litteras Damaso scripsit [(e) 1Kb] , quibus quaerit an tres in Deo hypostases dicendae sint, et quocum communicandum sibi Antiochiae sit. Cur eas litteras hoc anno, aut altero ineunte saltem, cum cl. Vallarsio [Col. 0180C] scriptas censeam ratio ex iisdem constat. Fremebat enim cum scribebantur, fulta mundi praesidiis, Ariana rabies; ac Hieronymus, cuinam Antiochiae communicaret, incertus, sequebatur Aegyptios confessores in Palaestina exsules, quos in Damasi communione esse noverat, ab iisque Sanctum Domini expetebat. At anni sequentis Augusto mense, Valentis obitu Ariana rabies praesidiis suis omnino decidit nec ulli jam amplius erant Aegyptii confessores in Syria exsules, a quibus Hieronymus Sanctum Domini petere amplius posset, omnibus exilio solutis. Constantius, qui has Hieronymi litteras iterum impressas dedit, easque anno 380 jam labente exaratas putat, Aegyptiorum confessorum nomine Petrum Alexandrinum intelligit. At qui fuerint illi, ex Basilio jam [Col. 0180D] vidimus, ipseque praeterea Hieronymus aperte nos docet, qui ad eos veluti sibi viciniores pro sancto Domini corpore recurrebat: quamobrem vix puto fore, ut Constantius interpretationem hanc suam, a vi genuina verborum et temporum ratione alienam, eruditis probet. Cur vero tum Meletiani, tum Vitaliani dicerent, haerere se Damaso, non secus ac Paulinus, ratio minime a longe petenda est, ut visum fuit eidem viro docto, opinanti Hieronymum respexisse legem de restituendis basilicis a Theodosio latam, contentionemque inter Meletium, Paulinum, et Vitalem [Col. 0181A] coram Sapore ea occasione habitam, quam Theodoretus narrat [(a) 1Kb] . Enim vero qui secum reputet, oportere eos, qui se catholicos haberi volunt, cathedrae Petri communione junctos esse, intelliget, quod idem Hieronymus ait: qui vero ab eo indicatam putant contentionem illam, minime advertunt, legem de restituendis basilicis die 10 Januarii anni 381 fuisse propositam, Saporem vero, cui mandatum a Theodosio fuerat, ut eam Antiochiae exsequeretur, vix ad urbem illam ante Martium mensem venire potuisse. Nemo autem dixerit Hieronymum tam sero Antiochia discessisse, ut disputationi illi adesse potuerit: siquidem, ut reliqua quae afferri possent argumenta praeteream, cum esset ille Constantinopoli et apud eloquentissimum Gregorium Nazianzenum tunc ejusdem [Col. 0181B] urbis episcopum (sive episcopi loco eam Ecclesiam administrantem) sanctarum Scripturarum studiis erudiretur, brevem de Seraphim tractatum dictavit [(b) 1Kb] , quem deinde publicatum dicavit Damaso. Pammachio autem et Oceano librum illum ante viginti annos dictatum scribit [(c) 1Kb] . Si vero eam ad Pammachium et Oceanum epistolam anno 399 scriptam esse inter eruditos convenit [(d) 1Kb] , necesse est, ut illum anno saltem 379 moram in regia urbe traxisse dicamus. Caeterum quae Theodoretus dicta factaque inter Meletium, Paulinum ac Vitalem in ea disputatione scribit, vel pro ejus erga Flavianum studio conficta sunt, ut Baronius censet [(e) 1Kb] , vel ut alii putant, res diversas diversoque gestas tempore indiligenter miscuit.

Sed ut ad institutum redeam, si quis epistolam [Col. 0181C] ipsam legerit, facile intelliget, quae sit ex S. Hieronymi sententia apostolicae sedis auctoritas, ac quam indeficiens in fidei quaestionibus definiendis judicium. Pauca referam, ut hoc constet: Quoniam vetusto Oriens inter se populorum furore collisus, indiscissam Domini tunicam desuper textam, minutatim per frusta discerpit, ideo mihi cathedram Petri, et fidem apostolico ore laudatam consulendam censui. Ego nullum primum, nisi Christum sapiens, beatitudini tuae, id est cathedrae Petri communione consocior. Super illam cathedram aedificatam Ecclesiam scio. . . . Qui itaque aiunt Hieronymum consuluisse Damasum, sive ob Romanae Ecclesiae, in qua baptizatus fuerat, dignitatem ac majestatem, sive quod eam sequeretur universus Occidens [(f) 1Kb] , id agunt dumtaxat, ut animum [Col. 0181D] praejudiciis sane occupatum prodant. Petrum enim peculiariter inter caeteros elegit Christus, ut eum gentes in fidei controversiis non audirent solum loquentem, sed etiam crederent. Ita enim cum Petrus sententiam edixisset, tacuit omnis multitudo Petro definienti consentiens, ut Act. XV a Luca refertur [(g) 1Kb] . Hinc Sanctus Doctor addit: Non novi Vitalem, Meletium respuo, Paulinum ignoro: nulli enim, quicumque ille sit, a Deo concessum est, ne in fide deficiat, praeterquam [Col. 0182A] Petro, ejusque cathedrae haeredi, quem proinde cum de dogmate res est, veluti unum fidei magistrum respicit et agnoscit. Hic vero cum sit obvius horum verborum sensus, frustra Tillemontius quaerit, cur Hieronymus Paulinum ignorare se dicat, qui illi non cognitus et familiaris esse non poterat, Paulinum enim Hieronymus ignorat prae Damaso, Antiochenum scilicet episcopum, qui falli poterat prae Romano pontifice falli nescio, siquidem statim addit, quicumque quisquis ille sit tecum non colligit, spargit.

Quaestio illa de tribus hypostasibus, post Alexandrinum juncto Occidente concilium, Eusebio nempe Vercellensi ac Lucifero Calaritano apostolicae sedis legatis composita fuerat. Athanasius enim utraque parte leniter ac benigne accita, verborumque sententia [Col. 0182B] diligenter et accurate perpensa, postea quam concordes reperit, nec quantum ad doctrinam ullo modo inter se dissidentes, ita rem transegerat, ut nominum usum concedens rebus eos constringeret [(h) 1Kb] . Cur igitur ea potissimum recrudescere visa est circa haec tempora, ratio minime a longe petenda est. Nam postquam Damasus Paulini communionem elegerat litteris ad eum scriptis, Eusthatianos quibus ille praeerat, de conjunctione cum Meletianis ineunda cogitasse, atque in eum finem Terentii comitis tunc Antiochiae versantis operam adhibuisse vidimus. Basilius itaque, aliique Meletiani, qui merito timebant fore ut ii qui a Meletio stabant, ab eo tunc exsulante facile abscederent, ac Paulino praesenti accederent, ut huic conjunctioni suis partibus minime profuturae impedimentum [Col. 0182C] aliquod afferrent, totis iterum viribus trium hypostaseon dicendarum necessitatem tueri coeperant, ac trium personarum vocabulum veluti Sabellianismi vehementer suspectum explodere. Hinc idem Caesariensis praesul, qui de tribus hypostasibus ne verbum quidem fecerat, cum de reducendis ad Meletium Paulinianis ad Athanasium scripserat, atque eos proinde tres personas, et unam hypostasim professos, recipere paratus erat, in litteris ad Terentium deinde missis, ait: Paulinum dum unam hypostasim ac tres perfectas personas admittit, a Sabellio minime discedere, qui unam pariter hypostasim ac tres personas admiserat: quaestionem propterea de tribus hypostasibus levis momenti videri non posse, sed latissimum haereticis campum ad detrahendum de Ecclesia [Col. 0182D] apertum iri, si qui unam cum Sabellio hypostasim profitetur, Ecclesiae Antiochenae principatum, contempto Meletio obtineat [(i) 1Kb] . Haec omnia acute perspexit nuperus doctissimus tertii operum Basilii tomi editor, qui propterea haec scribit: Non id agebatur, ea scilicet concordia, ut schismati Antiocheno finis imponeretur, et ad legitimum (ut ipse quidem opinatur) pastorem Meletium oves redirent. Si tanti commodi spes affulsisset, certo scio Basilium omnia paci ac [Col. 0183A] charitati posthabiturum fuisse ac libenter suscepturum Paulini plebem, ac clerum, etiamsi unam hypostasim admitterent. Sed Paulini amicorum consilia omnia eo spectabant, ut Paulinus excluso sancto Meletio solus Antiochiae praeesset. Non immerito ergo cum Paulino communionem ineundam negabat, quippe cum iniri non posset, quin Meletius rejiceretur, qui solus Antiochiae legitimus erat episcopus [(a) 1Kb] . Id quo erga apostolicam sedem ac tot sanctissimos Occidentis episcopos obsequio affirmet, quibusve praeterea rationum momentis haec probet, viderit clarissimus auctor. Nunc ut eo redeat, unde diverterat oratio, Flavianus ac Diodorus, Antiochenae Meletianorum seu Campensium Ecclesiae duces, Basilii litteras, atque auctoritatem, tunc iterum ostendere coeperunt, Paulini asseclas [Col. 0183B] cauterio unionis inurere, Sabellianae haeresis reos traducere, atque eo pacto suos a conjunctione cum iis ineunda deterrere. Haec vero est causa, cur ea contentio iterata fuerit in Constantinopolitano concilio post Meletii obitum, veluti ad Paulinum ab episcopatu Antiocheno repellendum, comparata et in primis accommodata, ut colligi potest ex Gregorii valedictoria ad 150 Patres: Desinant, ait enim, qui de his inter se contendunt, ineptire, perinde ac si fidei nostrae pietas in nominibus, non in rebus consistat . . . . , quid igitur vobis hypostases volunt, aut vobis personae? Nimirum tria esse, quae dividantur non naturis, sed proprietatibus: optime; an fieri potest ut quidam magis inter sese concordent, atque idem dicant, quam cum ita sentiunt, tametsi alioqui syllabis discrepent? [Col. 0183C] Enim vero cui bono Nazianzenus rem illam egisset iterum, si non erant qui eamdem contra Paulinum cantionem iterum canerent?

II. Quid Damasus Hieronymo responderit, certo non constat, cum ad nos Damasi litterae non pervenerint. At cum ille sub hujus anni finem, aut alterius initium scribat iterum ad Marcum presbyterum, haereticum se judicari, quamquam idem dicat, ac credat, quod Damasus et Petrus Alexandrinus et credunt, et ore exprimunt, cum praeterea presbyter a Paulino Antiocheno ordinatus deinde fuerit, idque per haec ipsa tempora contigerit ut cl. Vallarsius invicte probat [(b) 1Kb] ; hinc apparet tum factam illi a Damaso facultatem, hypostasim unam ac tres personas profitendi, tum praescriptum, ut cum Paulino [Col. 0183D] communicaret: neque enim, qui Paulinum ipsum ignorare se paulo antea profitebatur sacram ab eodem ordinationem accepisset citra sibi praescriptam a Romano pontifice legem. Eorum itaque sententiam, qui Damasum hypostaseos voce ad designandas personas usum aliquando fuisse asserunt, erroneam esse constat ex Hieronymo ipso: siquidem ad Marcum presbyterum deinde ait: Haereticum me cum Occidente, haereticum cum Aegypto, id est cum Damaso, Petroque condemnent. Quid unum hominem exceptis [Col. 0184A] sociis criminantur? Si rivus tenuiter fluit, non est alvei culpa, sed fontis. Hieronymo praeterea accedit Acacii Beroae in Syria episcopi testimonium, ex quo scimus Paulinum a tribus dicendis hypostasibus abstinuisse, ut piissimos Occidentis episcopos sectaretur [(c) 1Kb] . Cum itaque Damasus a tribus dicendis hypostasibus abstinuerit, magnus Baronius [(d) 1Kb] merito Theodoretum rejicit scribentem, Meletio a Sapore, Arianorum ecclesias adjudicatas ea de causa, quod Damasus non secus ac Meletius ipse, unam Trinitatis substantiam confitens, tres hypostases diserte praedicaret [(e) 1Kb] . Hinc quae in aliis Damasi ad Paulinum litteris leguntur verba, unum Deum in tribus hypostasibus [(f) 1Kb] , purum ejusdem Theodoreti putumque additamentum sapiunt, quae propterea a latinis omnibus exemplaribus absunt. [Col. 0184B] Nec vero id insolens huic scriptori est: nam cum in Illyricana synodo, cujus alibi a nobis mentio facta est, congregati praesules aperte professi fuissent cum reliquis omnibus Latini imperii episcopis, eamdem substantiam Patris et Filii et Spiritus sancti in tribus esse personis, Theodoretus, qui eas litteras in Graecum versas recitat [(g) 1Kb] , statim addit , quod itidem apertum ejusdem glossema est.

III. Priusquam ab his Hieronymi litteris discedam, locum ex iis afferam, quod illum haud recte saepius acceptum viderim: ait itaque, Trium hypostaseon ab Arianorum praesule et Campensibus, novellum a me homine Romano nomen exigitur. Sunt qui disjunctionem illam et omittendam censeant, ac sub Arianorum [Col. 0184C] praesule Meletium unum intelligunt, qui eorumdem Arianorum manu evectus ad cathedram Antiochenam fuerat: aliis vero placet, ut legamus sub Arianorum prole Campensibus, aiuntque Meletianos Arianorum prolem non sine probabili ratione a Hieronymo dici posse. Ego vero opinor, aliud nihil eumdem Hieronymum hoc loco velle, quam se revera tum ab eodem Arianorum praesule, sive Euzoius ille fuerit, sive Dorotheus, tum a Campensibus, Meletianis scilicet, ob eam causam vexatum; ideoque nihil a veteri lectione movendum. Neque enim minoris Arianorum quam Meletianorum intererat tres hypostases dici, eratque una eademque omnium causa, quamquam non idem omnium finis. Hinc in alia epistola, Campenses cum Tarsensibus haereticis copulatos ait, quia Meletianarum [Col. 0184D] partium duces, vires cum haereticis Arianis, et consilia in ea contentione conjunxerant. Falluntur itaque meo judicio, qui cives Tarsenses hoc loco ab Hieronymo haereticos dictos putant, ac in hujus rei perquirenda causa laborant. Campenses enim cum Tarsensibus idem Hieronymus jungit, quia Flavianus et Diodorus, qui Silvani Tarsensis episcopi alumnus fuerat, Meletianarum partium Catholicis conjunctim praeerant; uterque vero cum haereticis copulatus videri poterat, tum quod unam cum Arianis eamdemque [Col. 0185A] causam in tribus hypostasibus tueri videbantur, tum quod, Theodoreto [(a) 1Kb] ac Philostorgio testibus, promiscua erat inter Meletianos et Arianos, precationum, hymnorum, consultationum, aliorumque omnium, si mysticum sacrificium excipias, sacrorum communio. Quid enim Tarsenses, si qui forte haereticis adhaeserant cum Antiochenis Catholicis, commune habuere, ut eos Hieronymus hoc loco prae caeteris omnibus expressos velit. Hoc iterum Hieronymus ipse indicat, in epistola ad Marcum presbyterum, cum ait, Sabellianae impietatis arguor, subsistentes, veras, integras, perfectasque personas pronuntians: si ab Arianis, merito: si ab orthodoxis, qui hujusmodi arguunt fidem, orthodoxi esse desierunt. Utramque enim factionem notat, a qua molestias illas ferre cogebatur. [Col. 0185B] Hinc vero colligi etiam aperte potest, haec Antiochiae gesta fuisse, antequam Meletius eo iterum reversus esset, atque ideo has epistolas, eo quem dixi anno scriptas esse oportere.

IV. Nunc quaerendum restat, cur Hieronymus Vitalem pro catholico habuerit, atque eum numeret inter episcopos, qui Damaso haerere se dicerent. An vero Romano pontifici haerere Hieronymo videri poterat, qui Apollinario parebat, atque ordinatus ab illo fuerat, ab Ecclesia jam projecto? Ego sic existimo, Vitalem ordinatum ab Apollinario fuisse non diu postquam a Damaso rediit cum communionis litteris; idque dolo malo, atque eum in finem, ne a Paulino cogi posset ad subscribendam formulam, quam illi a Damaso transmissam noverat. Ne [Col. 0185C] vero vaferrimus homo malam de se suspicionem injiceret, Paulinum Sabellianismi incusare, atque ejus communionem palam ejurare deinde coepit. Rem narrat Epiphanius [(b) 1Kb] , qui Antiochiam sese contulerat anno 376, ut utrumque inter se conciliaret. Interea vero Apollinarius ac Timotheus ab Ecclesia ejecti, ac eorum asseclarumque haeresis a Damaso cum Romana synodo proscripta est. At Vitalis Damaso sese haerere dicebat, non secus ac Meletius, ac Paulinus, sive quia ejus rei fama nondum Antiochiam pervenerat, cum Hieronymus scriberet, sive quia nominatim, ut caeteri, minime damnatus, fultus praeterea communionis litteris, quas olim a Damaso surripuerat, ac simulatione virtutis et religionis, pro catholico sese gereret, et [Col. 0185D] Ecclesiam falleret. Hunc profecto ludum deinceps etiam diu lusisse discimus ex Ambrosii epistola ad Theodosium imperatorem, atque a secunda Nazianzeni ad Cledonium quas expendi diatr. 2, cap. 4; ex iisque non obscure colligimus vaferrimum illud caput nunquam fuisse ab Ecclesia aperte projectum, atque inter haereticos proclamatum.

V. Diximus Petrum Alexandrinum hoc anno ad Ecclesiam suam reversum. Itaque litteras illas, quas a Damaso secum attulit, quaeque perierunt, hoc anno [Col. 0186A] scriptas fuisse oportet. Earum mentio est tum apud Socratem, tum apud Sozomenum [(c) 1Kb] , qui eodem tempore, quae illarum vis esset, nos docent, cum eorum alter et consubstantialis fidem, et Petri in sedem Alexandrinam collocationem; alter vero ordinationem a Damaso confirmatam scribit, atque ita uterque ejus, quae Romano pontifici inest, auctoritatis specimen Damasum dedisse fatetur. Huc sane respexisse liquet Eutherium Thianensem, et Helladium Tarsensem episcopos, qui ita ad Xistum scribunt: Et olim saepius ex Alexandria haereticis zizaniis insurgentibus suffecit vestra apostolica sedes per universum tempus istud, ad mendacium convincendum, impietatemque reprimendam, et corrigenda quae necessarium fuit, muniendumque orbem terrarum ad [Col. 0186B] gloriam Christi, tam sub illo ter beato episcopo Damaso, quam pluribus aliis [(d) 1Kb] . Haec autem cum Lupus annotasset pertinere ad Petri Alexandrini in sede confirmationem, Luciique Ariani damnationem, Baluzius eum errare vehementer inquit, cum Damasus non solus, sed cum concilio Italiae et totius Occidentis Lucium damnaverit [(e) 1Kb] . Unde autem synodum illam Baluzius ex omnibus Occidentis episcopis collectam probet, ipse viderit: ego enim praeter Petrum ipsum, ex suburbicariis, atque iis, qui Romano pontifici praesto esse solent, episcopis compositam fuisse crediderim. Caeterum inepta prorsus observatio est, quamquam alii, qui non aequo in sedem apostolicam animo sunt, ea uti soleant. Nam quae fuerit in Romana synodo episcoporum Italiae [Col. 0186C] auctoritas, ipsi aperte explicant, ut nemo melius, cum ad clericos et monachos Orientales haec scribunt: Quoties intra Italiam propter ecclesiasticas causas, praecipue fidei, colliguntur Domini sacerdotes, consuetudo retinetur, ut successor praesulum sedis apostolicae ex persona cunctorum Italiae sacerdotum, juxta sollicitudinem sibi Ecclesiarum omnium competentem cuncta constituat, qui caput est omnium [(f) 1Kb] . Nam qui cuncta constituit, ad illum ex eorum episcoporum sententia pertinet decernere, quid faciendum ab aliis sit.



CAPUT XIII. 378, DAMASI 13, VALENTE VI ET VALENTINIANO II AA. COSS.

I. Gracchus hoc anno P. U. Mithrae spelaeum destruit, ac quae Damasi in ea re partes. II. Romanum quoddam concilium, ejusque ad Gratianum, quae extant litteras ad hunc annum erronee consignari.
[Col. 0186D]

I. Hic annus clarus est in ecclesiastica historia ob partam Ecclesiae pacem Valentis obitu. Caeterum quod ad Damasi res gestas attinet, ejus potissimum studio referri potest, quod Gracchus, cum praefecturam gereret Urbanam, spelaeum Mithrae, et omnia portentosa simulacra, quibus Corax, Gryphus, Miles, [Col. 0187A] Leo, Perses, Helios, Bromius pater initiantur, subvertit, fregit, excussit [(a) 1Kb] , Baronius, ut hoc factum conferat in annum 383, quo Gracchus P. P. fuit, Hieronymum errasse, urbanamque loco praetoriae praefecturam scripsisse putat. At Gothofredus, Pagius ac Tillemontius rem narrant ad annum 376 et 377, quo Gracchum urbanam eamdem praefecturam gessisse colligunt ex duabus illi inscriptis legibus Theodosiani Codicis [(b) 1Kb] . Altera enim data est Valente V et Valentiniano AA. coss., anno scilicet 376; altera vero Gratiano augusto IV et Merobaude coss., anno nempe 377, aiuntque non obstare huic sententiae, quod utraque ad Gracchum P. P. inscripta sit: inscriptionem enim in mendo cubare censent, eamque corrigendam ex Codice Justinianeo, quo lex [Col. 0187B] illa prima ad Grachum P. U. directa legitur; quod etiam probatur ex ms. Wurceburgensi Theodosiano Codice, qui cl. Rittero teste, loco P. P. habet ad Gracchum P. U. At Philippus a Turre Adriensis episcopus cujus ego sententiam sequor, Gracchi praefecturam urbanam, ac Mithrae excidium ad hunc annum revocat [(c) 1Kb] . Observat enim anno 376 eo magistratu functum fuisse Rufinum, cui in Junio mense data est lex 3 de Off. P. U., quam Codex Justinianeus recitat. Sequenti anno ac post Rufinum, Urbis praefecturam Probianum administrasse constat ex Theodosiano Codice l. 3 tit. 2 lib. XI, quae Septembri mense data legitur. Quamobrem unus Graccho locus esset, inter Januarium scilicet et Septembrem menses, quod idcirco intermedium [Col. 0187C] spatium Tillemontius illi attribuit [(d) 1Kb] . At si Probianus Graccho successerat in Septembri, ut Tillemontius putat, cur iterum eidem Graccho inscriptam legimus in Codice Justinianeo legem, ne in sua causa quis judicet, datam kal. Decembris, Valente VI et Valentiniano II coss., anno nempe 378. Restat itaque ut dicamus errorem Codici Justinianeo irrepsisse: at cur non potius Codici Theodosiano contigisse potuit? Id ego libentius inducor ut credam, quia ms. Wurceburgensis codex legem illam Valente et Valentiniano coss. lectam ait, sed consulatus annum silentio praeterit, quae proinde ad utrumque referri potest; atque nihil impedit, quominus Gracchus implere debeat, annum illum, quo nullus apud Panvinium et Blanchinum praefectus notatus [Col. 0187D] legitur.

II. Huic itaque egregio facinori, quin Damasus manus admoverit, ego minime dubito, erat enim episcopi munus tum baptismum conferre, tum baptizandos probare per aliquod aut tempus, aut factum, antequam ii ad baptismi gratiam admitterentur [(e) 1Kb] . [Col. 0188A] Hinc cum Hieronymus scribat, Gracchum monstruosis destructis simulacris, his quasi obsidibus praemissis impetravisse baptismum Christi, facile intelligimus hanc illi a Damaso propositam conditionem fuisse pro eo consequendo. Nam cum praefecto Urbis inter caetera, ludorum ac spectaculorum cura ac disciplina incumberet, quae Cypriano teste [(f) 1Kb] cum vix idololatriae crimine aut periculo carere possent, eum pro recepto Ecclesiae more a baptismo repellere videbantur; aequum proinde, ac e bono religionis fuerat, ut antequam admitteret ad gratiam, majus aliquod, ac constantis in proposito voluntatis argumentum, Damasus in Graccho quaereret. Quo loco Urbis positum esset Mithrae spelaeum, quod Gracchus destruxit, affirmare vix ausim, [Col. 0188B] quamquam minime dubitem, quin celebri, et praecipuo. Forte vero in Capitolio ipso atque in ea parte, quae aquilonem spectat, quo Adriensis episcopus subterraneum repertum templum, ac Mithrae simulacrum ex Grutero refert [(g) 1Kb] , eaque omnia ut et inscriptionem se vidisse Ricquius et Pignorius affirmant [(h) 1Kb] . Caeterum Damasus hanc a Graccho rem petere, ac Gracchus eo facilius praestare debuit, tum quod Constans aras, et idola Romae destrui jusserat [(i) 1Kb] , tum quod Gentiles Socrate teste [(j) 1Kb] . Mithriacis sacris ad magicas artes et divinationem abuterentur, quae gravissimis Christianorum principum constitutionibus prohibita fuerant [(k) 1Kb] . Hinc Nazianzenus in Carmine ad Nemesium, Mithraei fani scelera, orgiaque haud memoranda execratur, ac S. Paulinus [Col. 0188C] eos jure merito perstringens ait:

Quid quod et Invictum spelaea sub antra recondunt.
Quemque tegunt tenebris, audent hunc dicere solem.
Quis colat occulte lucem, sidusque supernum.
Celet in infernis, nisi rerum causa malarum [(l) 1Kb] ?

Sirmondus in lucem protulit Romani concilii litteras inscriptas ad Gratianum et Valentinianum, nec non Gratiani ejusdem et Valentiniani rescriptum ad Aquilinum vicarium, in quo iisdem de rebus agitur, de quibus in ejusdem concilii litteris [(m) 1Kb] . Pagius, Tillemontius ac caeteri fere omnes tum Romanum hoc concilium, scriptasque ab eo litteras, tum Gratiani rescriptum referunt ad hunc annum, nulla alia prorsus ratione, nisi quia cum nulla neque in Romani concilii litteris, neque in imperatorum [Col. 0188D] rescripto aut Valentis aut Theodosii mentio sit, intermedio proinde tempore, quod ab alterius obitu ad alterius electionem elapsum est, haec contigisse oporteat; quae levissima prorsus conjectura est, nam neque semper omnium imperatorum nomina exprimebantur in litteris, quae ad eos pro rerum [Col. 0189A] opportunitate scribebantur, neque id necesse videbatur, cum satis esset ut litterae, aut rescripta eorum principum nomen praeferrent, quorum erat iis in locis imperium, ac potestas, quod (ne ego non necessario labore defungar) ex Symmacho colligi potest. Deinde quot sunt in Codice Theodosiano leges, ac edicta publice recitata, quae unius aut alterius ex imperatoribus nomine saepe careant? Percurrat tantum apud Gothofredum chronologiam legum sub Valentiniano, Valente ac Gratiano editarum, videatque Reinesii epistolam 19, qui quam imbecillum sit hoc probationis genus, exploratum habere cupit. Plura itaque sunt, quae me impellunt, ut Romanum hoc concilium ab hoc anno removeam, atque ut in aliud tempus transferam. Primum, quod [Col. 0189B] vix fieri potuit, ut tam brevi intervallo temporis, quod a Valentis obitu ad Theodosii electionem interjacet, Romanum illud concilium Gratiano scribere, ac Gratianus rescribere potuerit, tam longe tum positus, ac aliis iisque gravissimis reipublicae negotiis distentus. Praelium enim, quo Valens occubuit, die 9 Augusti initum est, et acceptae cladis nuntius ad Gratianum delatus a Victore fuit, qui fuga elapsus, per Macedoniam ad eum se receperat, in Dacia cum exercitu positum. Quantum vero residuum est temporis, ut Romam de Valentis obitu nuntius afferri, ac deinde ea omnia, quae reliqua sunt, fieri potuisse credatur ante Theodosii electionem, quae die 16 aut 19 Januarii subsequentis anni publicata est? Secundo Gratianus post Valentis cladem [Col. 0189C] cum Sirmii constitisset, temporum necessitate coactus, legem dedit, qua Manichaeis, Eunomianis, ac Photinianis exceptis, caeteris cujuscumque religionis hominibus permisit, ut secure et libere conventus in ecclesiis propriis agerent. Hujus legis testis est Socrates [(a) 1Kb] , Sozomenus [(b) 1Kb] , ac Suidas, cujus verba Gothofredus recitat [(c) 1Kb] , quamquam eam sequenti anno iter faciens, Ambrosii, ut par est credere, consilio obsecutus revocaverit [(d) 1Kb] . Qui igitur fieri potuit, ut aliam huic omnino contrariam eodem hoc tempore dedisse videatur? Nam quae Aquilino vicario inscripta est, alteram tollit omnino.

Postremo rerum aliquot gestarum series, quae in ejus concilii epistola narratur, minime patitur, ut illud hoc anno celebratum censeri possit. Ne vero [Col. 0189D] alio loco dicta repetam, vide, si placet, ad ann. 380, cap. 15.



CAPUT XIV. 379, DAMASI 14, AUSONIO ET OLYBRIO COSS.

I. Antiochenum schisma mutua inter partes consensione depositum; Theodoretus notatus. II. Synodus sub Meletio Antiochiae habita; quid actum in illa, definitumque fuerit. Acta ad Damasum missa. III. De hujus synodi tempore, atque anno emortuali S. Basilii.
[Col. 0190A]

I. Facta itaque, ut diximus, Gratiani lege catholicis episcopis ad Ecclesias suas redeundi copia, S. Meletio ea inter primos uti licuit; siquidem ejus exsilii locus circa Nicopolim fuerat Armeniae metropolim, quae Antiochia non longe aberat. Statim vero ac reversus est, concordiae studuit, proposuitque ad eam sarciendam, ut greges ambo episcopi jungerent, atque in commune pascerent, sive ut communi auctoritate Ecclesiam illam administrarent [(e) 1Kb] . Hanc conditionem, cum Paulini pars merito rejecisset, alia oblata est, quae cum omnibus placuisset, transacta res fuit, ac populus ad unitatem, [Col. 0190B] sacrorumque societatem rediit. Conditio vero, quae tunc pacis beneficium attulit, haec fuit [(f) 1Kb] : ut ii scilicet, qui ad regendum episcopatum idonei videbantur, sperabanturque, jurejurando se adstringerent, neque ambituros se, neque oblatum episcopatum suscepturos, quamdiu alteruter sive Paulinus, sive Meletius in vivis essent, sed ut is, qui e duobus superstes esset, sedem illam solus obtineret. Theodoretus igitur, qui concordiam a Meletio oblatam, a Paulino rejectam scribit, nimio suo, ut saepe solet, erga Flavianum studio indulsisse visus est, frustraque Tillemontius causas quaerit, quibus illum purge [(g) 1Kb] . Hujusce siquidem pacti ac juramenti aperta est apud Nazianzenum mentio in oratione XIV, quam pro pace habuit in Constantinopolitana Ecclesia, [Col. 0190C] paulo antea quam illi cathedrae valediceret, siquidem haec ejus verba eo respiciunt: Pax amica non re dumtaxat, sed nomine quoque ipso jucunda, quam nunc populo dedi, ac recepi; haud scio an sinceram ab omnibus vocem, spirituque dignam, an non potius PUBLICA PACTA DEO TESTE VIOLATA, quo gravior sit nostra condemnatio. Socrati praeterea et Sozomeno, quorum major, quam unius Theodoreti auctoritas est, fidem adstruit sancti Ambrosii Aquileiensis concilii nomine scribentis testimonium, quod alio loco expendam.

II. Rebus itaque hoc pacto Antiochiae compositis, Meletius ex episcopis communione sibi junctis synodum cogit. Cui synodo praeter Eusebium Samosatenum, Pelagium Laodicenum, Eulogium Edessenum, Zenonem Tyri, ac Diodorum Tarsi, quorum nomina [Col. 0190D] in fragmento, quod Holstenius, ac deinde Constantius edidit, expressa sunt, alii 146 episcopi subscripserunt, quorum memoria periit, praeter quam Gregorii Nysseni, qui se concilio illi adfuisse aperte testatur duobus in locis, quos Baronius [(h) 1Kb] recitat. Ejus synodi acta, ingenti rei ecclesiasticae jactura tempus abripuit. Hoc tamen constat, recitatas in eo fuisse Damasi litteras, tum eas quae primo ad Illyricos missae fuerant ex Romana prima ejusdem [Col. 0191A] synodo, ac deinde ad Orientales per Sabinum allatae; tum quas a secunda ac tertia synodo anno scilicet 374 ac 376 exeunte aut altero ineunte scriptas Dorotheus presbyter Orientalium legatus, secum retulit, ut diximus. Iis autem lectis Meletius primo loco, tum Eusebius Samosatenus, aliique deinde omnes subscripserunt verbis hisce, quae digna sunt ut observentur: Consentio omnibus supra scriptis, ita credens, et sentiens; et si quis praeter haec sentit, anathema sit. Ex his enim tum colligitur, quanti habitum perpetuo fuerit apud omnes Catholicos sedis apostolicae in rebus fidei definiendis judicium, tum praeterea an verum sit, quod Bossuetius ait, controversiam de sancti Spiritus divinitate, quam Sozomenus [(a) 1Kb] Romanae Ecclesiae judicio finitam dixerat, [Col. 0191B] in Constantinopolitano deinde concilio retractatam fuisse. Nam ut mea faciam verba viri clarissimi P. Orsi [(b) 1Kb] : Cum totus Occidens, universa Aegyptus, omnis Orientalis Ecclesia et omnes per universam Ecclesiam catholici episcopi, Damasi, et Ecclesiae Romanae, de Spiritus sancti divinitate judicium amplecterentur, et Macedonianos tamquam manifestos haereticos ab Ecclesiae communione repellerent, dirisque devoverent, ac saepius repetitis anathematis jacularentur, quis aequo animo ferat, ut tam solemne judicium non adhuc omnino immobile et irreformabile, sed adhuc retractationi obnoxium videretur?

Blondellus ad hoc ipsum concilium revocat pactum illud, quod Paulinum inter et Meletium atque utriusque partem, initum fuisse diximus, quod tamen [Col. 0191C] ante Blondellum magnus Baronius scripserat [(c) 1Kb] , cui Valesius etiam consentit. At Tillemontius [(d) 1Kb] , qui non potest adduci ut credat, concordiam illam tam frequenti gravissimorum episcoporum numero confirmatam, in Constantinopolitano deinde concilio irritam fieri, nulloque in pretio haberi potuisse, Blondelli opinionem rejicit, sed haec Tillemontii ratio infirma prorsus et nullius momenti est; nam primo, graviores ac seniores episcopi, qui Constantinopolitanae synodo aderant, nihil innovandum cum Nazianzeno censebant, ut alio loco dicam: deinde, si ea concordia ab eorum pluribus probata antea, et confirmata non fuerat, cur Gregorius ipse pacem ab iis fractam, ac publicas Deoque teste confirmatas pactiones violatas doluit?

[Col. 0191D] Hujus deinde synodi acta ad Damasum a Meletio ipso missa fuisse oportet, cum eadem originalia in Romanae Ecclesiae archivis pridem servata fuerint. Hoc ipsum praeterea nos docet synodicus libellus his verbis: Meletius suo in throno Antiochiae, divinam et sacram convocavit synodum, quae divinum confirmans Symbolum, et Marcellum, et Photinum, et Apollinarium anathemate notans, divinam ad Damasum et episcopos Occidentis misit expositionem [(e) 1Kb] . Quis autem Romam [Col. 0192A] missus, dicam ad annum sequentem: nunc enim pauca de hujus synodi tempore.

III. Hanc itaque eruditi omnes conferunt in annum 379. Enim vero ante hoc tempus profecto haberi non potuit, quia Eulogium Edessenum episcopum ab Eusebio Samosateno ordinatum ad Ecclesiam, unde sub Valente pulsus fuerat, hoc ineunte anno reversum fuisse constat ex Chronico Edesseno, quod vir doctissimus Joseph Assemanus edidit [(f) 1Kb] . At qui Septembrem illi aut Octobrem mensem assignant, mihi videntur rem prorsus incertam, pro certa asserere. Quamquam enim Gregorius Nyssenus eam congregatam scribat [(g) 1Kb] nono aut decimo post obitum Basilii mense, ac sedata jam persecutione, quia tamen disputatur adhuc de Basilii die emortuali, nihil [Col. 0192B] certi exculpi ex eo potest. Si Nazianzeno credimus [(h) 1Kb] , Basilius octo tantum annos in episcopatu vixit: vel ut Nyssenus ait, nonum incoepit. Quamobrem si annos ipsos numeremus ab ejus ordinatione, quae a Petavio, Tillemontio, ac nupero operum editore in vita Basilii consignatur ad annum 370 (et si quo mense, quove die obscurum sit), vivendi finem fecisse debuit vir sanctissimus anno 378, et, ut mihi videtur, non diu post Valentis obitum, ac Gratiano solo imperante, sub quo et Hieronymus ejus obitum collocat [(i) 1Kb] .

Hanc vero sententiam, alia etiam gravissima, ni fallor, conjectura confirmat. Nam cum ille ad superos translatus est, Nazianzenus, gravi ac periculoso morbo, quo afflictabatur, ereptum sibi fuisse doluit, [Col. 0192C] ut sanctum cinerem exoscularetur, ac Nysseno cui scribit, caeterisque communibus amicis, consolando adesset [(j) 1Kb] . Non itaque longe ab iis aberat, cum haec scriberet, quamquam Tillemontius, Floridus, ac scriptor Vitae Basilii, illum Seleuciae Isauriae tunc agentem, ac ex ea urbe Constantinopolim recta profectum statuant. Horum enim doctissimorum hominum judicio, ipsius ego Nazianzeni auctoritatem potiorem habeo, qui Seleucia, quo secesserat, Nazianzum se reversum scripsit, questusque est, res ab eo, quo eas reliquerat statu, minime immutatas a se repertas. Siquidem cum Seleuciam se contulisset, ibique tempus haud breve peregisset, tum ut Deo vacaret, tum sperans fore, ut interea Nazianzenae Ecclesiae, cujus curam constantissime declinaverat, episcopus [Col. 0192D] aliquis praeficeretur cum reversus est, nil reperit horum, finxerat quae mens sibi; fugisse, sed quae putabat, haec agmine oborta magno comperit negotia [(k) 1Kb] , ecclesiastica scilicet, quae excutere optaverat; apertissima itaque sunt Nazianzeni verba, nec aliam quam quae a Gregorio presbytero in ejusdem Nazianzeni vita, et a Billio illis attributa est, interpretationem ferunt. Statim itaque, ac reversus Nazianzum fuit, actum est iterum, ut ejus Ecclesiae curam susciperet; [Col. 0193A] at cum flecti nullo modo posset, Basilius caeterique provinciae praesules obtinuerunt, ut iret saltem ad regiae urbis Catholicos instruendos, et verae doctrinae in ea Ecclesia reliquas excitandas favillas. Haec enim est causa, cur in oratione de laudibus ejusdem Basilii profiteatur, non praeter ejus sententiam voluntatemque, illud a se susceptum onus, atque haec verba Gregorius presbyter sic intellexerit, ut Caesariensis praesul Nazianzeno jam currenti stimulos addiderit eumque ad spirituale hoc certamen inunxerit. Sed cur argumentis utimur non necessariis, cum ille Constantinopolim se accessisse asserat, Cappadocia relicta [(a) 56Kb] . Constans itaque certumque est Gregorium Seleucia Nazianzum, et ad suos reversum, antequam Constantinopolim proficisceretur. Reliquum nunc est, [Col. 0193B] ut eum ante Basilii mortem, inde minime abiisse probemus: at hoc una ejus ad Simpliciam haereticam pulcherrima epistola demonstrari potest. Ejus itaque irrequisitae ac minime consentientis servum Basilius ante aliquot annos episcopum ordinaverat; gravique deinde et vehementi oratione ejusdem foeminae furias et convicia compresserat [(b) 1Kb] . At quae eo vivente mutire amplius non auserat, vix defuncto, saecularia judicia minari, atque iterum vehementer contendere coepit, ut ordinatio illa antiquaretur. Gregorius igitur, cui ea de re matrona scripserat, lenissimo illam sermone demulcendam censuit, laudavitque propterea primo, quod de Basilio tunc recens defuncto perhonorifice loqueretur; tum deinde ad negotium quod attinet, eam rogavit, ne Ecclesiam [Col. 0193C] optimo illo episcopo quodam veluti donario divitem expoliaret, majorem sibi laudem conciliatura rebus ea inconsulta gestis consensum accommodans, quam si antea rogata acquievisset. Quod si petat, ut servus ille, qui bona administraverat, rationes reddat, aequa illam postulare inquit: sin autem contendit, ut deponatur velut sacerdotio indignus, haec coepiscoporum provinciae nomine rescribit: Nos nec alium quemdam ex iis, qui criminis alicujus rei sunt, incognita causa dimittimus, nec hunc dimittemus. Verum si quis aliquid habet, quod eum accuset; te praesente, simulque judicante, si ita libuerit, sin minus absente quoque, NOBIS JUDICIBUS EXPLORATUS, siquidem innocens inventus fuerit, etiamsi servus fuerit, absolvetur, si vero convictus fuerit condemnabitur [(c) 1Kb] . Nondum [Col. 0193D] itaque Nazianzenus ex Cappadocia pedem moverat, cum Basilio vix tunc defuncto hanc epistolam Simpliciae scripsit, seque judicem cum reliquis ejus provinciae episcopis hoc in negotio sessurum obtulit: atque haec insuper ratio est ut, cum in vicinia esset, purgare se debuerit apud Nyssenum Basilii fratrem, cur ipsius funeri non adfuisset. Si itaque Gregorius Constantinopolim accessit post obitum Basilii, ipse vero eam Ecclesiam administravit integro fere triennio [(d) 15Kb] ; si eam denique dimisit medio anno 381, [Col. 0194A] vix elapso, fieri non potest, ut Basilius vitam protraxerit ad kalendas usque Januarias anni 379, ejusque idcirco obitus dies revocandus erit ad annum 378, atque ad Julium mensem, vel Augustum. Rationes autem illae, quibus alia sententia defendi solet, haud difficulter everti, aliaque rursus argumenta afferri possent, quibus confici videtur, tum illigari haud posse Basilii mortem anno 379, tum ad aliquot saltem menses Antiochenum hoc concilium retrahi oportere. At cum perinde sit, quod ad nos attinet, utram eligas opinionem supervacaneo labore abstinebo, ut ad alia transitum faciam.



CAPUT XV. 380, DAMASI 15, GRATIANO AUG. V ET THEODOSIO AUG. COSS.

I. Lex 2 Cod. Theod. de Fid. cath. affertur, expenditur. II. Acacius Beroae in Syria episcopus Romam venit, ut videtur, cum actis Antiochenae synodi a Meletio legatus: alia enim Acaciani hujus itineris causa adducitur, ut pactum scilicet, quod Meletium inter et Paulinum Antiochiae initum fuerat, confirmaretur. III. Synodus sub Damaso, a qua, pactum illud ratum habitum, Meletius ad plenam communionem susceptus, ac scriptae ad Theodosium litterae, ne illud aliquando frangi sineret. IV. Agitur de altera Damasi ad Paulinum celebri epistola, eamque ab hac synodo scriptam fuisse probatur. Pneumatomachi quo primum tempore Macedoniani dici coeperint? V. Vigilii papae locus expenditur, quo Ambrosium huic concilio adfuisse conficitur.
[Col. 0194B]

[Col. 0194C] I. Hoc anno III kalen. Mart. data est celebris l. 2, de Fid. catholic., Acholio suadente, atque hoc a Theodosio sincerae fidei testimonium forte exigente, antequam ille ad baptismum, quod aegrotans postulaverat, admitteretur. Causa vero, ob quam Sozomenus [(e) 1Kb] legem illam datam memorat, aperte etiam demonstrat, quid imperator intellexerit, cum subditos suos ad religionem revocat, quam divinus apostolus Petrus Romanis tradidit, quamque pontificem Damasum sequi claret, et Petrum Alexandriae episcopum: nempe ut Orientales sui in varias sectas divisi, intelligerent aliquando, quo se vertere possent, ne amplius in fide nutarent, ad Romanam scilicet Ecclesiam, quam divinus Petrus in fide instituerat, supremumque [Col. 0194D] ejus episcopum Damasum, quem Basilicorum libri ejusdem apostoli hoc loco successorem vocant [(f) 29Kb] , ac Petrum Alexandrinum. At cum de Petro sermo est, cur nullam Theodosius Alexandrinae Ecclesiae mentionem facit? An forte Alexandrina Petri Ecclesia a fide tunc defecerat? nullo modo: sed ut intelligerent, quanta esset inter unam alteramque Ecclesiam, atque inter utriusque episcopos differentia, atque hanc cum suo capite conjunctam errare non posse, ut poterat, ac potuit altera. Hinc [Col. 0195A] Petrus Alexandrinus nullam aliam ob causam propositus est Orientalibus pro exemplo quod sequerentur, quam quia cum ille Damaso et Romanae Ecclesiae manifesta communione junctus esset, minime dubitari poterat, quin veram fidem profiteretur. Illi igitur errare convincuntur, qui cum rationum, et Scripturarum pondere oppressi, Romanam Ecclesiam periculo errandi subtrahant, non idem de Romano episcopo sentiunt, perinde ac si membra sine capite perfectum efficere corpus possent, aut dotes esse aliquae in corpore praecipuae, et excellentes, quae non sint capitis, et a capite deriventur. Sed ne extra campum excurram, adisis Orsium hac de re optime disserentem [(a) 1Kb] , ego siquidem ad institutum redeo.

II. Dixi superiori capite, a Meletio missa fuisse [Col. 0195B] Antiochenae a se habitae synodi gesta. Quaerendum nunc est, quis ea tulerit, quoque anno.

Alexander Hierapolitanus Acacio Beroeae in Syria episcopo haec scribit: Scit Sanctitas tua, sicut olim mihi per epistolam scripsit, quia, et in Roma coram S. M. episcopo Damaso praesente tua Sanctitate, motum est de haeresi Apollinarii: et nobis duas naturas confitentibus, ut non divinitati passionem tribuamus, dicebant hi, qui erant Apollinarii, duos nos dicere filios [(b) 1Kb] . Pagius post recitata haec verba ita prosequitur: Lupus in scholiis ad illam epistolam existimat sermonem hic esse de synodo Romana tertia, quam anno 375, ille habitam putat; sed ut animadvertit Baluzius in notis ad eumdem, Acacius tunc nondum erat episcopus: huc usque detegere non potui, an Acacius [Col. 0195C] sub hujus anni 378 finem vel anno 382, quo alia synodus Romana celebrata, in Occidentem venerit [(c) 1Kb] .

Ego vero Acacium neque anno 378, neque anno 382, Romam venisse puto: ad priorem enim quod attinet, constat illum ordinatum episcopum circa ejus anni finem a S. Eusebio Samosateno ad suam Ecclesiam redeunte post Valentis interitum [(d) 1Kb] ; quamobrem unusquisque facile cum Baluzio affirmaverit illum adesse non potuisse Romanae synodo, quam anno illo congregatam plerique frustra asserunt, ut dictum est superius.

Quo minus vero dicamus, Acacium ivisse Romam anno 382 illud prohibet, quod Damasus, ac cum eo cuncti sacerdotes Occidentales, Theodorum Tarsi, et Acacium Beroeae, episcopos reos agebant, ob ordinatum [Col. 0195D] Flavianum Paulino superstite, eosque pro excommunicatis habebant [(e) 1Kb] ; vix itaque fieri potest, illis paucis tantum elapsis ab ea ordinatione mensibus, rebusque, animisque adhuc exasperatis, Acacium ad synodum Romam ire, Damasi atque omnium Occidentalium episcoporum conspectum subire voluisse, atque inter eos locum habere potuisse: hinc non legitur ejus nomen inter tres illos episcopos, quos anno illo ab Orientalibus iterum Constantinopoli congregatis [Col. 0196A] missos ad Damasum Theodoretus ait [(f) 1Kb] , nec ejus in litteris tunc scriptis mentio est.

At si ad causas attendimus, ob quas Acacius Romam mitti potuit, ac debuit, tum tempus, quo eo accessit, tum ejus synodi, cui adfuit, annus haud difficulter statui poterit. Causa itaque duplex afferri potest; prima ut Meletius de pacto, quo inter ipsum ac Paulinum, atque utriusque partis Catholicos divisio sublata fuerat, Damasum atque Occidentales episcopos certiores faceret, atque ea ratione plenam atque apertam apostolicae sedis communionem sibi suisque conciliaret; ac praeterea ut pactum illud sedis ejusdem auctoritate, ratum, inconcussumque haberetur: neque enim ignorare Meletius poterat, sacris esse canonibus interdictum, ne duo essent in una [Col. 0196B] civitate episcopi, atque eos canones probe intelligebat valere oportere, nisi aliter supremo Ecclesiae capiti ob graves rationes visum esset. Altera vero causa, eaque justissima fuit, ut ad eamdem apostolicam sedem ferret acta Antiochenae synodi, ex quibus Damaso perspecta fieret Meletii ipsius atque Orientalium illi communicantium fides, et obsequium erga definita ab eodem Damaso dogmata, atque eo pacto aequior, tum Antiocheno huic praesuli, tum caeteris omnibus fieret, quorum fides in suspicionem adducta aliquando fuerat. Hanc porro causam synodicus libellus non obscure indicat allatis superiori capite verbis, quibus ait, ejusdem Antiochenae synodi expositionem ad Damasum et Occidentales a Meletio missam; atque hoc est multo probabilius, quam illud, [Col. 0196C] quod Valesius ait [(g) 1Kb] legatos scilicet a Damaso Antiochiam missos, ut synodo illi adessent, a quibus deinde acta ad Urbem relata putat, ut in Scriniis reconderentur.

III. Haec vero cum ita sint, Beroeensis episcopus nullo alio commodiori tempore Romam venisse potuit, quam hoc anno, post confectam scilicet Antiochenam synodum, cujus afferebat acta. Hic vero cum Romae praesens esset, habita est quarta sub Damaso synodus, cujus Alexander Hierapolitanus meminit, eique adfuit; adfuerunt itidem Apollinaristae, quos etiam post synodum illam Antiochenam, a qua damnati fuerant, Romam versus ut se purgarent, malamque causam pro haereticorum more tueri pergerent, ab Oriente discessisse, verosimillimum est. Haec vero [Col. 0196D] illa ipsa est synodus, quam synodicus libellus post Valentis obitum a Damaso congregatam narrat his verbis: Valens autem cum in Thracia adversus Gothos pugnasset, igne absumptus ad aeternum ignem migravit. Valentiniano etiam defuncto, Gratianus filius pios ab exsilio episcopos revocavit, quo tempore beatus etiam Damasus sacram Romae congregavit synodum adversus Arianos Pneumatomachos, et alios plurimos haereticos [(h) 1Kb] . Neque enim existimare debemus, aut supremum [Col. 0197A] illum pontificem innumeros ex diffusis Italiae partibus episcopos convocare, aut hosce adesse potuisse, primis illis post Valentis obitum turbulentis temporibus, sed cum reddita Ecclesiae pace ac securitate, majori omnes cum libertate ac religionis commodo, officio suo fungi poterant.

Fructum vero, quem ex ea legatione sibi proposuerat Meletius, uberrimum cepit; nam Damasus et ratum habuit pactum illud, quo Antiochenum schisma sublatum fuerat, et Meletium ipsum in plenam communionem recepit non secus ac Paulinum. Haec constant tum ex eo, quod Acacius, ab eo missus, synodo sub Damaso adfuit, tum ex eo quod acta, et subscriptiones, quas ab Antiocheno concilio attulerat, in Romanae Ecclesiae archivo reconditae fuerunt; constant [Col. 0197B] haec eadem insuper ex Gregorio Nazianzeno et litteris Aquileiensis concilii, de quibus ad annum sequentem rediturus erit agendi locus. Ne quid vero res ita compositas turbare deinceps posset, Ambrosius, ut ego puto, caeterique tunc Romae congregati episcopi provide dispicientes, quod deinde accidit, scripserunt Theodosio, ut juxta partium pactum, altero decedente, penes superstitem Ecclesiae remanerent, ac ne altera superordinatio attentaretur. Eam porro epistolam ante Aquileiense concilium scriptam esse, nemo saltem negaverit, qui alias legerit ejusdem concilii litteras, quae supersunt, aliam vero aut aptiorem occasionem, aut Italicorum episcoporum conventum excogitasse vix poteris, praeter hunc, a quo sic scribi potuerit.

[Col. 0197C] IV. Ab hac autem synodo quarta sub Damaso, profectam ego insuper existimo celebrem illam fidei confessionem ad Paulinum, quam iterum impressam damus sub numero quarto. Illam profecto synodicam fuisse, Theodoretus, Vigilius papa, auctor synodici, aliique veteres asserunt. Hinc Valesius [(a) 1Kb] eam scriptam putat in synodo, quam Damasus habuit anno 382, missamque Paulino, qui redux in Orientem, Thessalonicae substiterat. At nulla est causa, cur Paulino mitti debuerit, quae ei tunc praesenti in manus tradi potuit. Pagius itaque ob ejusdem synodici libelli auctoritatem, eam refert ad eam synodum, quam post Valentis obitum anno 378, collectam putat [(b) 1Kb] , Harduinus autem anno 379. Caeterum si nulla est idonea ratio, cur adeo coarctemus synodici libelli verba, [Col. 0197D] ut jam praemonui, propius ad veritatem accesserit, qui eam tum synodum, tum divinorum capitum definitionem ad hunc revocaverit annum: quam praeterea opinionem, nonnullae, ut mihi videtur, conjecturae confirmant.

Nam primo ex Alexandro Hierapolitano constat, Apollinaristas in ea synodo, cui Acacius adfuit, Catholicis objecisse, quod duos Filios assererent, quia duas in Christo Domino naturas profitebantur: hanc igitur calumniandi occasionem, ut deinceps eriperet, tunc factum puto, ut Damasus eos anathematizaverit, qui DUOS asserunt Filios, unum ante saecula, [Col. 0198A] et alterum post assumptionem carnis ex Virgine.

Secundo. Cum omnes ad eam usque diem exortas haereses ea fidei ecthesis proscripsisse videatur, cur de Priscilliani portentosis opinionibus nulla mentio est? An forte aut Priscillianum ipsum, aut infamem ejus haeresim silentio praeteriisset, meritaque sententia minime confinxisset Damasus, si haec illi innotuisset? Hoc ego mihi persuaderi non patiar, ac potius credam, illam fidei regulam scriptam fuisse, priusquam haereticus ille Romam accederet, atque ideo ante annum 381, quo constat eum a Caesar-Augustano concilio damnatum ad Urbem accurrisse, ut dicam.

Tertio. Observanda sunt haec Damasi verba ex anathematismo quarto: Anathematizamus Macedonianos, [Col. 0198B] qui de Arii stirpe venientes non perfidiam mutavere, sed nomen. Macedoniani, quos Damasus hoc loco exprimit, qui sint, neminem latere puto: at inquirendum, quo primum tempore, qui sancti Spiritus divinitatem oppugnabant, hoc nomine a Macedonio sectae duce appellati sint. Ut vero hoc facilius assequamur, tria tempora distinguenda et observanda sunt: primum quod excurrit a morte Constantii ad Lampsacenam synodum, quae congregata est anno 364 aut altero nondum provecto: posterius, quod eam synodum usque ad Valentis imperatoris interitum; tertium denique, quod Valentis interitum subsecutum est. Constantio itaque defuncto, Semiariani usiae assertores, qui ex indulgentia novi principis ad sedes suas reversi fuerant, libere congregare [Col. 0198C] sese, arctiorem inter se societatem jungere, Arianos sive Acacianos iterum palam exsecrari, ac diris devovere coeperant. Ea igitur occasione Macedonius, qui ad eosdem Semiarianos jam se transtulerat, ac cum iis in latrocinali conventu Constantinopoli depositus fuerat, seque in villa huic urbi proxima abdiderat, e latebris exiens in publicum erupit, missaque ad Semiarianorum capita legatione, vires illis suas addidit, effecitque nedum ut homoeusium mordicus retinerent, verum etiam ut Spiritum sanctum a divinitate excluderent, eumque in creaturarum numero collocarent. Eam itaque haeresim Silvanus, Eleusius, Eustathius, Sophronius, ac quotquot denique ab Acacianis Constantinopoli depositi fuerant, professi sunt, aliique deinceps ex illis etiam, qui [Col. 0198D] in recta caeteroquin de Filio doctrina fuerant. Haec ex Socrate, Sozomeno, Nazianzeno, aliisque eorum temporum scriptoribus constant, quorum dicta huc afferre supervacaneum est [(c) 1Kb] . Eam vero haeresim haud diu latuisse colligimus ex Alexandrina synodo, quae eam damnavit, et ex Athanasii ad Serapionem epistolis: at qui eam profitebantur, Socrates Pneumatomachos TUNC dictos ait, Macedonianorum scilicet vocabulo nondum exorto, cui Socratis testimonio vim haud exiguam eorum temporum scripta addunt, in quibus Pneumatomachorum vox perpetua est, Macedonianorum nulla. Joviano interea defuncto, habita a Semiarianis [Col. 0199A] Lampsacena synodus est sub Valente, quae decrevit, ut omnia Arimini, et Constantinopoli ab Arianis gesta, irrita essent, Antiochena in Encaeniis formula, ac homoeusium mordicus retineretur, et ubique reciperetur; Acacianis, et Eudoxianis poenitentiae locus datus, sin minus iterum depositi. Hinc vero Valentis, qui se Eudoxio dederat, jussu orta in Catholicos, aeque ac in eosdem Semiarianos dira illa persecutio, quae eos impulit, ut tres illos Eustathium scilicet, Silvanum, ac Theophilum legatos ad Liberium, et Occidentales mitterent, qui Nicaenam fidem profiterentur, et communi caeterorum omnium nomine communionem exposcerent. Recepti itaque in plenam catholicae Ecclesiae communionem ab eo sunt, ut ex Liberii ejusdem, quae adhuc supersunt, [Col. 0199B] litteris constat; Basilius quoque in epistolis rem saepe memorat, sed accurate descriptam legimus apud Socratem et Sozomenum [(a) 1Kb] ; qui praeterea Semiarianos illos per anticipationem quamdam Macedonianos perpetuo vocant, ut intelligamus unam eamdemque esse hujus vocabuli vim. Ab anno igitur 366, quo haec gesta sunt, quousque Valens rerum potitus in Oriente est, nullum Semiarianos inter et Catholicos episcopos discrimen fuit, nullus ejus vocis usus, cum omnes haberentur ut fratres: nam si qui cum Eunomio Spiritum sanctum a divinitate excludebant, uno Pneumatomachorum nomine adhuc compellabantur, ut antea. At quonam igitur primum tempore haec vox usurpari coepit? Ab hac Romana synodo, et a Damaso hoc ipso anno. Nam Valente [Col. 0199C] defuncto, cum Gratianus Manichaeis, Photinianis et Eunomianis exceptis, necessitati rerum ac temporum compulsus, lege lata concessisset, ut quam quisque vellet, religionem profiteretur [(b) 1Kb] , Semiariani illi seorsim a Catholicis collectas agere instituerunt, ac conciliabulo Antiochiae in Caria celebrato, decreverunt vocem consubstantialis rejiciendam esse, nec ullo modo communicandum cum iis, qui Nicaenam fidem profiterentur. Haec igitur publica atque iterata antiquae haeresis professio, et a Catholicis separatio, prima hujus anathematismi origo, et causa censenda est: cumque conciliabulum illud extra annum 379 collocari certe non possit, manifesto etiam deprehendimus, anathematismum ipsum, quo primum Pneumatomachi, a Macedonio haeresis duce [Col. 0199D] Macedoniani dicti sunt, non diu postea publice propositum, denuntiatumque catholicae Ecclesiae esse potuisse. Hinc Nazianzenus cum Ecclesiam Constantinopolitanam administraret, et orationem anno illo aut altero haberet, quae quinta de Theologia dicitur, quaestionem de Spiritu sancto pridem oppressam et extinctam, atque a fide summotam et exturbatam vocat, ac propterea tunc renovari dolet, et ingemiscit. Ab eo vero tempore Macedonianorum vox passim usurpata est: nam Theodosius eo vocabulo utitur in l. 11, proposita die 22 Julii anno 383, ac deinde in [Col. 0200A] leg. 12 et 13, Cod. Theod. de Haer., ac Socratis et Sozomeni aetate non alio nomine haeretici illi compellabantur.

Haec autem cum ita sint, Quesnellium [(c) 1Kb] , aliosque errare oportet, qui hanc epistolam cum epistola alia conjungunt, quae de Vitali agit, unamque esse Damasi ad Paulinum epistolam censent, duplici constantem parte. Ut enim caetera nunc omittam, diversa inter utramque, scriptionis causae, et temporis ratio duas esse probant ejusdem pontificis ad eumdem Paulinum litteras. Nam quod ad tempus attinet, haec scribi vix potuit ante hunc annum, alia vero anno 375 Basilio jam innotuerat: haec Thessalonicam missa est, alia Antiochiam: deinde haec synodica, alia vero familiaris est: postremo cum Vitalis [Col. 0200B] ob unam Apollinarii haeresim delatus esset, nulla erat causa, cur ad tot abjurandas haereses adigeretur, a quibus erat alienus. Hinc nihil mirum est, si Paulinus ipse, hac minime usus est coram Epiphanio, ut Sabellianismi notam, quam Vitalis vicissim illi exprobrabat, a se amoliretur, sed ea fidei professione, quam pridem Athanasio obtulerat, sese catholicum probaverit [(d) 1Kb] : nondum enim anno 376, quo rem coram se actam Epiphanius narrat, plenam hanc a Damaso ecthesim acceperat, quam profiteri posset. Duas igitur Damasi ad Paulinum litteras merito distinguit Coelestinus pontifex haec scribens: Praedecessor meus Damasus scribens ad Paulinum Antiochenae Ecclesiae episcopum inter caetera ait: Anathematizamus eos, qui duos filios Dei asserunt, alterum qui ex [Col. 0200C] Patre ante saecula est genitus, et alterum qui assumptione carnis natus est ex Virgine; quae ex prima epistola sumpta sunt: tum pergit: Item ipse apostolicae memoriae vir Damasus in altera epistola ad Paulinum anathematizamus eos, qui duos in Salvatore filios confitentur, alium ante Incarnationem, et alium post assumptionem carnis ex Virgine, et non eumdem Dei filium, et antea, et post. Duplicem etiam Damasi epistolam numerat, unamque ab altera distinguit Codex Canonum Ecclesiae Hispanae a viro clar. Joseph Cennio nuper egregie illustratus.

V. Dixi supra celebrem eam fidei expositionem in synodo episcoporum a Damaso scriptam, atque ad id probandum Vigilii papae testimonium attuli. Verum ejus verba recitanda a me sunt, cum ex iis alia etiam [Col. 0200D] colligi possint, quae ad historiam illustrandam pertinent. En vero illa ex priori ejus constituto [(e) 1Kb] : Perspectis praedecessoris nostri B. M. Damasi synodalibus constitutis, quae post Nicaenum concilium de sancto Spiritu tractantibus et convenientibus in urbe Roma episcopis catholicis, et B. M. Ambrosio Mediolanensis civitatis antistite sunt edita, inveni plenissime definitum, eos qui duos Filios affirmant unum ante saecula, et alterum post assumptionem carnis ex Virgine, anathematis poena percussos; quae ex anathematismo sexto sumpta sunt. Primo itaque intelligimus, hoc concilium, [Col. 0201A] a quo anathematismus ille promulgatus est, illud ipsum esse, in quo collecti episcopi post Nicaenum, tractarunt et addiderunt etiam de Spiritu sancto, atque id verissimum esse, plura ad ejus divinitatem et adorationem attinentia capita abunde probant: nec me ab hac sententia revocat, quod in ejusdem expositionis initio non addidimus scriptum sit, sed addiderunt, quod verbum aliud concilium designat anteriori tempore habitum: siquidem cum apud Theodoretum aliud sit Damasianae ecthesis initium, ea quae ille omittit indicio nobis sunt, pro vario transcriptorum ingenio exordium fuisse adjectum, nec illud pro ejusdem ecthesis parte habendum. At quod gravius est, deinde ab eo Vigilii loco cognoscimus, Ambrosium, huic concilio adfuisse, quod duplici alio argumento [Col. 0201B] confirmari potest: primo quod cum ejus epistola ad Gratianum Augustum, de qua sequenti capite agam, certos nos faciat, Romano huic concilio innumeros ex diffusis Italiae partibus episcopos adfuisse, nulla est ratio, cur ab eorum numero Mediolanensem praesulem excipiamus: secundo quod epistola illa ejusdem consequenter Ambrosii foetus reputari possit, quidquid BB. editoribus visum sit. Paulinus profecto unum refert Ambrosio Romanum iter, quod post aliquot ab ordinatione elapsos annos collocat, quodve propterea Tillemontius, et BB. conferunt in annum 382. At si quis Paulini verba attendat, nihil exsculpet, quod eorum sententiam probet magis quam nostram, qui Ambrosium Romam venisse dicimus, tum hoc anno, atque occasione concilii a Damaso tunc convocati, [Col. 0201C] tum anno 382, ut alteri quoque concilio adesset. Certe idem Paulinus unam tantum Ambrosii ad Maximum legationem memorat, an vero propterea alteram, cujus ipse Ambrosius in oratione in funere Valentiniani dicta testis est, falsam esse dicemus? Scio magnum Baronium scribere, Ambrosium ipsum hoc anno Sirmium profectum fuisse pro Avemio episcopo ordinando: at quidquid hujus rei sit, nihil impedit, quominus utrumque iter confici commode potuerit.

VI. Reliquum est, ut causam afferamus, cur haec epistola, Theodoreto teste, Thessalonicam missa fuerit. At quisque facile dijudicabit, illam Acholio familiari suo Damasum dedisse, ut Paulino in Romano itinere posito ac per eam urbem, unde percommoda et parata in Italiam navigatio, pertransituro redderetur. [Col. 0201D] Cum autem Hieronymus cum Paulino ipso ac Epiphanio Romam venerit [(a) 1Kb] , utrique socium se junxisse debuit in regia urbe, quo anno elapso se contulerat post sacros ordines Antiochiae acceptos. Epiphanium porro Constantinopolim accessisse imperatoris litteris evocatum, ut Romam navigaret, scribit Polybius ille, cui Papebrochius [(b) 1Kb] Epiphanii Vitae supplementum tribuit, cujus ego testimonio utor, quamquam alia prorsus occasione, atque alio tempore, hoc ab eodem Epiphanio iter susceptum scribat; siquidem cum in iis erret, iter illud, quod aliunde confirmatur, minime rejiciendum, sed suo [Col. 0202A] tempori, suaeque causae reddendum est. Eo igitur Paulinum quoque Antiochenum venisse puto, tum quod haec Antiochia Romam eunti terrestri itinere via esset, tum ut Hieronymum suum videret in ea urbe tunc commorantem. Quin cum ego lego decimam tertiam Gregorii orationem, videoque illum de Antiocheno schismate recens transacto luculenter agentem, ac duos ejusdem civitatis episcopos impense laudantem, ac pari in honore collocantem, eumdem Paulinum familiari Nazianzeni consuetudine, non secus ac Hieronymus, ac Meletius ipse, usum fuisse suspicor in ea urbe, antequam inde discederet.



CAPUT XVI.

I. Agitur de Romanii concilii epistola ad Gratianum a Sirmondo edita in appendice Codicis Theodosiani, eaque expenditur, illustratur, atque huic ipsi concilio attribuitur. II. Confertur cum Aquileiensis concilii epistola, ut inde ratio intelligatur, cur Romani hujus concilii Patres pro Damaso adversus Ursicinum tunc scripserint; et cur praeterea haec eadem epistola hoc anno scripta censeri debeat, ac tribui Ambrosio. III. Ostenditur Damasum numquam de adulterio accusatum fuisse; et anonymi Amstelodamensis temeritas et inscitia notatur.
[Col. 0202B]

I. Ad hoc praeterea concilium referendam ego puto epistolam illam ad Gratianum et Valentinianum, quam Sirmondus Romani concilii nomine in lucem protulit [(c) 1Kb] , ac deinde tum in Veneta Conciliorum editione, tum inter Damasi epistolas a Coustantio impressas legimus. Cur vero ea referri non possit ad [Col. 0202C] annum 378, ut plerique censent, rationes jam protulimus cap. 13 et 15. Dicendum modo superest, cur huic anno et concilio alligandam eam censeamus; quod ego epistolam ipsam exponens facilius assequar. Laudant itaque hujus concilii Patres pietatem principum, ac beneficia in Ecclesiam religionemque collata, atque illud prae caeteris veluti necessarium ad reintegrandum ejusdem Ecclesiae corpus furore Ursini tunc in partes sectum, quo decretum fuerat, ut eo jam pulso, sociisque ab ejus conjunctione divulsis, de reliquis ecclesiarum sacerdotibus episcopus Romanus haberet examen, ut de religione, religionis pontifex cum consortibus judicaret; cujus sub initio schismatis, dati a Valentiniano rescripti, nullo alio quam hoc loco memoria superest. Hoc tamen bonum, quod [Col. 0202D] praecipuum reputant, effectu hactenus caruisse dolent, ejusdem Ursini culpa. Hic enim quamquam extra suburbicarias regiones relegatus esset, Urbemque accedere prohiberetur, per eos tamen, quos sacrilege ordinaverat, plebem sollicitare conabatur continuo, atque populos impellere, ut a Damaso officioque deficerent. Hinc vero factum fuisse aiunt, ut apud nonnullos alios episcopos, hoc pessimo exemplo, quadam quasi auctoritate commotos, ipsius Damasi judicium, atque auctoritas nullo jam loco esset, ac res eo redactae essent, ut qui vel se damnatos ab eo intellexerant, vel merito timebant, ne damnarentur, vulgi [Col. 0203A] multitudinem redimerent, qua judices perterrefacerent fugarentque; eaque ratione, quo quisque flagitiosior esset, eo tutior, deque retinenda injuste Ecclesia certior videretur.

Haec vero in Parmensi episcopo, ac Florentio Puteolano manifesto deprehendi scribunt. Parmensis enim, quamquam Damasi ejusque synodi judicio damnatus esset, Ecclesiam tamen retinebat impudenter. Parmensis hujus episcopi nomen reticent, at si Ughellio credimus, Philippus fuit, Romanus patria, ob eamque causam in partes Ursini trahi potuit, ac a Damaso deinde deponi. Florentius [(a) 1Kb] Puteolanus aeque damnatus fuerat; atque hic deinde ab imperatore, ad quem confugerat jure meritoque pulsus, per summam audaciam post sextum a depositione annum [Col. 0203B] repserat ad civitatem, Ecclesiae incubabat, multasque in eo oppido seditiones concitaverat. Hinc vero non obscure colligi potest, has ipsas litteras hoc anno, cui eas alligavi scriptas esse. Nam si Florentius post sextum annum, ex quo dejectus ab Ecclesia fuerat, iterum ad eam repserat, haec temporis nota, tum nos ducit ad annum 374 atque ad eam synodum, quam anno illo Romae collectam diximus, tum ad hanc ipsam, quam currenti congregatam asserimus. Hinc in Gratiani rescripto, de quo ad sequentem annum rediturus est sermo, cum antea legeretur Florentium post quintum decimum annum Ecclesiam a qua pulsus fuerat, iterum contaminare conari, Blondellus locum corruptum fuisse vidit, ac non ut antea post decimum quintum, sed post quintum demum annum, merito legendum censuit, quod Pagius etiam aliique observarunt.

[Col. 0203C] Inter eos autem, qui sacerdotale judicium declinaverant, ne damnarentur, Restitutum deferunt in Africa episcopum, quem a Gratiano coram synodo jussum causam dicere, saeva et insolentium manu diffugisse aiunt. Quis fuerit Restitutus ille, cujusve Ecclesiae episcopus, vix conjici datur inter tot hujusce temporis, et nominis horumque locorum episcopos, ex quorum etiam numero cum fuisse scimus, qui cum caeteris Ariminensis concilii legatis manus perfidiae dedit Nicaeae in Thracia. Quod asseri pro certo potest, illud est, aut Romanae huic synodo aliquot ex Africa episcopos adfuisse, aut Damaso hujus negotii relationem de more transmissam, ut ille quid facto opus esset, rescriberet.

Per eamdem praeterea Africam sacrilegos rebaptizatores [Col. 0203D] Gratianus expelli jusserat. At expulsi Claudianum sacrilege ordinaverant, et Romam transmiserant, ut Montensibus praeesset quasi episcopus. Imperator jusserat, ut hic Roma abiret, patriamque repeteret suam. Sed saepe etiam constrictus, judiciis contemptis, ac imperialibus rescriptis, residebat adhuc, pretio pauperiores sollicitans, et redemptos rebaptizans. Hujus Claudiani memoriam ad nos trasmisit [Col. 0204A] Optatus [(b) 1Kb] , a quo discimus illum, post Macrobium, qui vivebat circa annum 370, quo alter lucubrabat opus suum, ac Lucianum qui Macrobio successerat, praefuisse iisdem Donatistis in Urbe, ac vitam produxisse ad Siricii tempora.

Caeterum cum rebaptizatores, hoc loco sacrilegos dictos audis, facile intelliges, qui fuerint sacrilegi illi, a quibus inferius haec eadem epistola Sylvestrum accusatum dicit, causamque cognosces, ob quam accusatus fuit. Hi sunt Donatistae, quos sacrilegos per excellentiam jure dictos, eoque nomine ab imperatoribus ipsis saepe designatos nemo negaverit [(c) 1Kb] . Cum igitur, Romani hujus concilii Patres Sylvestrum a sacrilegis, Donatistis scilicet accusatum scribunt, falsum traditionis, et thurificationis crimen indicant, de [Col. 0204B] quo illum cum Melchiade, Marcello et Marcellino presbyteris, per summum scelus ex Augustino delatum scimus [(d) 1Kb] , ut conficerent, se ab eo, qui judex esse non poterat, nullo jure damnatos; quam etiam ob causam Lupus et Norisius, Sinuessanam synodum ab iis obtrusam putant. Hinc praeterea discimus summum illud Ecclesiae caput sese purgare apud imperatorem voluisse, ut Ecclesiam ipsam ab iis difficultatibus expediret, in quas illam conjicere per putidam calumniam sacrilegi allaboraverant. Cum igitur a Donatistis Sylvestrum accusatum fuisse certo constet, cum praeterea calumniosae illius accusationis manifesta sit causa, nulla est solida ratio, cur Floridus et Coustantius non hanc hujusce rei fuisse causam sint arbitrati, atque aliam inutili sane labore exquisierint.

[Col. 0204C] Deinde quod hoc loco Claudianum ab expulsis ordinatum scribunt intellige de expulsis ab Ecclesiis. Neque enim Gratianus aliunde quam ab Ecclesiis, quas occupabant, Donatistas per Africam expelli jusserat, ut illae Catholicis restituerentur, ut ex l. II Cod. Theod., Ne sanct. Baptism. iteret., aperte constat. Haec vero cum data sit die 17 Novembris anni 377, cumque ordinatio Claudiani ejus publicatione posterior sit, jam vides, neque hanc Romani concilii epistolam, neque Gratiani rescriptum, de quo proxime agendum erit, anno 378, ut plerique falso putant, datum videri posse. Neque enim Claudianus ordinari potuit, statim ac lexilla proposita fuit; nec confestim Romam venit: rursus non statim ac Romam venit deprehensus est: tum postea ad imperatorem scribi [Col. 0204D] debuit, ac rescripta exspectari oportuit, quibus expelli juberetur, eaque postremo cum venissent, nec ille cessit tamen; sed judiciis, rescriptis ac vinculis, quibus saepe constrictus fuerit, neglectis et contemptis, contumax resederat, antequam haec eadem epistola scriberetur, ac residebat adhuc: quibus omnibus transigendis profecto si spatium damus, biennium vix nimium videri poterit. Non ego diffiteor, [Col. 0205A] quin haec lex, quae Flaviano Africae vicario inscribitur, aliam memoret ad Nitentium, quae dudum praeterea data scribitur. At ea, quae ad Nitentium data fuerat, si bene advertatur, agit dumtaxat de fundis ac domibus, in quibus haeretici vetitos conventus agerent, publicandis; de pellendis vero Donatistis ab Ecclesiis, quas occupaverant, nihil habet omnino. Quia vero solemne erat, ut haeretici, qui ab Ecclesiis sacrisque locis ejiciebantur, profanas synaxes agerent ubi possent, ut ex pluribus Theodosiani Codicis legibus [(a) 1Kb] , aliisque scriptoribus constat, Gratianus ut Donatistas ipsos, non secus ac alios haereticos eo commodo arceret, ejus, quam alias ad Nitentium praescripserat, legis exemplo usus est, magnasque domos et fundos, in [Col. 0205B] quibus sacrilegos illos ab Ecclesiis eodem tempore pulsos grassari occulto furore contingeret, publicari jussit. Sed jam revertimur ad hujus concilii epistolam.

His igitur Ecclesiae ac religionis incommodis, quorum in Ursinianos culpam vertunt, Gratiano denuntiatis, eum praeterea monent in haec verba: Sic denique factio profecit Ursini, ut Isaac Judaeo subornato, sancti fratris nostri Damasi peteretur caput, sanguis innocentium funderetur, componerentur doli, quibus divino plane instinctu, providentia vestrae pietatis occurrit, spoliaretur prope Ecclesia omnibus ministeriis, ea fraude videlicet, ut dum causam dicit, qui judex in omnes fuerat constitutus, nemo esset, qui de lapsis vel certe de factiosis posset episcopatus invasoribus [Col. 0205C] judicare. Hinc nonnulli scriptores putant, atque haec ita intelligunt, ut velint Damasum, tum accusatum recenter ab Isaaco, tum ab imperatoribus paulo antea absolutum. Quaerunt etiam quo de crimine sanctissimus hic Pontifex postulatus tunc fuerit, ac levissimis conjecturis permoti, illum de adulterio falso accusatum aiunt. Ego vero existimo non agi hoc loco de recenti aliqua contra Damasum rursus excogitata propositaque accusatione, sed antiquas illas, quas etiam Rufinus indicat, calumnias dumtaxat, atque insidias memorari, eo scilicet consilio, ut Gratianus iis perpensis, quae Ursiniana factio in primis illis contentionis aestibus ausa fuerat, videret, quam necessario ab iis sibi etiam cavendum esset imposterum; nam si Ursiniani contra Damasum [Col. 0205D] fraudes composuerant, ut illo inter reos delato, nemo esset, qui de factiosis episcopatus invasoribus judicare posset, necessario sequitur agi hic de re prave meditata, antequam factiosi episcopatus invasores, Ursinus scilicet, ejusque socii damnarentur collecta synodo; quod anno 369 ac deinceps etiam factum diximus; atque ideo conficitur haec omnia iterum Gratiano eum in finem referri, ne se ab iis decipi pateretur, ac ut ad ea quae postulabantur in his litteris, veluti futuris eorum dolis destruendis accommodata, [Col. 0206A] facilius concedenda permoveretur.

Quae vero pro eorum temporum ratione Romani hujus concilii Patres a Gratiano petunt, duo sunt potissimum: 1o ut quicumque Damasi, ejusque synodi judicio, fuerit condemnatus, atque injuste voluerit Ecclesiam retinere, vel vocatus sacerdotali judicio non adesse, a praefectis praetorio Italiae, vel vicario Romam evocaretur: in longinquis vero partibus ad metropolitani examen per locorum judices deduceretur; sed si metropolitanus ipse, aut damnatus jam, aut contumax esset. Romam contendere, aut ad eos, quos Romanus episcopus judices daret, auctoritate publica juberetur. Id enim si fieret, necessario consequebatur, ut qui depositi essent, ab ejus civitatis finibus segregarentur, in qua gesserant sacerdotium, [Col. 0206B] ne rursus usurpare possent, quod jure sublatum fuerat. Alterum quod petunt, illud est, ne Damasus publicis judiciis subjectus esset, sed si quae emergerent causae, in synodo episcoporum, cui sese ipse sponte subjiceret, deinceps proponerentur: iniquum enim videbatur, Romanum episcopum, qui omnes praerogativa apostolicae sedis excellit, eo jure privari, quo caeteri episcopi gaudebant [(b) 1Kb] . Primum si Gratianus praeciperet, futurum erat ut plurimum auctoritatis, et splendoris eidem Romano pontifici accederet, ac Parmensis, et Puteolani episcopi, bisque similium, qui deponi deinceps poterant, audaciae ac temeritati obviabatur. Alterum vero si concederet, futuris Ursinianorum ac factiosorum hominum calumniis atque insidiis obstruebat ostium. Nec vero [Col. 0206C] esse aiunt, cur Gratianus suspicani possit, hoc peti pro Damaso dolo aliquo malo, atque eum in finem, ut illum saecularium judiciorum severitati subtrahant. Nam cum id peterent post latam pro illo sententiam, ac postquam ejus innocentia et integritas Valentiniani patris judicio comprobata jam, et praedicata fuerat, atque ideo non lateret Gratianum ipsum, quae a perspectae sanctitatis viro expectari deinceps possent, videri ille non poterat ad sacerdotes perfugere, ut publica judicia declinaret, sed ut collati episcopis omnibus beneficii ipse etiam particeps esset: ac praeterea, ut caveretur deinceps, ne quis iterum calumniator existens, dum virum innocentia satis munitum sua frustra impetit apud saeculares judices illud, obtineat dumtaxat, ut tormentis, et vexationibus [Col. 0206D] sacrorum ministrorum, religioni injuriam inferat, ut alias factum fuerat, Damaso ipso caeteroquin ob integritatem suam innocuo et incolumi. Caeterum ne reliquum huic suspicioni locum faciant, ac ut probent, Damasum, quem virum sanctum appellant, aliquid potius de suo jure cedere, quam sibi arrogare velle, Gratianum postremo rogant, ut ejus causas, si noluerit ab episcoporum synodo cognosci, ipse ad se trahat, et ad suum consistorium, cui spondent eum, Silvestri exemplo, adfuturum. Illud [Col. 0207A] dumtaxat eo casu petunt, ut negotium prius ipse examinet, an honestum scilicet, an justum, an verosimile sit, interroganda deinde distinguat, edat scilicet, et distincte perscribat puncta quae sub inquisitione cadent [(a) 1Kb] , inquisitionem ipsam judici committat, sed arbitrium sententiae sibi reservet. Quod hinc sperant fore, illud est, ut nulli perdito, vel infami, aut accusandi summi sacerdotis, aut in eum testificandi facultas deinceps, pateat illicita, siquidem huic hominum generi difficilior ad principem, et periculi plenior esse solet accessus, quam ad ordinarios judices. Hoc enim ad eorum temporum infelicitatem accesserat, ut calumniosi episcoporum accusatores impune haberentur, quos ideo ut furiosae huic licentiae Constantius subtraheret, apud alios episcopos iterum [Col. 0207B] explorari jusserat, edita l. XII C. Theod. de Episc.

Quaeri hoc loco posset, quaenam sit lex illa, quam concilii Patres memorant in his epistolae verbis: Certe prius examinet causam vestra clementia, etsi emerserit quaestio, interroganda distinguat, ut quemadmodum DUDUM ESTIS CENSERE DIGNATI, factorum a judice ratio quaeratur, non arbitrium sententiae vindicetur. Neque enim dubitari potest, quin legem aliquam respiciant, rei quae tunc ab iis tractabatur accommodatam; sane duae inveniuntur in Cod. Theodosiano ab hac re minime alienae. Altera Valentiniani Patris ad Praetextatum P. U. data anno 367, altera Gratiani ad Senatum, lecta Valente V et Valentiniano coss., anno scilicet 376. Prima jubet, ut cum senatores vocantur in crimen, ac poena aliqua [Col. 0207C] gravior infligenda iis fuerit, imperatoris arbitrium praemissa relatione exploretur Cod. Th. l. X de Poen.; secunda vero statuit, ut ordinarii judices intendendi examinis et cognoscendi criminales senatorum causas potestatem habeant, sed nihil de animadversione decernant, et integro personae statu, aut ad imperatorem referant, aut ad inclytas potestates, Urbi scilicet et praetorio praefectos, Cod. Theod. l. XIII de Accus. Hanc itaque putarem respicere verba illa, quae retuli, potius quam alteram; Valentinianus enim pater ordinariis judicibus, ne hanc quidem simplicem cognitionem permiserat, ut constat ex l. II Cod. Theod. de Exhib. reis. Quamobrem scriptam oportuit epistolam hanc anno minimum 380. Si enim, ut alii censent, anno 378 haec [Col. 0207D] scripta credatur, lex illa, quae biennio nondum elapso publicata recens potius esse videbatur, nulla prorsus ratione, ab episcopis illis dudum lata dici poterat.

II. At enim cui bono Romanum hoc concilium veteres illas calumnias et insidias Gratiano commemoratas voluit? Optimo sane sapientique consilio. Ursinus enim ac Valens Petavionensis, per ea tempora in sceleris societatem Mediolani convenerant, ac occulta agitabant consilia, quibus Ecclesiae pax turbaretur, quod aperte constat ex litteris Aquileiensis concilii ad eumdem Gratianum anno insequenti scriptis. [Col. 0208A] Romani itaque concilii Patres, ac Ambrosius potissimum, cujus sub oculis res agebantur, cum timerent ne qua rursus ex pessima illa conspiratione, injuria Damaso, aut ecclesiasticae tranquillitati detrimentum accederet, imperatorem monendum censuerunt de antiquis illis factionis Ursinianae fraudibus, ut Damasum eo pacto ex insidiis, quas eidem forsitan ii parabant, subtraherent. Hac ipsa enim de causa, atque ut idem Ambrosius ait, non solum futura praecavens, sed praeterita, quae Ursini temeritate gesta fuerant, perhorrescens, Aquileiense concilium Gratianum ipsum rogandum iterum censuit, ne quid sibi e turbido illo et irrequieto capite obrepi pateretur. Quae profecto cum ita sint, tum liquet eamdem in Romano hoc, ac in Aquileiensi concilio rotam [Col. 0208B] versatam esse, tum perspicua est ratio, cur Romanum hoc concilium, ejusque ad Gratianum litteras ad hunc annum retulerim. Valens enim pseudoepiscopus Petavionensis, quocum Ursinus ad turbandam Ecclesiae pacem foedus iniverat, Mediolanum accedere vix potuit ante annum 379, siquidem Gothis, qui post Valentis cladem in Illyricum, atque ad ipsa Italiae ostia proruperant, sese junxerat, ac patriam suam prodiderat, inclinato jam anno 378. Hinc vero manifestum est, hoc idem concilium, si eam sceleratorum hominum societatem, cum scriberet, prae oculis habuit, vix alio quam hoc tempore congregatum existimari posse: deinde vero colligo, cum viris gravissimis Sirmondo, atque Harduino, has ipsas Romani concilii litteras Ambrosio attribuendas [Col. 0208C] esse, quidquid BB. editoribus videatur, qui eas ex operum editione eorum cura adornata expunxerunt; tum quia illum ipsum adfuisse huic Synodo probavimus, tum quia idem utriusque epistolae, Romanae scilicet et Aquileiensis, et stylus est et scopus, ac eaedem pene sententiae. Sirmondi vero et Harduini judicium praeferendum esse praeterea liquet ex Henrico Clerico, qui in mss. codicum monasterii Padolivonensis catalogo saeculo XI confecto eam Ambrosio attribuit [(b) 1Kb] , quamquam deinde decipiatur, cum ex Aquileiensi concilio scriptam asserit: cum ab hoc Romano exaratam potius fuisse probet altera ejusdem Aquileiensis concilii ad Gratianum epistola, quam modo indicavi: neque enim, una eademque de causa, ab una eademque synodo ad unum, eumdemque [Col. 0208D] imperatorem geminas uno tempore litteras scriptas esse crediderim.

III. Nunc redeo ad eos qui Damasum de adulterio delatum putant, quod Gratianus turpissimis illum calumniis impetitum dicat in rescripto ad Aquilinum vicarium. Ac si cujuscumque generis calumniae perpetuo turpissimae per se ipsae non sint, ac legum infamia eas non sequatur, non ego tamen contendo, quin huic opinioni pondus aliquod videatur Anastasius addere, in Damaso haec scribens: Hic incriminatus de adulterio, et facta synodo purgatus est a 44 episcopis, qui etiam damnarunt Concordium et Callixtum [Col. 0209A] diaconos accusatores et projecerunt de Ecclesia. At in describendis Liberii, Felicis et Damasi gestis, Anastasius tot erroribus scatet, tantaque rerum confusione laborat, ut nulla prorsus aut exigua illi fides haberi possit, nisi argumenta aliunde suppetant. Saltem concilio illi, quo accusatus, et hoc crimine purgatus dicitur, nullum locum esse posse toto illo biennio, quod ab electione ad celebrem illam synodum anno 369 congregatam intercurrit, quidquid Baluzius asserat, jam vidimus. Ego itaque ne eorum qui sic statuunt opinioni accedam, duplici potissimum ratione adducor, silentio nempe Marcellini et Faustini, ac litteris ipsis Romani hujus concilii. Nam quod ad primum attinet, an vero hi presbyteri, qui livore atque odio perciti, omnes in [Col. 0209B] Damasum aliosque illi similes sanctitate episcopos calumnias evomunt, qui eum praeterea matronarum auriscalpium dictum fuisse scribunt, turpissimum hoc crimen silentio praeteriissent, si ejus nedum suspectus, verum etiam reus apud Judices traductus fuerat?

In litteris vero Romani concilii non aliud Damaso crimen ex parte accusatorum affingitur, quam publicas leges ipsum violasse, ut ex his earum verbis constat: Nam quod ad publicas leges pertinet, quae potest esse vita munitior, quam vestra prudentia, qua innititur, judicata? si vero nullus praeter necessarios, proximosque accusare adulteros poterat [(a) 1Kb] , tum nulla est ratio, cur Isaaco judaeo, nulliusque nominis ac conditionis homini, hoc licuisse putemus, tum [Col. 0209C] praeterea aliud fuisse crimen oportet, quo Damasus in leges publicas peccasse fingeretur, ut ab eo verbo accusari posset; aliud vero nullum ego video, quam de vi publica, ob dejectos pridem a Liberiana, et S. Agnetis basilica Ursinianos patratasque ea occasione caedes, ut dixi: cui quidem delicto cum poena capitis statuta foret, ideo praesules congregati scribunt, ab Isaaco factione Ursini subornato, eos instructos dolos, olim scilicet, quibus sancti fratris Damasi peteretur caput. Hinc vero factum puto, ut Schismatici contra Symmachum, neque Damasi, neque Sixti III exemplo uterentur, ut eum pontificem synodo adesse cogerent, quamquam de simili accusatione, eodemque de crimine scilicet adulterii ageretur, atque alia in eum finem exempla allegarent; neque enim credibile [Col. 0209D] est res tantas, publice actas, ac quae hominum memoriam vix excesserant, Symmachi ejusdem adversarios latere potuisse.

Haec autem cum ita sint, quisque facile dijudicare poterit, quanta se prodat in Jannonio oscitantia, seu potius inscitia, cum scribit rogatum ab Italiae episcopis Gratianum, ut Damasi, quem ipsi accusaverant, causas ipse cognosceret. Sed eo, quem cum magistro suo Dupinio egregie castigatum dedit P. Joannes Antonius Blancus [(b) 1Kb] nunc omisso, ad anonymum, qui anceps est, an sanctissimum illum pontificem ab hoc turpi crimine missum faciat, an vero damnet, [Col. 0210A] oratio iterum convertenda est. Si enim hunc audis, cum synodus illa Damasum absolverit, Christianae charitatis officium est, ut illum falso accusatum credas: at quia vix credibile, esse potuisse adeo perfrictae frontis homines, qui dicam illam tam grandem Romano episcopo impingere ausi sint, et in judicium vocare innocentem, ac praeterea cum nullum de calumniatoribus illis capitale supplicium sumptum fuisse constet, res adhuc in ancipiti posita est, tibique, anonymo judice, quam malueris, sententiam eligere fas erit. Papae, quam doctus es, quam sapiens theologus, cum haec pronuntias! Aliam porro sententiam ab Apostolo I Cor. XIII, didiceram ego: at tu mihi potiori loco deinceps eris, tuoque periculo credam, cum de honesta proximi fama agitur, [Col. 0210B] magis valere posse, obscurorum aliquot, viliumque ac nullius pretii hominum audaciam, quam diligenti plurimorum gravissimorum, ac sanctissimorum virorum judicio confirmatam sententiam. Vereor tamen ne cum haec scribis lectorem tuum fallere velis. Siquidem tu minime ignoras, unam illam, quam pro tua opinione comprobanda, rationem affers, falsissimam esse, ac minime licere Ecclesiae, calumniatores suos in saeculari foro ad poenam persequi, ac sacerdotum religionem, ut aiunt hujus concilii Patres, tormenta abhorrere. Caeterum hac ego te sollicitudine liberum deinceps esse jubeo. Siquidem nullam esse synodum assero, in qua Damasus de hoc crimine aut accusatus aut innocens pronuntiatus fuerit, nulloque aut gravi auctore, aut solida aliqua [Col. 0210C] conjectura niti, qui secus censent. Je ne sais, ait ille [(c) 1Kb] , ce qu'il faut croire de l'accusation d'adultre intente au pape Damase. Avait-il donn lieu  cet affreux scandale? Ou n'tait-ce qu'une malice de quelque partisan d'Ursin? je pense qu'on ne saurait sans tmrit prononcer sur ce fait, quoique S. Jrome ait dit de ce pape qu'il fit profession d'une continence parfaite, et qu'il la garda inviolablement jusqu' la mort. La charit nous oblige  croire que le synode qui justifia Damase de cette accusation atroce, agit avec quit et ne fit que lui rendre justice; mais se persuadera-t-on aisment qu'il se soit trouv des gens assez effronts pour calomnier un pape avec tant d'insolence? Et leur imposture tant avre, comme on le suppose, pourquoi ne furent-ils pas livrs au bras sculier [Col. 0210D] pour tre punis selon toute la rigueur des lois romaines contre les calomniateurs publics? Je borne ici mes rflexions: il est fcheux de faire sentir qu'on est assez fond  juger mal de la vertu d'un prlat, dont l'Eglise honore la mmoire.



CAPUT XVII.

I. Damasus irritam pronuntiat ordinationem Maximi Cynici, scriptis litteris ad Acholium Thessalonicensem, quae expenduntur et illustrantur. II. De vicariatu Thessalonicensi. III. An Damasus mutata deinde sententia, ejusdem Cynici ordinationem cum Italico quodam concilio defenderit?
[Col. 0211A]

I. Cum S. Gregorius Nazianzenus, quem anno elapso saltem ineunte Constantinopolim accessisse diximus, eam Ecelesiam pro episcopo administraret magno religionis bono, parum abfuit quin Ecclesia ipsa atque Urbe exturbaretur fraude Maximi Cynici. Res cum ipsis etiam cognita sit, qui ecclesiasticas historias summis tantum labiis degustarunt, ea ego dumtaxat eligam, quae ad Damasum pertinent. Is itaque ambitiosam atque illegitimam Cynici ordinationem irritam denuntiavit, data hoc anno ad Acholium Thessalonicensem, Euridicum, Severum, Uranium, Philippum et Joannem gravissima atque elegantissima illa epistola, quam inter multas, quas Damasum [Col. 0211B] in hac causa Nicolaus I scripsisse memorat, e tenebris erutam Holstenius, vir apprime doctus et singularis judicii, primus edidit in Romana collectione, ac Constantius deinde inter Damasi epistolas octavo loco recensuit, ego vero quarto. Quarum Ecclesiarum episcopi fuerint, caeteri illi, quibus epistola inscripta est, nullus prodit. Ad Thessalonicensem tamen metropolim pertinuisse oportet, siquidem Ambrosius [(a) 1Kb] Severum et Philippum, eos ipsos scilicet quibus illa inscribitur, Thessalonicenses sacerdotes, ad eam nempe metropolim pertinentes, vocat, ab hac Damasi epistola triennio nondum transacto.

Causae cur Damasus eam ordinationem in irritum miserit, plures sunt: 1o quod ab extraneis confecta [Col. 0211C] fuerat, ab episcopis scilicet ad eam Ecclesiam et provinciam nihil attinentibus: hinc concilium, quod anno sequenti in ea urbe congregatum est, cavendum censuit, can. 2, ne episcopi ex una dioecesi ad aliam transirent ad ordinationes faciendas, aut ad alia negotia, jussitque ut ea quae suae essent dioecesis curarent dumtaxat; 2o quia ea ordinatio nocturno tempore ac clandestine in Ecclesia incoepta, intra profanas deinde aedes festinanter continuata, ac consummata fuerat, quae omnia receptae ecclesiasticae disciplinae adversabantur; 3o quia nulla populi ac cleri postulatio praecesserat: hinc Julius Romanus pontifex, Gregorii, quem in locum Athanasii intruserant, ordinationem Arianis exprobrat quia externus homo, qui non illic baptizatus, qui compluribus ignotus [Col. 0211D] nec a presbyteris, vel episcopis postulatus; nec decere ait sic praeter jusque fasque, et contra Ecclesiasticum canonem ordinare quemquam [(b) 1Kb] : cui Athanasius ipse consentit [(c) 1Kb] ; 4o quod alienus esset a Christiana religione habitus ille, quo Maximus utebatur, quemque Damasus habitum idoli merito vocat, siquidem philosophorum hujus sectae habitus, non secus ac idolorum, uno tantum sine tunica palliolo, barba praeterea, ac coma constabat, ut ex Luciano liquet [(d) 1Kb] . Eum Theodoretus [(e) 1Kb] videtur inter sectatores Apollinarii [Col. 0212A] recensere. At cum nullus eorum temporum scriptor, ne Gregorio quidem Nazianzeno excepto, qui illum profecto optime noverat, hanc illi dicam inscripserit, vereor ego ne forte Theodoretus, nomine deceptus, Maximum unum pro alio acceperit, illum posteriorem scilicet, qui post Ephesinum concilium, atque initam cum Cyrillo concordiam habitu monachi indutus, et Apollinarii errore fervens, a Joanne Antiocheno missus per Orientem dicitur cum imperialibus litteris, et praeceptis praefectoriis, ut haeresis languorem disseminaret, atque anathema ferret adversus eos, qui Apollinarii deliramenta ejusque haeresis venena detexerant [(f) 1Kb] .

II. Episcopos illos ordinatores, quos Damasus ab Aegypto venientes ait, a Petro Alexandrino Constantinopolim [Col. 0212B] missos, ut Maximum ejus civitatis episcopum constituerent, Gregorius ipse testis est, cui tamen Alexandrinus ille praesul suasor antea atque auctor fuerat, ut Ecclesiam illam pro episcopo administrandam assumeret. Hinc mihi verosimilis eorum opinio fit, qui putant, Maximum hunc, illum ipsum esse, quem Athanasius et Basilius scriptis ad eum litteris impense laudant, quem propterea nihil mirum est, si Petrus Athanasii successor, vacanti Constantinopolitanae Ecclesiae, qui praeficeretur idoneum censuit. Nunc vero si quis eam Damasi epistolam cum iis conferat, quae Nazianzenus ait in Carmine de vita sua, aperte deprehendet Romanum illum pontificem nihil latuisse eorum, quae cum haec fabula ageretur, contigisse alter commemorat; adeoque alterum [Col. 0212C] alteri similem mirabitur, ut verba ipsa, ac sententias alter ab altero accepisse videantur. Hinc colligitur, quae in iis inquirendis ac referendis Acholii fides, et diligentia fuerit, siquidem haec Damasus ab illo se didicisse profitetur. Cum autem idem pontifex esset eodem tempore jam certior factus, Maximi conatus a Theodosio imperatore, ad quem Thessalonicae tunc agentem confugium ceperat, in irritum missos, ac quod male coeptum ab eo fuerat, auctoritate publica jam destructum, hinc discimus, has ejus ad Acholium, caeterosque episcopos, hoc anno, quem Theodosius fere integrum in ea urbe transegit, scriptas esse oportere, quamquam haud facile sit praecisum tempus statuere. Rerum tamen gestarum series exigit ut eas Septembri aut Octobri mense datas [Col. 0212D] conjiciamus; siquidem scriptae sunt, postquam Theodosius Maximum rejecerat, ac concilium pro episcopi Constantinopolitani electione jam indixerat. Quidquid horum sit, quod pro certo videtur asseri posse illud est, scriptas illas fuisse postquam Damasus in Romana synodo Antiochenam concordiam confirmaverat, plenamque Meletio, atque ejus omnibus communicatoribus communionem concesserat. Ait enim optare se ut, cum brevi futurum esset Constantinopoli concilium pro ejus urbis eligendo episcopo, [Col. 0213A] dent operam, ut is assumatur, qui nullam habeat reprehensionem, ut Deo propitio cum integra pax catholicorum omnium sacerdotum fuerit confirmata, nullae deinceps dissensiones in Ecclesia oriantur, ut praestante Deo, quod jamdudum optavimus, cum catholicis sacerdotibus, possit pax perpetua permanere: quod in familiari etiam ad Acholium epistola repetit. Verebatur itaque ne quid in ea electione fieret, quod partam jam confirmatamque illam pacem iterum perturbare posset. Atque hinc colligo, sublatum jam cum scriberet, diuturnum illud inter Occidentales et Orientales dissidium.

Sunt qui ex allatis hujus epistolae verbis conficiunt Acholium Damasi nomine adfuisse Constantinopolitano concilio, ejusque vices egisse. At haec opinio communi eruditorum calculo, ac gravissimis praeterea [Col. 0213B] rationibus, quae apud Baluzium, Pagium, Lupum, Tillemontium, aliosque legi possunt, rejecta est. Baluzius tamen in alium errorem lapsus est, cum existimavit ex eodem loco colligi, Acholium ipsum ejusque tractus episcopos Damaso scripsisse, postquam ad eam synodum evocati fuerant [(a) 1Kb] , siquidem Gregorius Nazianzenus aperte asserit, Macedones episcopos aut ex improviso accitos a Theodosio, aut ex improviso venisse post Meletii obitum, sero scilicet, ac diu postquam Damasus de indicto concilio monitus ab iis fuerat: cum itaque idem Damasus Acholio scribit, ut det operam quemadmodum catholicus episcopus in urbe regia constituatur, id vult dumtaxat, ut hoc agat officiis suis [Col. 0213C] ac consiliis apud imperatorem ab eo baptizatum, ac Thessalonicae tunc agentem: nam qua ratione petere potuisset ab Acholio Occidentali Ecclesiae accensito, ut eam rem praesens curaret in synodo illa, cui soli Orientis episcopi interesse debuerant [(b) 1Kb] ? Cum vero Thessalonicensis praesul pro singulari sua sanctitate ac religione hoc negotium saepius ac diligenter egisset apud imperatorem ipsum, quousque in ea urbe mansit, illudque eidem Constantinopolim sub ejus anni exitum profecturo sedulo commendasset, hinc ego factum fuisse puto, ut Theodosius, ejus rei memor, Acholium ipsum ac qui ab eo pendebant Macedones episcopos tam sero ad concilium acciverit, inopinato praeterea, ac eo ipso tempore, quo Gregorius ob decretam Flaviani ordinationem, ortasque [Col. 0213D] que ob eam causam gravissimas contentiones in proximo erat ut sese episcopatu abdicaret [(c) 1Kb] , ut ii nempe componendis rebus, ac sanciendo foederi adlaborarent; sin minus, curarent quod Damasus pridem in mandatis dederat, ne qua illi, qui eligeretur, nota inuri posset.

Censet iterum Baluzius, quem Pagius exscribit [(d) 1Kb] , Damasum non favisse Gregorio, ut Baronius scripsit; quin potius illum, eorum consilium damnasse ait, qui ejusdem Gregorii translationem peregerant, atque [Col. 0214A] ad id probandum his utitur epistolae verbis: Illud praeterea commoneo sanctitatem vestram, patiamini aliquem contra statuta majorum nostrorum de civitate alia ad aliam transduci, et deserere plebem commissam, et ad alium populum per ambitionem transire, etc. Alii vero Meletium hoc loco notatum putant. Ego tamen neque hunc, neque illum perstrictum existimo, sed Romanum pontificem sacrorum canonum observantiam promovere voluisse censeo, quos apud Orientales tum in electionibus, tum frequentibus transmigrationibus violatos fuisse non ignorabat, ut ex Socrate discimus, ac ex Nazianzeno ipso, qui hoc vitium iis exprobrat in carmine adversus Episcopos [(e) 1Kb] . Quod saltem ad eumdem Gregorium attinet, certum manifestumque est non potuisse ejus hoc loco translationem [Col. 0214B] perstringi, siquidem ea epistola scripta est diu ante quam illa decreto episcoporum Constantinopoli congregatorum fieret, ac proinde Baronium, cum Damasum Gregorio favisse censuit, a vero aberrasse haud liquet. Me tamen non latet, Macedones, Aegyptiosque episcopos, statim ac Constantinopolim venerant, post decretam scilicet Flaviani ordinationem, Gregorii inthronizationem improbasse, ob violatos in ea re canones. At illud ab iis factum praeter Damasi mentem videri poterat; siquidem ille, qui nulli se Ecclesiae addici passus unquam fuerat, ea lege, ut ipse ait in carmine de vita sua, non tenebatur.

Epistolam hanc Acholio inscriptam reddidisse videtur Rusticus, familiari alia Damasi epistola eidem commendatus ut filius, a se ipso scilicet baptizatus. [Col. 0214C] Erat hic ex silentiariis Gratiani Augusti, quorum officium erat excubias agere ante cubiculum principis, vel cum in consistorio is resideret, vel cum exteros, eorumque legatos audiret [(f) 1Kb] , atque iis principes saepe utebantur, ut huc illuc pro rerum opportunitate mitterentur, quod huic Thessalonicam forte ad Theodosium tunc misso contigit. Utraque vero haec epistola tam aperta familiaritatis argumenta continet, ut veterem Damasum inter et Acholium ipsum confirmatamque consuetudinem fuisse ex iis clare pateat: quamobrem cum Ambrosius frequentes illum in Italiam excursus fecisse asserat [(g) 1Kb] , quin Romam usque, ante hoc tempus accesserit, ut habitis a Damaso anteactis conciliis interesset, atque inde quin huic pontifici probe notus [Col. 0214D] Acholius fuerit, ego minime dubito.

Interim hinc colligi non obscure potest, eumdem Acholium diu ante hoc tempus vices gessisse Romani pontificis per Illyricum, siquidem illum saepe a se monitum Damasus inquit, ne fieret aliquid inconsiderate. Vicariam illam potestatem a Damaso Acholio collatam, Siricius deinde, Anastasius, Innocentius, ac successores Romani pontifices, Anisio, Rufo, ac caeteris Thessalonicensibus episcopis ad Justiniani usque tempora confirmarunt. Ex quibus vir clar. Joseph [Col. 0215A] Cennius merito colligit, eam delegationem veluti personae attributum, cessavisse moriente pontifice, cujus agebantur vices [(a) 1Kb] . Hunc Vicariatum minime placuisse Dupinio, ejusque similibus, deprimendo Romanae Ecclesiae juri unice intentis, nihil miror. Mirum profecto videri potest, cur Tillemontius qui veritati tantum studuisse videri vult, vicariam illam delegationem rejicere, ac sub invidioso innovationis vocabulo traducere sibi licere putaverit. Hic enim vir sane doctissimus, primo loco dubius est, an Damaso vicariam illam praefecturam instituere licuerit, et an hoc ab illo consilium, ex canonum praescripto, an vero potius ex solo retinendae per Illyricum totum recenter a Gratiano divisum, potestatis studio captum fuerit [(b) 1Kb] . Rursus alio loco [Col. 0215B] vicariatum illum aperte exagitat, ac veluti contra canones institutum damnat, laudatque Theodosium, quod eum rescripto suo revocaverat [(c) 1Kb] , ac dictatorie pronuntiat, nullam esse juri congruam rationem, cur Damasus primum per Illyricas provincias vicariatum suum conferre potuerit [(d) 1Kb] . Verum nondum evictum est, Gratiano deberi Illyrici divisionem, ut ex ea Damasus ad Vicariatum instituendum moveri potuerit: deinde probari oporteret, eumdem vicariatum minime institutum fuisse ante Illyrici divisionem a Gratiano factam, quod Tillemontius nunquam evincet. Fac tamen Damasum Acholio commisisse vices suas, ut Illyricum totum, tunc divisum, sub se ac patriarchatu suo retineret: quid, rogo, peccavit in canones? Quid Basilius Cappadociam integram contra [Col. 0215C] Anthimum Thianensem sibi asserens tanta contentione, veteri consuetudini, ut Nazianzenus ait [(e) 1Kb] , ac huic, quae a Patribus facta fuerat divisioni inhaerens? Caeterum apostolici vicariatus origo, natura, et causa alia est, quam quae Tillemontio visa fuit, siquidem ea petenda est, ut Bacchinius ait, in dissertatione de ecclesiasticae hierarchiae originibus, ab eo jure, quo Romanus episcopus velut unicus metropolitanus Occidentem totum sub se habuit, atque ecclesiastica negotia per se cum poterat in vicinis provinciis, in longe vero a se dissitis, per certos, quibus demandandum censuit, episcopos administrabat, ut factum etiam per episcopum Alexandrinum in toto suo patriarchatu ex Synesii epistolis discimus; quae est causa, cur Nicaena synodus celebrem [Col. 0215D] illam inter eos comparationem instituerit can. 6. Quam viri doctissimi sententiam confirmare videtur Innocentius I, in epistola ad Alexandrum Antiochenum, qua eum monet, ut episcopos longe a se positos per datas a se litteras ordinari jubeat [(f) 1Kb] ; ac Leo Magnus cum Anastasio Thessalonicensi profitetur vices suas delegasse se, ut curam, quam universis Ecclesiis principaliter ex divina institutione debemus, adjuvares, et longinquis a nobis provinciis [Col. 0216A] praesentiam quodammodo nostrae visitationis impenderes [(g) 1Kb] . Hoc autem apostolicae sedis in Illyricum utrumque jus, quod Tillemontius verbis a subreptitio Theodosii rescripto mutuo acceptis, innovationem vocat, Theodosius Magnus, Gregorius Nazianzenus, Basilius, ac Constantinopolitani concilii Patres facto probarunt, ac rationi consonum judicarunt, illudque Bonifacius I, Honorius deinde Imperator, ac Theodosius ipse, veritate cognita, alia prorsus justaque voce laudant, ac dudum a Patribus constitutum, perpetuo servatum, tot saeculorum reverentia confirmatum, asserunt, ac sub illis etiam principibus obtinuisse dicunt, quos nulla nostrae religionis cura constrinxit [(h) 1Kb] . Haec obiter dicta sufficiant, cum mihi non sit animus jus hoc apostolicae sedis a viris doctis egregie [Col. 0216B] vindicatum asserere, sed Damasi gestis lucem afferre.

III. Ut itaque unde discessit revertatur oratio, postremo quaeri posset, cum Damasus Maximi Cynici ordinationem rejecerit, qui fieri potuerit ut Italicum concilium eam deinde tueri ac probare videatur in litteris ad Theodosium scriptis, atque a Sirmondo editis in appendice Codicis Theodosiani. Ego quid sentiam exponam particulari diatriba, qua utramque illam epistolam discutiam, ne interea lectorem plus aequo detineam.



CAPUT XVIII. 381, DAMASI 16, FL. SYAGRIO ET FL. EUCHERIO COSS.

I. Agitur de Constantinopolitano I concilio in iis quae ad Damasum attinent, ac defensor Gallicanarum propositionum rejicitur. II. Quaeritur quid sit Occidentalium tomus can. 5 memoratus, ob quem sectatores Paulini Antiocheni ad communionem suscepti sunt, idem canon Meletio auctore conditus, et promulgatus, ejusque occasione dicta a Gregorio Nazianzeno oratio 13, quae explicatur, ut etiam 14. III. Aliqua de 3 seu 4 canone, quo Maximi Cynici ordinatio rejecta est. IV. De Flaviani Antiocheni ordinatione, atque iis, quae tunc gesta et tractata sunt.
[Col. 0216C]

I. Hic annus ac sequens plures ac gravissimas res secum adducit, quibus illustrandis pro ingenii modulo immorabimur. Initium vero faciam a Constantinopolitano concilio, quod anno ipso pene ineunte coeptum, die 9 Julii finem habuit.

[Col. 0216D] Disputatum est, an illud auctore Damaso convocatum sit, aliis asserentibus, negantibus aliis: an praeterea Acholius ejusdem pontificis vices in eo egerit. Quod itaque ad primum attinet, qui illud Theodosii jussu, Damasi accedente etiam auctoritate et consensu convocatum ac congregatum scribunt, vix errare dixeris. Nam cum Romanus pontifex tempestive monitus, convocationi, quod facere jure poterat [(i) 1Kb] , minime intercesserit, auctor videri ac [Col. 0217A] dici potuit, ut illud congregaretur; quae profecto est ratio, cur sexta synodus, Theodosio ac Damaso ejusdem concilii convocationem tribuat [(a) 1Kb] , at nullus omnino Damasi ejusdem legatus affuit, errantque si qui sunt, qui Acholium dignitate illa ab eo ornatum censent, cum Thessalonicensis episcopus sub ipsius concilii finem, atque ut electioni Constantinopolitani episcopi post Gregorii dimissionem faciendae adesset, advocatus fuerit, ut alio loco dixi.

Jam vero, quod ad ejusdem concilii Acta pertinet, illa jam Photii aetate perierant: aliquot itaque dumtaxat supersunt canones, quorum alii ad fidem, alii ad disciplinam spectant. Ad fidem pertinet primus canon, quo cum aliis haereticis Pneumatomachi, atque Apollinaristae damnati sunt. At eos ipsos Damasus [Col. 0217B] jam antea damnaverat, ejusque decreta, tum Occidentales omnes episcopi, tum Orientales, si paucos Macedonianos excipias, complexi fuerant. Si quis hac de re dubitat, adeat virum doctissimum P. Orsi, qui Ecclesias omnes percurrens rem in aperta luce collocat [(b) 1Kb] . Frustra itaque Bossuetius hoc canone abutitur, ut probet, in fidei controversiis finiendis ad sedis apostolicae auctoritatem, aliarum quoque consensum Ecclesiarum accedere debere, eumque propterea in finem, Constantinopolitanum hoc concilium congregatum fuisse, ut eo scilicet canone de consensione hac et unitate constare posset [(c) 1Kb] . An vero episcoporum aliquot haereticorum contumacia efficere potuit, ut generali concilio opus esset, pro dogmate, quod apostolicae sedis judicio [Col. 0217C] definitum atque Ecclesiae totius obsequio comprobatum fuerat, iterum stabiliendo? Id vero, neque pseudo-Bossuetius, neque aliquis ex doctissimo, religiosissimoque Gallicanorum praesulum corpore unquam dixerit; nam quo alio telo Janseniani haeretici generale concilium frustra, doloque malo inclamantes, nuper ab iis disjecti sunt et prostrati? An vero aliam Gregorio utrique, Meletio, Amphilochio, caeterisque illis Constantinopolitani concilii Patribus, aliam Gallicanis episcopis mentem fuisse dixerit scriptor ille?

Certum itaque, ratumque sit, episcopos illos non potuisse congregare sese, neque canonem illum condidisse eo potissimum consilio, ut de consensione et unitate constaret, de qua nullus erat dubitandi locus. [Col. 0217D] Quin vero si Socratem et Sozomenum attente legimus, aperto colligimus a Constantinopolitanis Patribus damnatos Semiarianos et Pneumatomachos ob eam potissimum causam fuisse, quod a fide Patrum, ut Basilius ait [(d) 1Kb] , Romae accepta discesserunt. Ut enim Socrates et Sozomenus scribunt [(e) 1Kb] , antequam canon ille pronuntiaretur, quo Semiariani, seu Macedoniani proscripti sunt, Imperator cum episcopis partis ipsius omni ope adnitebantur, ut Eleusium, et qui cum illo erant, ad partes suas traducerent, revocata illis in memoriam legatione, quam olim ad Liberium [Col. 0218A] Romanorum episcopum miserant per Eusthatium, nec recte eos facere, qui cum consentientem fidei doctrinam semel agnoverint, iterum nunc ea, quae ab ipsis decreta sunt, subvertere conentur. Unde enim Constantinopoli congregati episcopi doctrinam illam fidei consonam esse cognoverant, quam ex anteacta apostolicae sedis sub Liberio definitione, et judicio, cui Macedoniani ipsi sese submiserant? Illa itaque eorumdem episcoporum sententia, pro alienis a fide censebantur ante ipsum concilium, fidesque a Liberio proposita, irreformabilis, atque irretractabilis dogmatis, eorum judicio vim assumpserat. Erit-ne igitur qui putet illos in synodum congregasse sese, ut definitionibus illis assensu suo robur conferrent, et auctoritatem? At, inquit scriptor ille quisquis sit, [Col. 0218B] Constantinopolitani Patres, relatis iis, quaeque circa fidem, quaeque circa disciplinam a se decreta essent, id tantum postulant, ut Damasus, et qui cum ipso erant, episcopi, secum collaetentur, atque ita futurum aiunt, ut cum verbum Dei communi consensu stabilitum, et Christiana inter nos charitas confirmata fuerit, desinamus id dicere, quod ab Apostolis condemnatum est, Ego quidem sum Apollo, ego autem Cephae. Videt eruditus lector, ut in communi consensu verbi interpretationem ac fidei stabilitatem collocent. Hae litterae non ad Constantinopolitanum primum concilium pertinent, sed ad alterum quemdam conventum sequentis ab hoc anni, ad quem earum discussionem rejicimus. Verum non id quaerimus, an Constantinopolitani Patres apostolicae sedis definitionibus consenserint, [Col. 0218C] ut facere tenebantur, sed an dissentire potuerint. Id vero est, quod sibi minime concessum putant, ut ex Socrate et Sozomeno audivimus. Quamobrem ex hoc loco, detortisque a recto sensu verbis nullum sententiae suae praesidium capere idem scriptor potest.

II. Caeterum, quae fuerit Constantinopolitani concilii erga primam sedem observantia, et obsequium, ex quinto ejus canone non obscure colligitur. Ait itaque canon: De tomo Occidentalium etiam eos suscepimus qui unam, Antiochiae, Patris, et Filii, et Spiritus sancti divinitatem confitentur. Quaeritur inter eruditos quid intellexerint concilii Patres sub Occidentalium tomo; variasque in sententias itum est, quae apud de Marca, Valesium, Lupum, Tillemontium, Caveum, [Col. 0218D] atque alios legi possunt. Ego tamen ad veritatem accedere puto Baronii [(f) 1Kb] opinionem, qui sub his verbis indicari censet regulam seu confessionem fidei a Damaso Romanaque synodo expositam, de qua superiori anno egimus. Antiochenos enim Catholicos duplicis generis fuisse constat: alios, qui unam divinitatem, ac tres hypostases, alios vero qui, hypostaseon voce repudiata, divinitatem unam ac tres personas profitebantur; atque illi Meletium, hi vero Paulinum episcopum sequebantur. Ad primi generis Antiochenos quod attinet, nulla apud episcopos Constantinopoli [Col. 0219A] congregatos controversia esse poterat, quin Catholici forent, atque ad communionem recipiendi. Canon itaque ille secundi generis Antiochenos respicit, quos ad communionem recipiendos esse jubet, quamquam tres hypostases minime profiterentur, cujus rei causas alibi exposuimus. Cur vero Occidentalium tomi hic mentio est, aut quis hic tomus? Occidentalium voce Romanum unum pontificem velut eorum caput, et e synodo sua plerumque scribentem, a Graecis designari solitum, tam certum est, quam quod certissimum: vid. cap. 20. Nemini praeterea obscurum est tomi vocabulo significari dogmaticas definitiones ab eo propositas. Hinc Basilius [(a) 1Kb] alias Damasi litteras ad Orientales scriptas Occidentalium tomum vocat, atque eas veluti ad fidei normam [Col. 0219B] provocat.

Hoc igitur loco agebatur de aliqua definitione Romani episcopi, ejusque concilii, quae ad eorumdem Antichenorum causam pertineret; at Damasus anathematismo 20 et 21, sublata trium dicendarum hypostaseon necessitate, eos perfecte Catholicos esse pronuntiaverat, qui unam divinitatem, potestatem, majestatem ac gloriam Patris, et Filii, et Spiritus sancti, ac tres veras, aequales, semper subsistentes personas profiterentur. Haec vero erat eorum Antiochenorum fides, ut ex Hieronymo [(b) 1Kb] , Nazianzeno [(c) 1Kb] , ac ex Paulino ipso constat, eaque formula Antiochenae synodo adjecta, quam coram Athanasio professus est. Ille igitur Occidentalium tomus aliud nihil est in Constantinopolitano eo canone, quam [Col. 0219C] celebris illa Damasis ecthesis, quam episcopi illi cum pro lege haberent, eos quos antea pro alienis habuerant, complectuntur, velut ad ejus normam egregie Catholicos. Id vero est quod praeter Damasi ipsius acta a Sarazanio publicata, Eutychius Alexandrinus aperte asserit apud Renaudotium [(d) 1Kb] , ac synodicus libellus non obscure indicat, cum ait, eum pontificem, collecta Romae synodo, divinum decretum edidisse, et ad eam quae Constantinopoli cogebatur, emisisse synodum [(e) 1Kb] .

Hunc ego canonem, ut obiter dicam, Meletio auctore, cujus magna erga sedem apostolicam observantia profecto fuit, conditum fuisse puto, dictamque ea occasione Nazianzeni orationem 13 de Pace inscriptam. Elias Cretensis eam refert ad eamdem [Col. 0219D] causam, ob quam oratio 12 habita fuerat, ad sublatum nempe Monachorum, qui ab ejus parte discesserant, schisma. Billius qui merito observat plures esse locos, qui neque ad eam causam, neque ad id temporis referri possunt, ab Eliae opinione discedit, sed a judicio abstinet, neque ipse indicat, qua occasione, quove tempore dicta videri possit. Tillemontius itaque [(f) 1Kb] eam Constantinopoli dictam putat, post Valentis obitum, ac collatum non diu antea Theodosio imperium, quod profecto nemo negaverit, qui orationem ipsam prope finem attente [Col. 0220A] legerit. Censet etiam eo loco agi de Antiocheno schismate tunc sublato, ac mutua dissidentium concordia extincto, quod certum omnino est; nam Gregorius de reintegrata charitate gaudio affectus, ad Arianos sese convertens, qui anteactam dissensionem Catholicis probro verterant, Ubi sunt, ait, igitur, qui res nostras tam bene, quam male se habentes, observant, non ut judicent, sed ut improbent. Agite igitur . . . . ad concilium vos etiam exosi vocamus, ut pudefacti, victique recedatis, cognita nimirum ex eo ipso quod aegrotavimus, nostra sanitate . . . . Non enim de Deitate dissensimus; sed ordinis et disciplinae causa certavimus: nec de eo inter nos contentio extitit, utra impietas eligenda esset, eane quae Deum contrahit, an illa quae Spiritum sanctum dumtaxat, vel Filium [Col. 0220B] quoque ipsum a divina essentia distrahit . . . . Quibus profecto verbis Paulinianos ac Meletianos respicit, eosque omnes perfecte Catholicos et integrae fidei fuisse ait, quamquam alii ob reticentiam trium hypostaseon de Sabelliana haeresi, alii vero, ac si Ariani et Macedoniani essent, calumniose traducerentur, ob retentam cum iis societatem. Tum pergit: Nostra non eadem ratio est. Nam quod ad divinitatem attinet, inter nos consentimus, labiumque unum, et vox una fuimus . . . . Verum aliis de rebus contentio inter nos fuit. Male etiam id quidem, non enim inficiabor: Nam cum fieri non posset, quin aliquid, homines cum simus, peccaremus, nostrum hoc erratum fuit, quod nimio pastoris amore affecti sumus, nec ex duobus bonis utrum magis expetendum esset [Col. 0220C] reperire potuimus; quousque in hoc convenimus, ut UTRUMQUE PARI IN LAUDE et admiratione poneremus. An vero quid clarius, et exprimendo Antiocheno schismati et concilio, quod tunc habebatur designando, aptius quid dici poterat? At quamquam vir exquisitae diligentiae ad veritatem propius accesserit, fallitur tamen, cum putat agere Gregorium in ea oratione de peculiari suae Ecclesiae dissidio; ex cujus clero cum aliquis, aut Meletio, aut Paulino tantum, communicandum crederet, a Nazianzeno ipso, qui se designat candidi ac probi patris nomine, secessionem fecerat, ac deinde ad eum redierat, quem proinde Gregorius filii obsequentis loco habet: nam si quis orationem illam recte perpendat, facile dijudicabit, Tillemontii interpretationem nullo fundamento [Col. 0220D] niti: siquidem Nazianzenus utrique parti communicaverat. Deinde candidus ille, ac probus pater Gregorio tunc dicenti assidebat cum obsequente sibi filio. Ille praeterea ante Gregorium de pace verba fecerat. Alius itaque ab ipso Gregorio ille esse debet. Postremo probum illum ac candidum patrem et obsequentem filium sibi assidentes, et mutuum sibi ipsis ornamentum afferentes ait. Id vero ea qua erat humilitate ac modestia Gregorius minime de se diceret. Ego itaque hoc loco, atque iis verbis de Meletio et Flaviano, quem Meletius non diu antea ad [Col. 0221A] presbyteratus ordinem evexerat, agi puto. Hunc igitur, probi ac candidi patris, illum vero filii obsequentis nomine appellat ac designat. Uterque Gregorio tunc dicenti assidebant, ac mutuo sibi ipsis ornamento erant, quia Flavianus Meletium ad regiam urbem secutus fuerat. Meletius tandem vir simplex, apertis moribus, et vultu placidus, tum pro pace laboraverat, tum paulo antea, ut erat eorum temporum mos, ad populum de eadem sermonem habuerat [(a) 1Kb] , eos igitur veluti pacis et concordiae eo concilii canone restitutae auctores, sibi tunc dicenti assidentes, pro concione laudat, atque hoc est, ni fallor, certum minimeque obscurum ejus orationis argumentum. Atque hinc etiam lux affulget ad cognoscendam causam, ob quam oratio 14, quae [Col. 0221B] similiter de pace inscribitur, recitata est. Nam cum divinus ille vir, concordiam vixdum sartam, iterum ac turpiter abruptam, et publicas ac Deo teste confirmatas pactiones in irritum missas doleat, aperte intelligimus habitam fuisse ad episcopos Constantinopoli congregatos, postquam, Meletio defuncto, de subrogando contra vim pacti in ejus locum Flaviano agi coeptum est, eamque esse illam ipsam, cujus a se ea occasione dictae meminit in carmine de vita sua.

III. Ad canonem 3, alias 4, transitum facio, quo scilicet Maximi Cynici ordinatio in irritum mittitur, qua etiam in re Damasi sententiae concilium obsecutum est. Hinc vero factum ut Aegyptii et Macedones episcopi, quos inter Acholius recensendus est, [Col. 0221C] quamquam Gregorii Nazianzeni episcopatum improbare visi sint, ac violatos ob ejus translationem canones, causarentur, nihil tamen pro eodem Cynico, aut contra ejus exauctorationem moverint. Quin potius haec ab illis gerebantur, non tam odio ejusdem Nazianzeni, vel ut in ejus throno alium collocarent, quam ut iis qui illum episcopum Constantinopoli constituerant, dolorem aliquem, ut ipse ait [(b) 1Kb] , inurerent. Ex quo discimus Maximum ipsum ad hoc usque tempus, neque in Italiam venisse, neque aliud quidpiam egisse apud Damasum et Occidentales episcopos, quo rebus suis opem ferret. Caeteros autem concilii canones omittimus, tum quod nihil ad eum pontificem sedemque apostolicam pertineant, tum quod dubium adhuc sit, an ex iis nonnulli ad hoc [Col. 0221D] ipsum concilium, an vero ad aliud quodpiam, referri debeant, quod vero propius videtur.

IV. Agendum itaque superest, de ordinatione Flaviani, et Nazianzeni abdicatione, quae sunt ejusdem concilii pars et accessio. Meletio ante ejus finem defuncto, Paulinus, vi pacti quod juratum fuerat, Antiochenam Ecclesiam retinere solus debuerat. Id censebat Gregorius, atque ut haec sententia obtineret, totis eloquentiae viribus adlaboravit, ea prae [Col. 0222A] caeteris ratione usus, quod venia fortasse dignum videri poterat Occidentales ab Orientalibus molestia aliqua affici, quousque nondum manifestum fuerat, an illi Meletium, dum viveret, pro Antiocheno episcopo habituri essent, atque excepturi [(c) 90Kb] . At cum iidem illum excepissent, ac parta utrinque pace, res in tranquillitate, Dei beneficio, positae jam fuissent, alios ab Orientalibus animos induendos, ac nihil omnino innovandum [(d) 1Kb] . Verum episcopi illi, tumultu, clamore, ac turpi etiam arte effecerunt, ut sapientissimo Gregorii atque aliorum graviorum Patrum consilio posthabito, unico praesuli, praesul novus opponeretur, atque ut Flavianus Paulino superpositus potius quam successor vacanti Ecclesiae datus esse videretur. Rem omnem ab eodem Nazianzeno [Col. 0222B] in carmine de vita sua atque alibi elegantissime descriptam, praeterea recitant Baronius, Tillemontius, atque alii, ut nihil opus sit illam iterum a me recantari. Minime tamen impetrare a me possum, quin iterum asseram Theodoretum nimio suo erga Flavianum studio abreptum fuisse, cum episcopos illos, quos Gregorius gracculorum ac vesparum nomine compellat, tueri voluit per apertam adversus Paulinum calumniam, haec scribens [(e) 1Kb] : Paulinus quidem praesulatum Ecclesiae illius sibi vindicabat: sed reclamavit antistitum coetus, rationi consentaneum non esse dicens ut qui Meletii consilia respuisset, post ejus obitum sedem illius acciperet. Nam si Meletius et Paulinus pacto convenerant, ut qui eorum alteri superstes esset, Ecclesiam integram [Col. 0222C] administraret, falsum profecto est, Paulinum Meletii consilia concordiae restituendae idonea respuisse. Hinc Gregorius, cujus testimonium nemo repudiaverit, aliam, eamque prorsus ridiculam, causam affert cur sequior illa, quamquam major episcoporum pars Flavianum Meletio subrogandum censuerit. Quamobrem si Flavianus ipse, ne episcopatum illum aut ambiret, aut sponte oblatum acciperet, juramento sese obstrinxerat, nulla est ratio cur juramenti religionem sprevisse non videatur, cum nedum se eligi et ordinari Antiochenum episcopum passus est, sed tanta deinde contentione sedem retinere studuit. Neque, quod Graeca Ecclesia ejus inter sanctos memoriam colat, aestimare debemus nullius eum peccati reum fieri potuisse, quod deinde [Col. 0222D] poenitentia aliisque virtutibus eluerit.

Hosce itaque improbos episcopos et tumultuarios coetus cum abhorreret Gregorius, de regiae civitatis episcopatu dimittendo consilium cepit, quod post adventum Aegyptiorum ac Macedonum episcoporum exsecutus est, tunc scilicet, cum manibus Flaviano tandem impositis, nulla amplius supererat tentatae ab eo concordiae spes. Flavianus enim ordinatus est, ut ego puto, medio illo tempore, quo Gregorius, [Col. 0223A] nondum resignatione facta, a domo Ecclesiae secesserat, seque abdiderat, ne malis, ut ille ait, conventibus adesse cogeretur [(a) 1Kb] . Nam cum orationem valedictoriam ad Patres 150 habuit, exemplum se relinquere professus est, quod si nonnulli imitarentur, ac thronis cederent, non facturi essent jacturam, sed habituri supernam cathedram multo sublimiorem, ac tutiorem. Ex quibus non obscure colligi potest, Flavianum ipsum, qui hoc loco perstringitur, episcopum, cum haec Nazianzenus diceret, jam creatum, ac in throno collocatum fuisse. Flavianus deinde, si Sozomeno credimus, auctor imprimis fuit, ut Nectarius Gregorio ipsi succederet. Quid autem de utraque hac ordinatione Damasus senserit, dicam sequenti anno.

[Col. 0223B] Me non latet [(b) 1Kb] Tillemontium scribere, ab episcopis sedi suae redditis, atque deinde Antiochiae in eum finem iterum congregatis, impositas Flaviano manus. At ille quaerit opinioni suae praesidium, unde illa destruitur, ut alio loco probatum dedi. Deinde haec viri docti sententia receptae tunc disciplinae minime consentanea est. Nam episcopis, qui aut defuncti, aut in plena synodo dejecti fuerant, alter dabatur, et consecrabatur eodem in loco ac ab eadem plena synodo successor: cujus rei a Nicaena, quae Philogonum, Constantinopolitana ipsa, quae Nectarium, Ephesina, quae Maximianum Chalcedonensi, quae alium Dioscori loco, ac sexta, quae Theophanem consecravit, exempla peti possunt. Unum pro Tillemontio praesidium videtur [Col. 0223C] capi posse ex ejusdem Constantinopolitanae Synodi actis, quibus Flavianus ipse subscribit, ut presbyter. At qui ex hujusmodi subscriptionibus aliquod ad suas opiniones confirmandas argumentum trahunt, nae ii prorsus e tenebris lucem quaerunt, ut idem Tillemontius alio loco probat [(c) 1Kb] , ego vero puto duo habita fuisse, ac distingui oportere concilia, quae est plurium doctissimorum hominum sententia, Socratis ac Sozomeni testimonio non obscure confirmata. Primum non adeo frequens: alterum multo frequentius. In primo Maximum exauctoratum, ac confirmatum Meletio praeside in sede Gregorium. In altero, cui Gregorius aliquando praefuit, Flavianum ordinatum, ac deinde Nectarium, editosque aliquot praeterea canones: utriusque [Col. 0223D] autem subscriptiones, et canones in unum deinde collatos, ac ex duplici unum effectum ac reputatum. Hinc factum, ut Flavianus, qui Meletio vivo, primo subscripserat, ut presbyter, alteri illi, iterum subscribere postquam ad episcopatum evectus [Col. 0224A] est, minime sibi necesse duxerit. At de hoc concilio rebusque ad illud attinentibus iterum agendum erit sequenti anno.



CAPUT XIX.

I. De Aquileiensi concilio scriptisque ab illo synodicis epistolis, priores duae ad Gratianum recensentur et expenduntur, ad eorum temporum historiam illustrandam. II. Gratiani imperatoris rescriptum ad Aquilinum vicarium affertur et illustratur. Neutonus notatur, et Anonymi Amstelodamensis impudentia castigatur. III. Tertia Aquileiensis ejusdem concilii epistola expenditur et explicatur. IV. Priscillianus Romam venit, ut se purget. Quesnellius et Dupinius refelluntur.

[Col. 0224B] I. Non diu post Constantinopolitanum concilium, Aquileiense congregatum est, ac mense Septembri absolutum. Ex illo igitur, quod si non frequentia, dignitate saltem, ac sanctitate episcoporum qui adfuerunt, celeberrimum inter concilia locum tenet, ego ea dumtaxat colligam, quae ab instituto meo haud aliena sunt, atque ad Damasum attinent.

Praeter ejus Acta, quae a Chiffletio frustra sollicitata sunt, tres exstant epistolae, quarum geminae ad Gratianum Occidentis imperatorem, altera ad Theodosium pertinet, quamquam earum inscriptio omnibus communis sit. Memorantur priore epistola ea quae ad fidem spectant, et confecta in concilio fuerant: depositos scilicet Palladium et Secundianum, episcopos Arianos, atque Attalum presbyterum concilio [Col. 0224C] ipso praesentes. Palladii et Secundiani mentio est in litteris Singedunensis conciliabuli, et in Germinii ad eas responso, anno 366 jam labente scriptis: at Secundianus nondum promotus ad episcopatum fuerat [(d) 1Kb] . Presbyterum Attalum Aquileienses Patres Juliani Valentis discipulum vocant: Valentem vero ipsum, quamquam non longe abesset, concilium declinasse scribunt, ne eversae patriae, perditorumque civium causas praestares in eo teneretur [(e) 1Kb] . Hic post proditam, ut Ambrosius ait, Gothis patriam, in Italiam secesserat, eamque contaminare, et inficere conabatur constitutis variis in locis, falsis suae sectae episcopis, atque hoc ipso anno, et tempore, quo concilium congregatum fuerat, Mediolani latebat, Justinae forte praesidio tutus. Hunc igitur a Gratiano petunt ut domum suam repetere jubeat, atque florentissimas [Col. 0224D] Italiae civitates ea peste liberet.

In altera ejus concilii epistola de Ursicino agitur, eaque eodem tempore, quo prior, scripta ac legatis abeuntibus tradita est, ut eidem Gratiano redderetur. [Col. 0225A] Postquam igitur decretis suis se providisse putaverant, ne duo illi, qui juxta angulum ripensis Daciae, Nicaenum concilium oppugnare ausi fuerant, amplius latere ac venenum Arianum afflare possent, aliud se negotium curare debuisse aiunt, gravissimum sane, ac magnam ipsis sollicitudinem afferens, quippe quod Ecclesiae corpus toto orbe diffusum turbare posset. Eorum vero verbis exprimam, quid hoc fuerit. Licet frequenter compererimus Ursinum non potuisse obrepere pietati vestrae, quamvis quietum nihil esse patiatur, et inter bellicas necessitates obreptio importuna tentetur, tamen ne sancta mens vestra animique tranquillitas, quae omnibus consulere gestit, importuni hominis simulata adulatione flectatur, deprecandos vos, et obsecrandos, si dignanter ducitis, aestimamus, non [Col. 0225B] solum praecaventes futura, sed etiam praeterita, quae jam ipsius temeritate gesta sunt, perhorrescentes. Nam si aliquam viam nactus fuerit audaciae, quid non ille confundat? . . . . et ideo petimus, et rogamus, ut obripiendi ei adimere dignemini facultatem. Ursinus itaque Valentiniani rescripto, quod anno 371 datum diximus, pridem relaxatus a certo constitutoque exsilio, Mediolani sedem fixerat, ac cum Juliano Valente, qui etiam eo deinde secesserat, in sceleris societatem coierat. Inde vero ad Romani concilii preces anno superiori abire coactus, et in Galliam relegatus, Gratianum tunc bello Alamannico occupatum adire potuit, atque omni suo suorumque studio agere, ut imperatorem illum flecteret, suasque in partes traheret. Obsecrantur itaque, ut seditiosum illum, Arianorum socium, [Col. 0225C] ac sceleratum hominem a se rejiciat, atque eo facto Ecclesiam tutam tranquillamque servet. Hoc vero consilium, atque hanc agendi rationem eo magis Gratiano necessariam scribunt, quo Ursini animus apertius sese prodiderat. Eo ipso enim tempore, quo ille imperatori in Galliis molestus fuerat, Romanam quoque Ecclesiam, civitatemque adversus Damasum concitabat, missis distributisque per Urbem litteris per Paschasium quemdam, seditione plenis. Hinc praefectus Urbis, a quo curandum erat ne quid civium quies detrimenti caperet, iis de rebus Gratiano ipsi retulerat, ac populus Romanus cum haec Aquileiae scribebantur, pendebat incertus, ac rei exitum exspectabat. Hujus Paschasii, cum in hisce litteris dumtaxat mentio sit, nihil mihi occurrit [Col. 0225D] quod addam: quia tamen abscisus dicitur, illum eunuchum fuisse intelligo, quod hominum genus impudens, atque ad omnia audax esse solet. Nunc si haec conferantur cum epistola Romani concilii, quam superiori anno adscripsimus, nemo dubitaverit quin una eademque res utrobique agatur, ne scilicet Damasus Ursini ejusque similium fraudibus ac calumniis deinceps pateat, ac praeterea facili negotio intelligitur unam epistolam diu ab altera distare non posse. Cum igitur Gratianus tunc bello occupatus, neque ad Romani concilii, neque ad praefecti Urbis litteras rescribere potuisset, ideo [Col. 0226A] Ambrosius, aliique eorum plures, qui eidem concilio adfuerant, tunc Aquileiae positi, scribendum iterum censuerunt, rogandumque imperatorem, ut provide pro rerum necessitate consuleret: quod tamen extra Damasi ipsius consilium sententiamque non ego factum crediderim. Nam quod Acholius in eodem concilio, legati munere functus sit, nonnullorum opinio est, quam ipsa synodi acta destruunt.

II. His itaque litteris Gratianus excitatus est, ut hoc anno rescriptum daret ad Aquilinum, ut videtur, urbis vicarium, Cod. Theod. lib. XVI, tit. 2, l. 35, memoratum, confirmatumque, quo tum Romani, tum ipsius Aquileiensis concilii postulatis fecit satis. Hoc ex vaticano codice magnus Annalium parens ad an. 381, tum deinde magis correctum Sirmondus, postremo [Col. 0226B] Coustantius edidit inter Damasi epistolas. Obscurum illud identidem, perplexumque est, sive ob aliquod transcriptorum vitium, sive ob stylum ipsum, qui Gallicano cothurno perpetuo assurgit. At eorum, quae continet, haec summa est: Se pridem dedisse litteras ad Simplicium quondam vicarium, quibus jubebatur: primo ut omnes, qui impios coetus, profanata religione tentarent, ad centesimum Urbis milliare pellerentur, ubi pertinax furor ab obsequentibus destitutus, in ejus tantum perniciem rueret, qui solus erraret; secundo ut condemnati judicio recte sentientium sacerdotum, reditum ad Ecclesias, quas contaminaverant, non haberent, ac redintegrationem judicii frustra apud imperatorem precarentur. Prima hujus ad Simplicium rescripti pars Donatistas, Luciferianos, [Col. 0226C] ac Novatianos perstringit, ac cum iis omnibus communione junctos Ursinianos. Alteri vero ejusdem capiti, Florentium Puteolanum, ac Parmensem episcopum, postquam a Romana secunda synodo sub Damaso collecta damnati fuerant, causam dedisse puto. Simplicium siquidem vicarii Urbis officium administrasse scimus Gratiano A. III et Equitio coss., anno scilicet 374 [(a) 1Kb] , atque ita Valentiniano adhuc vivo. At Valentinianus Ursicinianos, dumtaxat, et rebaptizantes legibus suis coercuit [(b) 1Kb] , ad hos enim Augustinus scribit: Huic, Joviano, successit Valentinianus: legite quae contra vos jusserit. Hujus itaque furfuris et pertinaciae homines, ultra centesimum lapidem, episcopos vero ab earum Ecclesiarum, a quibus depositi fuerant, finibus expellere Simplicius a Valentiniano et Gratiano jussus fuerat. Quaerunt [Col. 0226D] nonnulli cur hic Parmensis episcopus inclytae Urbi proximior a Gratiano dicatur, atque ideo perniciosior, quam Florentius. An vero Puteolanus non erat Romae proximior? Inclytae igitur Urbis appellatione Tillemontius ac Coustantius Mediolanum potius quam Romam designatam putant, quod ego verissimum existimo, quamquam ad hoc probandum, idoneam rationem non afferant: observandum siquidem est, Urbis praefectos ac praefectos praetorio, inclytas potestates per excellentiam dictos [(c) 1Kb] . Eodem igitur jure nihil obstat quominus inclytarum Urbium nomine eas [Col. 0227A] intelligamus, in quibus illi residere ac jus dicere consueverant: sed iterum ad rem.

Nec Donatistas tamen, nec Ursinianos ad centesimum ab Urbe lapidem pulsos, nec Puteolanum et Parmensem episcopos ab earum Ecclesiarum finibus trusos scimus: sive quia idem Simplicius aliis gravioribus occupatus, hoc negotium neglexerit, sive quia non diu post hoc mandatum, munere abiverit, alii vero, qui deinde successerunt, ut Aquilino contigit, privatae gratiae, ut Gratianus ait, imperiale hoc praeceptum condonaverint. Hinc ea judicum ac ministrorum socordia freti, Donatistae qui expelli debuerant, Claudianum ex Africa in Urbem evocaverant, ut iis loco episcopi praeesset, in eaque ille hactenus residebat, spretis imperatorum legibus; Ursiniana [Col. 0227B] vero factio, quae extra centesimum trudenda fuerat, audaciam adversus Damasum receperat, ac populum Romanum sollicitabat, eoque exemplo episcopi nonnulli, qui aut jam damnati fuerant, aut quos damnari oportebat, ejusdem Damasi Romanaeque synodi definitiones nihili pendebant, ac sedes, a quibus depositi fuerant, per scelus ac seditiones, et popularem emptam pretio gratiam, aut retinebant, aut repetere audebant.

His igitur gravissimis calamitatibus, partim se jam providisse, partim vero se nunc occurrere, hoc rescripto Gratianus significat. Nam quoad Ursinum attinet, qui fuerat potissimum in causa cur Romanum, et Aquileiense concilium ad eumdem Gratianum scriberent, eum Agrippina secessione tunc cohiberi ait, ne [Col. 0227C] motus aliquos inquietos exerceat. Cum vero imperator sese quodammodo purgare videatur, quod inquietum illum hominem, per occursantes obtundentem saepius, quam monentem audiverit, id scilicet eo consilio a se factum asserens, ut ad saniora pertraheret, suaderetque ut sectatores abjiceret, duo hinc colligi possunt. Primo hoc rescriptum videri datum post Aquileiensis concilii litteras, quibus ob eam causam facilitatem nempe suam, perstrictus fuerat, atque ideo huic ipso anno, quo Baronius illud collocat, secus ac alii censent omnino alligandum. Secundo Ursinum ipsum, qui anno 379 suas cum Juliano Valente vires contra Ecclesiam Mediolani junxerat, extra Italiam trusum, ac certis exsilii finibus conclusum fuisse eo, quod inter annum 379 ac 381 interjacet, temporis spatio. [Col. 0227D] Cum vero illum, ejusque amicos sibi occursantes Gratianus in Galliis a se auditos scribat, facile intelligimus hoc contigisse anno 380 jam provecto, cum scilicet Sirmio redux eo profectus est, ut bello Alamannico vacaret [(a) 1Kb] , eaque est ratio cur Ambrosius ait Aquileiensis concilii nomine, inter bellicas necessitates obreptionem importunam tentari. Verissimum itaque est quod cl. Muratorius ait: [(b) 1Kb] Ursinum sero admodum in Galliis exsulasse; quamquam haud satis feliciter, ut alio loco dixi, hinc conjiciat, eum in cathedra Neapolitana sedere potuisse ante Severum. Cum igitur Ursinus factionum dux, Isaac praeterea [Col. 0228A] antiquus Damasi calumniator, procul ab Urbe positi, certoque exsilio conclusi nihil amplius efficere per se possent, quo pax Ecclesiae turbaretur, reliquum erat, ut etiam de caeteris aliquid gravius statueretur: jubet itaque Aquilino, ut leges exsequatur in eos quos rescriptum nominatim complectebatur, ac rebaptizantes, Ursinianos, omnesque alios, quos episcoporum judicia, hujusmodi turbarum reos ostenderent, ultra centesimum milliare ab Urbe depellat; depositos vero episcopos ab earum civitatum finibus extorres faciat, quarum plebem, vel Ecclesias sive per se, sive per alios sui similes vexant, piaculo neglectae sanctionis, nisi paruerit, obstringendus. Caeterum si Parmensis episcopus Romanae synodi decreto damnatus fuerat, si ea civitas vicario Italiae suberat, hinc primo colligas, [Col. 0228B] frustra contendi suburbicarias Ecclesias eas esse dumtaxat, quae suburbicariis provinciis includuntur. Deinde vides quantum ex eo facto momenti accedat conjecturis illis, ac rationibus, quibus Bacchinius, serius ac alii putant, ortam censuit Mediolanensis episcopi per reliquas vicariatus Italiae provincias jurisdictionem.

Ut vero ejusdem Damasi securitati magis consuleret, ac caeteri in eo, quo par erat, erga apostolicam sedem officio continerentur, duo praeterea statuit imperator: primo ne quis scilicet sive ob pravitatem morum, sive ob calumniae crimen infamis, aut episcopos accusare, aut testis contra illos esse possit; secundo ut qui Damasi judicio sistere se noluisset, ac contumax fuisset, cum damnatus ab eo, quinque aut [Col. 0228C] septem episcoporum habito consilio depositusque esset, si Ecclesiam, a qua dejectus fuerat, retinere pergeret, ad urbem Romam sub prosecutione, fida scilicet atque idonea custodia, per praefectos praetorio Galliae, et Italiae, Proconsules et Vicarios transmitteretur. Quod si quis item contumax episcoporum judicium spreverit diffugeritque, eadem publica auctoritate ad idem episcopale judicium remitteretur. Constat igitur licuisse Romano pontifici episcoporum causas in prima etiam, ut aiunt, instantia cognoscere extra suburbicarias provincias, per Gallias scilicet et Italiam totam, ejusque hoc jus ab imperatore ipso assertum confirmatumque fuisse, nisi illae ad episcoporum provinciae synodum delatae antea fuissent. Minime diffiteor tamen, quin hoc eodem rescripto statui videatur, [Col. 0228D] eas quae in longinquioribus partibus emergerent, a metropolitanis cognoscendas esse, nisi metropolitanus ipse suspectus esset. At quae sint longinquiores illae partes, aut certo definire nemo poterit, aut saltem constat, nullam in re de qua agitur, intra Galliarum et Italiae praefecturas provinciam, in longinquioribus partibus positam dici posse; siquidem Gratianus earum praefectis aperte imperat, ut episcopos, qui Romano pontifici aut non paruerint, aut ejus judicium diffugerint, ad urbem Romam etiam invitos pertrahant. Sed haec cum a meo instituto aliena sint, attigisse satis sit.

[Col. 0229A] Newtonius [(a) 1Kb] huic Gratiani rescripto Petri successorum in tota Ecclesia primatus originem attribuit: atque hinc Romanum pontificem repraesentatum scribit sub undecimo cornu Danielis cap. VIII, cujus deinde durationi annis nescio quot praestitutis, judicium postremum futurum inquit. At si haec serio scripsit, aliud nihil consecutus est quam ut magnam tum civilis, tum ecclesiasticae historiae inscitiam proderet, augeretque numerum prophetarum ex grege sectariorum, in quorum ore dedit Deus spiritum mendacii. Anonymus vero historiae Romanorum pontificum consarcinator, Gratianum ipsum vecordiae incusat, quod ea lege nedum Romanos eosdem pontifices a sua ac caeterorum imperatorum jurisdictione subtraxerit, verum etiam illam, qua deinde [Col. 0229B] abuterentur, in eos transtulerit. Si enim transfugae huic fidem habes, cum Romanus episcopus ad forum saeculare tunc trahi posset, nondum fuerat ante hoc tempus supremus Ecclesiae judex: hoc Damasi exemplo probatum putat, quem primum synodale judicium ab imperatore postulasse inquit, ut saecularium magistratuum sui conscius severitatem atque integritatem declinaret, quamquam deinde, cum neque apud synodum, neque apud civiles ipsos magistratus purgare se posse confideret, ad ipsum principis consistorium velut ad asylum, confugiendi consilium postremo ceperit. Profecto si putidum hoc bibliopolae mancipium ob singula mendacia notari deberet, nullus esset orationi finis; nam quot uno hoc in loco dolos consuat, fallaciasque nectat, facile [Col. 0229C] aperteque deprehendet, qui Romani concilii et Aquileiensis litteras, ac Gratiani ipsius rescriptum ad Aquilinum, cum his ejusdem anonymi dictis conferat. Caeterum, quod ad divinam Romanorum pontificum, episcoporum, ac sacerdotum, sacrorumque omnium ministrorum exemptionem attinet, eam tam solidis, invictisque rationibus asseruerunt complures scriptores catholici ante me, ut iis, quae tam saepe dicta sunt, iterum dicendis, tempus frustra tereretur.

III. Praeter hanc epistolam, quae ad unum Gratianum spectat, eique reddenda fuerat, alteram scripsit Aquileiense concilium, quae ad unum Theodosium et ad Orientales episcopos pertinet, quaeque per legatos ab eo concilio missos allata, ac reddita imperatori fuit, ac plura complectitur, quae ad ejus [Col. 0229D] temporis illustrandam historiam faciunt, si recte advertantur. Primo itaque imperatores laudant, quod eorum pietate factum sit, ut in Occidente vix duo haeretici reperti fuerint: in Oriente vero Arianis ejectis, quod omnes ecclesiae Dei catholicis restitutae sint, atque illae per solos catholicos frequententur: ex quo patet episcopos Aquileiae congregatos de legibus a Theodosio die 10 Januarii, et 30 Julii in eum finem latis, certiores factos, cum scriberent. Tum dolent, crebras inter ipsos catholicos dissensiones, impacatamque discordiam, in causa esse, quominus his beneficiis integre gaudere possint. Cum itaque [Col. 0230A] dissensiones illae inter ipsos catholicos fuerint, eas hoc loco expressas existimare debemus, quas post Meletii obitum ortas fuisse diximus, ac Gregorius Nazianzenus iis lacrymis dignas ait quales, nec olim nec recens quisquam edidit adhuc, ob ullos sortis adversae impetus. Etenim magistri plebis, atque antistites sancti datores Spiritus, et qui thronis fundunt ab altis verba, queis paritur salus, tanto furore se petunt ipsi invicem, tumultuando, contrahendo copias, carpendo sese mutuo linguis, effere saliendo, mentis ut solent, sanae impotes, praedando quos quis ante praedari queat rabida imperandi dum tenet mentes sitis orbem universum prorsus, ut divulserint.

Haec igitur omnia, quae ob unam Flaviani ordinationem contigisse Gregorius tum hoc loco ait, tum [Col. 0230B] rursus in oratione ad 150 Patres, cum perspecta haberent Patres concilii Aquileiensis, simulque intellexissent, non levem Paulino injuriam factam, aiunt sese non mediocriter commotos, quod pleraque innovata compererant, quodque ii gravabantur, quos ob perpetuo servatam cum Occidentalibus communionem adjuvari potius oportebat, Timotheum nempe Alexandrinum et Paulinum Antiochenum. Hos enim queruntur eorum dissensionibus urgeri, quorum fides superioribus temporibus haesitabat, eorum scilicet, quos idem Gregorius et vocat, ac qui tuentur, quam princeps tenet, fidem. Si vero Timotheus post turpissimas illas excitatas, atque agitatas contentiones, cum suis episcopis Constantinopolim venit, ut sanciendo foederi adlaboraret, si nihilominus [Col. 0230C] eorum hominum molestias ac dissensiones ferre coactus est, planum perspectumque est, aliam non posse excogitari causam, quam unam retentam cum Paulino, rejectamque cum Flaviano ordinato jam episcopo communionem, ac proinde manifestum est, Aquileiense concilium, quidquid Tillemontio ac Florido visum sit, nihil latuisse eorum, quae constantinopoli decreta, ac confecta jam fuerant, hoc autem si constat, contra vero si nihil de Maximi Cynici exauctoratione, si de Gregorii inthronizatione, si de Nectarii ordinatione nihil prorsus in hisce litteris afferunt, dijudicare ipse potes, quid Ambrosius, caeterique ejusdem concilii Patres iis de rebus censuerint. Sed ut eo revertar, unde breviter digressus sum, hos dubiae fidei Orientales episcopos optat Ambrosius [Col. 0230D] suae, atque aliorum Occidentalium communioni adjungi, dummodo integrae sinceraeque fidei illi sint, ac vetustae communionis sociis, Paulino scilicet ac Timotheo, eadem praerogativa servetur, quos ejusdem juris participes esse volunt, sive quia communis societas nullam habere debet offensam, sive quia cum Occidentales utriusque partis, Meletianae scilicet, et Paulinianae, litteras dudum accepissent, utrique communicaverant, nullaque erat causa, cur unam modo prae alia eligerent. Ut illam igitur, qua ipsi cum omnibus utebantur, inter utriusque partis catholicos pacem conciliarent, pridem se deliberasse [Col. 0231A] addunt, de mittendis ex suo corpore legatis episcocopis in Orientem: at cum hoc captum consilium hostilibus deinde irruptionibus, publicisque tumultibus retardatum impeditumque fuisset, negotium illud per litteras agendum censuerant, quibus Theodosium rogaverant, ut pactum, quo Antiochenum schisma compositum sedatumque fuerat, ratum firmatumque esse vellet, neve pateretur subordinationem aliquam attentari, qua profecto timendum erat, ne illud asperius recrudesceret. Sed eos audire praestat: Sed quia studia nostra tunc temporis habere effectum per tumultus publicos nequiverunt, oblatas pietati vestrae opinamur preces nostras, quibus juxta partium PACTUM POPOSCIMUS, ut altero decedente, penes superstitem Ecclesiae permanerent nec aliqua superordinatio [Col. 0231B] attentaretur. Hic liquet igitur, primo illas Occidentalium preces oblatas imperatori fuisse, quia hostiles irruptiones ac publici tumultus vias interceperant, ne legati mitterentur; secundo postquam iisdem innotuerat Antiochenum illud pactum, quod medio circiter anno 379 jurejurando firmatum in ea urbe fuisse diximus, necesse itaque est, ut preces ipsas Theodosio oblatas fuisse dicamus anno elapso, bello tamen Gothico nondum confecto ac, ut dixi, ejus synodi Romanae nomine, cui Acacius Meletii legatus adfuit. Sed cum deinceps neque ejus pacti, neque earum precum Theodosio oblatarum rationem habitam fuisse aliquam episcopi Aquileiae congregati cognovissent, ac vix restitutam concordiam, ruptam iterum, dissociatamque in Constantinopolitana synodo, hujus [Col. 0231C] proinde decreta parvifacientes, petimus, aiunt, vos clementissimi et christiani principes, ut et Alexandriae catholicorum omnium sacerdotum concilium fieri censeatis, qui inter se plenius tractent, atque definiant, quibus impartienda communio, quibus servanda sit. Caeterum Aquileienses Patres non in eum finem Orientale plenarium concilium Alexandriae convocari petunt, ut ejus ipsi definitionem in ea causa sequantur. Nam quod ad se attinet aperte asserunt, permansuros se in communione Timothei et Alexandrinae Ecclesiae, neque a pacto, quod Antiochiae jurejurando adjecto initum fuerat, sese quoquo modo discessuros, atque ideo Paulinum pro Antiocheno episcopo perpetuo habituros; in quo vides, quid Occidentales ipsi de propria dignitate ac suffragii praerogativa [Col. 0231D] sentirent. Cur itaque concilium illud convocari petunt? Ratio in iisdem litteris, atque his verbis exprimitur, ne aut aliqui videantur esse posthabiti, qui et pacto, QUOD STARE VOLUMUS, communionem nostram rogarunt, aut ullius pacis et societatis neglecta compendia. Duplex igitur hujus concilii petendi causa: altera, ut eo pacto eorum, qui ad Paulinum et Occidentalium communionem recenter accesserant, rationem habuisse viderentur: plures enim qui Meletii partes secuti fuerant, ab Flaviano ob violatum pactum deinde recesserant [(a) 1Kb] : altera, ne in Occidentales [Col. 0232A] ipsos dissidii culpa deinceps transferri posset, atque iis iterum exprobrari, quod Orientales negligerent. Videntur tamen in spe optima justaque positi cum scriberent, res Antiochenas feliciorem in Alexandrino illo concilio, secus ac in Constantinopolitano contigit, exitum habituras. Hinc aiunt, id obsecramus, ut cum inter se coetu pleniore tractaverint, etiam auxilia decretis sacerdotalibus vestrae pietatis aspirent, et nobis deferri in notitiam censeatis, ne titubanti nutemus affectu, sed laeti atque securi pietati vestrae apud Deum omnipotentem gratias agamus, non solum quia exclusa perfidia est, sed quia catholicis fides et concordia est restituta. Haec tamen sic accipienda sunt, si Romani deinde episcopi auctoritas accederet. Hinc idem Ambrosius in hac Flaviani causa Theophilo Alexandrino [Col. 0232B] cum suis episcopis, a Capuana plenaria synodo delegato judici scribit, sane referendum arbitramur ad sanctum fratrem nostrum Romanae sacerdotem Ecclesiae, quoniam praesumimus ea te judicaturum, quae etiam illi displicere nequeant: ita enim erit consultum sententiae, ita pacis, et quietis securitas, si id vestro statuatur consilio, quod communioni nostrae dissensionem non afferat [(b) 1Kb] .

IV. Severus Sulpicius scribit Justantium, Salvianum, ac Priscillianum a Caesaraugustana synodo damnatos, ac Romam profectos, ut apud Damasum objecta purgarent, ne in conspectum quidem ejus admissos esse [(c) 1Kb] ; quod profecto nemo est, qui non videat uni tantum relationi ad apostolicam sedem de more ab ea synodo mature transmissae tribuendum. [Col. 0232C] Haec eruditi viri ad hunc annum merito referunt; Caesaraugustana enim synodus habita fuit anno elapso circa Septembrem mensem. Priscillianus autem neque statim movit ab Hispaniis, neque iter deinde coeptum prosecutus est diligenter, sed substitit in Aquitania, spargendis perfidiae seminibus ac corrumpendis moribus occupatus. Damasi pietatem ac religionem laudant hoc loco qui sapiunt, animumque gerunt praejudiciis vacuum: at qui vel haeresi patrocinium quaerunt, vel odio in transversum aguntur, Quesnellus nempe, ac Dupinius [(d) 1Kb] hoc ab eodem factum asserunt metu excommunicationis, qua eadem synodus eos obstrinxerat, qui damnatos illos haereticos in communionem reciperent. Apage deliria: an vero duo illi episcopi recto itinere Romam [Col. 0232D] se contulissent eo consilio, ut objecta apud Damasum purgarent, si non fuissent omnino certi, hoc Romanum pontificem jure uti, ut supremus sit omnium judex in fidei causis? An vero Hosius Nicaenorum ac Sardicensium canonum auctor praecipuus, ac promotor, Hispanos suos ignorare passus fuerat, hanc iis in conciliis confirmatam divini primatus praerogativam? Id ego mihi persuaderi non patiar. Caeterum ut non ex conjecturis tantum, sed ex iis, quae adhuc supersunt monumentis cognoscas, benigne lector, quae fuerit erga Sardicenses canones Hispanae [Col. 0233A] Ecclesiae observantia quarto hoc saeculo, adisis vir. clar. Cajetanum Cennium in eruditis ejus Ecclesiae antiquitatibus [(a) 1Kb] , qui nobis otium hoc a labore fecit. Cum vero haereticos illos Roma pulsos, cum Mediolanum accessissent, ab episcopo Ambrosio Sulpicius pariter rejectos addat, hinc colligas cum eodem clarissimo auctore, magnam Damasum inter atque ipsum Ambrosium, animorum consiliorumque conjunctionem fuisse, ac Mediolanensem eximiam jam Ecclesiam, Romanae inprimis obsequentem exstitisse. Neque enim puto inter Catholicos, quin vero neque inter doctos a catholica religione alienos esse posse, qui nunc asserant, Gnosticos Roma pulsos Mediolanum confugisse, quod episcopum illum Romano aequalem, aut etiam superiorem existimarent: haec vero utriusque Ecclesiae, quae sub Damaso potissimum [Col. 0233B] et Ambrosio conspicua erat, praeclara conjunctio; cum aucta deinde, atque ad Siricium, Anastasium, Simplicianum, et Venerium propagata fuisset, effecit, ut Africani, Hispanique praesules Mediolanensem episcopum aliquando consulerent, quem non ignorabant Romanae Ecclesiae arctissimo junctum foedere, ac dogmatum, sententiarum, consiliorumque instructissimum et tenacissimum.



CAPUT XX. 332, DAMASI 17, SYAGRIO ET ANTONIO COSS.

I. Damasus ethnicorum senatorum de Ara Victoriae restituenda consilium disturbat, scriptis ad Ambrosium litteris. II. Celebre ab se anno elapso convocatum concilium Romae habet. III. Praecipuae ejus convocandi causae. IV. Orientales se excusant, quominus ad illud accederent, eorumque litterae ex rei tunc gestae serie expenduntur, ac plura observanda proponuntur. V. Cur de Cyrillo Hierosolymitano, cur de Nectarii electione iidem ad Damasum retulerint. VI. Quinam huic concilio adfuerint? Basnagii erronea sententia.
[Col. 0233C]

I. Primis hujus anni mensibus per senatores Urbis idolorum cultores, actum est de restituenda statua, atque ara Victoriae, dataque est Symmacho cura legationis in eum finem petendae ad Gratianum imperatorem. Statuam illam Tarento pridem Romam advectam, Aegyptiis deinde spoliis decoratam, Augustus in media Curiae latitudine collocaverat, qua parte introitus erat Patribus ad senatum pro deliberatione [Col. 0233D] euntibus, aramque dedicaverat. Ad eam Romani duces, rebus feliciter gestis, bellisque perfuncti cum sacrificarent, acceptasque ex hostibus victorias referrent, Symmachus inde copiam hausit, qua lutulentior in hac causa flueret in litteris ad Valentinianum, quae etiam num exstant. Quo factum, ut idolo huic a senatoribus curiam pro consilio ingressuris, mero, et thure sacrificari, ac juramentum dici oportebat: Hinc Ambrosius [(b) 1Kb] : Ferendumne istud est, ut Gentilis sacrificet et Christianus intersit; hauriant omnes, hauriant vel inviti fumum oculis, symphoniam auribus, [Col. 0234A] et aversantium licet ora, excitata focis vestris favilla respergat? Non illis satis sunt lavacra, non porticus, non plateae occupatae simulacris? Etiamne in communi consilio non erit communis conditio? Obstringetur pia senatus portio obtestantium vocibus, adjurantium sacramentis? Aram igitur illam a Constante dirutam, a Magnentio restitutam, a Constantio iterum eversam, ac rursus sub Juliano superstitioni repraesentatam, Gracchus, ut creditur, cum Urbanam praefecturam gereret, legis ab eodem Gratiano latae auctoritate fultus destruxerat, quod egregium facinus Prudentius his versibus contra Symmachum indicat:

Jam quid Publicolas percurram carmine Gracchos
Jure potestatis fultos et in arce senatus
Praecipuos, simulacra Deum jussisse revelli,
Cumque suis pariter lectoribus omnipotenti
Suppliciter Christo se congregasse regendos?
[Col. 0234B] At senatores illi, qui Christianae fidei nomen dederant, ut alterius partis studia frustrarentur, communicatis cum Damaso consiliis libellum alium composuerunt, quo obtestabantur falso obtendi a Symmacho senatus nomen; quin vero, se non adituros amplius curiam, si res ea juberetur. Eum deinde libellum Damasus Ambrosio misit, injunxitque ut daret operam penes Gratianum, qui annum fere integrum in Italia transegit, ne quid interea Christiana religio detrimenti caperet. Eorum, qui libello scribendo adfuerunt nomina cum Damasi ad Ambrosium litteris perierunt, quos tamen Ambrosius ipse innumeros fuisse ait, atque id Prudentius confirmat, aliquot indicans. Gratianus itaque, cui Mediolanensis praesul haud imparis Damaso erga religionem studii [Col. 0234C] eum libellum miserat, cum intellexisset rem iniquam, cui praeterea gravissimorum senatorum numerus haud exignus repugnaret, a se postulari, legationem non concessit; atque ita Damasi providentia, atque Ambrosii opera evenit, ut Symmachi aliorumque conatus male tunc verterent. Quae sub Gratiano haud bene cesserat, res iterum tentata est eo defuncto, apud Valentinianum puerum ab eodem Symmacho, cujus relatio etiam nunc superest inter ejus epistolas lib. X, ep. 54. Verum huic etiam petitioni magna animi vi intercessit Ambrosius, memor legationis a Damaso acceptae, effecitque gravissima ac vehementissima epistola, ac oratione, ut adversariorum spes iterum frustraretur. Hanc alteram autem legationem cum Symmachus obierit jam Praefectus Urbis, [Col. 0234D] Urbanam vero praefecturam cum administrare coeperit elapso jam medio anno 384, liquido constat priorem removeri non posse a primis hujus anni mensibus, ac rem illam confectam antequam Ambrosius pro synodo, de qua mox dicam, Romam accederet, siquidem ille haec scribit: Nam et ante biennium ferme, cum hoc petere tentarent, misit ad me sanctus Damasus Romanae Ecclesiae sacerdos judicio Dei electus, libellum, quem christiani senatores dederant, et quidem innumeri, postulantes nihil se tale mandasse, non congruere gentilium istiusmodi petitionibus non [Col. 0235A] praebere consensum: questi etiam publice privatimque, se non conventuros in curiam, si tale aliquid decerneretur . . . . . . Hunc libellum ego fratri Clementiae vestrae direxi.

II. De synodo itaque, quae hoc anno Romae congregata est, nunc agendi locus. Quaeritur autem primo loco quis eam convocaverit, ac quam ob causam: tum deinde quo tempore convocata, ac etiam celebrata, quidve actum, definitumque in ea fuerit.

Theodoretus illam a Damaso convocatam scribit [(a) 1Kb] his verbis: Sequenti vero aestate, ab ea scilicet, qua Constantinopolitanum generale concilium confectum est, cum plerique eorum episcoporum, qui ei adfuerant, ad eamdem urbem venissent, OCCIDENTALIUM episcoporum epistolam acceperunt, quae ipsos [Col. 0235B] hortabatur, ut Romam ad maximam synodum, quae illuc parabatur, se conferrent. Nemo enim nescit, Occidentalium vocabulo Romanum episcopum imprimis intelligi, eorum scilicet coryphaeum. Hinc litteras Lampsacenae synodi, quamquam Liberio et Occidentalibus inscriptas, uni Liberio traditas ex Socrate et Sozomeno scimus [(b) 1Kb] . Hinc quoque Hieronymus ait, Haereticum me cum Occidente, haereticum me cum Aegypto, hoc est cum Damaso, Petroque condemnent [(c) 1Kb] . Errant igitur, ut obiter dicam, qui hoc Theodoreti loco, Occidentalium voce, Italici cujusdam concilii episcopos designatos putant, quorum epistolam exstare aiunt a Sirmondo vulgatam [(d) 1Kb] . Hanc enim interpretationem, ac divinationem, ne alio loco dicta repetam, praeter Theodoretum, Sozomenus etiam [Col. 0235C] manifeste refellit, inquiens Romanum episcopum, ac reliquos Occidentalium partium sacerdotes ob Flaviani ordinationem non mediocriter indignatos ad Orientales scripsisse, ut eos in Occidentem convocarent.

Cum autem Orientales Romani pontificis epistolam accepisse se dicant, aestate jam facta, ac postquam juxta litteras Aquileiensis concilii anno superiori scriptas, a Theodosio acciti Constantinopolim venerant, seque vix non deprehensos tunc doleant, merito colligas primo, hoc concilium fuisse confecto jam Aquileiensi convocatum, deinde tractoriam illam Damasi epistolam primis hujus anni mensibus transmissam; atque hanc esse, ni fallor, rei gestae seriem. Diximus enim anno elapso Aquileiense concilium a Theodosio postulasse, ut ad sedandum ex ordinatione [Col. 0235D] Flaviani ortum dissidium, Alexandriae synodum cogi juberet, ex omnibus Orientalibus collectam. Hae litterae mense Septembri jam labente scriptae, ac per legatos missae, vix reddi potuerunt anno illo jam ad finem inclinato. Theodosius igitur iis post episcoporum discessum acceptis, Aquileiensium sententiae obsecuturus, imperii sui praesules Constantinopolim iterum convocat, cum iis acturus, tum de loco, tum de causa concilii, quod propositum postulatumque fuerat. Interea vero Romano pontifici praestare visum [Col. 0236A] est, ut concilium Romae potius, quam Alexandriae indiceretur, misitque in eum finem evocatorias litteras, quae ideo, aestate jam facta, episcopis illis Constantinopolim juxta litteras Aquileiensis concilii a Theodosio convocatis, communicatae sunt. Utramque siquidem hanc epistolam, a Damaso aliam, aliam ab Aquileiensibus Patribus, Orientales commemorant aperte ac distinguunt; ac quod ad Aquileiensem attinet, ad regiam urbem se venisse aiunt secundum litteras anno superiori post Aquileiense concilium ad imperatorem Theodosium missas; cum vero de recenti a Damaso scripta agunt, inexspectato nuntio, se quasi deprehensos dolent, ac Romano illi itineri se imparatos asserunt. Caeterum Romam hujus concilii indictio minime a Damaso facta est inexplorata Gratiani [Col. 0236B] imperatoris sententia, quem ideo suas ejusdem Damasi litteris adjunxisse ex Sozomeno liquet: atque haec est ratio cur Hieronymus Orientis et Occidentis episcopos imperialibus litteris Romam contractos scripserit [(e) 1Kb] , et cur praeterea Orientales ipsi piissimi imperatoris Theodosii litteris ad Romanum concilium se evocatos dicant; siquidem unius imperatoris litterae, alterius etiam nomen prae se ferre debuerant.

III. Quod ad causam cogendi ejus concilii spectat, hanc potissimam fuisse Sozomenus nos his verbis docet: Meletius sepulturam est consecutus, Flavianus vero ejus loco ordinatus contra jurisjurandi fidem: qua ex re ingens perturbatio Antiochensem Ecclesiam iterum occupavit: et plurimi se a communione Flaviani sejunxerant, [Col. 0236C] ac seorsim sub Paulino collectas celebrabant: sed et sacerdotes ipsi hujus rei causa inter se dissidebant. Verum episcopus Romanus, ac reliqui Occidentalium partium sacerdotes non mediocriter indignabantur, et ad Paulinum quidem tanquam episcopum Antiochiae consuetas scribebant epistolas, quas synodicas appellant; ad Flavianum vero nullas litteras dabant: quin et Diodorum Tharsi, et Acacium Beroeae episcopos, qui illum ordinaverant, in crimen vocabant, et ab eorum communione abstinebant. Itaque ut his de rebus cognosceretur, tum ipsi, tum imperator Gratianus ad Orientales episcopos scripserunt, eos in Occidentem convocantes [(f) 1Kb] . Quod Sozomenus aperte asserit, Hieronymus sub involucro verborum indicat, episcopos ob quasdam Ecclesiarum dissensiones Romam contractos [Col. 0236D] scribens [(g) 1Kb] , atque haec est ratio, cur Orientales illi Damaso caeterisque sub illo episcopis rescribentes, paratum ad pacem atque unitatem animum declarant.

Nolim tamen ego asserere hanc unam fuisse hujus concilii convocandi causam; sed eam inter caeteras probare non possum, quam Valesius, Baluzius, aliique Patroni Italici concilii studiose saepe urgent, ut nempe de Nectarii ordinatione cognosceretur, quam Occidentales rejicere videbantur, pro suo erga Maximum [Col. 0237A] Cynicum ad eum appellantem studio. Hanc enim falsam esse probant, tum Sozomeni silentium, tum Bonifacii, et Nicolai testimonia, quae alio loco produxi; tum praeterea quod a vero prorsus abhorreat, Damasum qui tumultuariam Maximi ordinationem in irritum miserat, solemni publicoque edito judicio, adeo sibi deinde non constitisse, ut Nectarii ordinationem eodem Cynico impellente reprehenderit. Quamobrem, si in Romana hac synodo de Nectarii ordinatione actum fuit, alia prorsus, quam quae obtenditur, ratio esse debuit, cur de illa, ut dicam, ageretur.

IV. Evocatoriis Damasi litteris rescripserunt Orientales, epistola illa, quam Theodoretus recitat et impense laudat [(a) 1Kb] , in eaque causas attulerunt binas, quominus Romam accederent: primo quod cum haeretici [Col. 0237B] quamquam ab ovilibus depulsi, greges in saltu diripere, profanos conventus agere, ac nihil non in religionis perniciem moliri pergerent, concilio adesse non poterant: quin Ecclesias deserere ac necessario nudare praesidio viderentur; secundo quod praestitutum tempus non erat tam longo itineri, caeterisque ad illud parandis sufficiens. Siquidem conveneramus, aiunt, Constantinopolim secundum litteras a Reverentia vestra anno superiore post Aquileiense concilium ad piissimum imperatorem Theodosium missas, ad hanc solam profectionem instructi, et de hac una synodo consensum episcoporum, qui in Provincia erant, afferentes, cum de longiori itinere suscipiendo nec suspicati essemus, nec audivissemus quidquam, priusquam Constantinopolim convenissemus; ac praeterea constituti [Col. 0237C] temporis angustia, nec ad longioris itineris apparatum, nec ad omnes communionis nostrae episcopos, qui in diversis provinciis sunt, commonendos, et consensus ab iis accipiendos sufficeret. Haec vero ego attuli, ut videat lector hoc loco apertam de litteris, quae tum ab Aquileiensi concilio, tum deinde a Damaso scriptae fuerant, mentionem fieri, nullam vero de illa epistola, quam postremo loco Italici concilii nomine Sirmondus protulit: atque ut hinc rursus colligat, illam supposititiam esse, ac nunquam aut scriptam, aut saltem ante aestivos hujus anni menses Constantinopolim transmissam; tum deinde errare eos, qui illam ipsam a Theodoreto indicatam putant sub Occidentalium epistolae voce, eique tunc cum scriberent acceptae, ab Orientalibus responderi. Nam si illam [Col. 0237D] Ambrosius, caeterique Italici vicariatus praesules soli scripserant, ut Tillemontio aliisque hujus sententiae patronis placet, nulla erat causa cur Orientales rescriberent Damaso, Acholio, Britoni, ac Basilio, qui fictitio huic Italico concilio profecto non adfuerant, ac ejusdem gesta ignorabant. Sed haec obiter, cum res alibi atque operose discussa a me fuerit.

Postquam vero iidem Orientales his se rationibus excusaverant, ne Romam accederent, ut charitatem, qua se ad synodum vocatos aiunt, mutua charitate rependerent, tres ex suo corpore legatos miserunt, Cyriacum nempe, Eusebium, ac [Col. 0238A] Priscianum, eisque dederunt in mandatis, tum ut caeterorum omnium voluntatem pacificam esse, atque ad unitatem spectare declararent, tum ut eorum pro sana fide zelum manifestum facerent: qua profecto declaratione ii revincuntur fucum facere, qui eos Romam accedere noluisse aiunt, quia supremam esse contendebant Orientalium conciliorum auctoritatem. Caeterum quo ipsi etiam sanos sese atque integros esse probarent apud Romanum pontificem, in litteris, quas legatis ad Damasum ferendas dederant, tum aperta copiosaque fidei expositione, Arii Sabellii, Eunomii, Macedonii et Apollinarii haereses damnarunt, tum postremo haec, quae referre operae pretium est, verba adjunxerunt: Si quid amplius desideratis, satis vobis fiet, si tomum Antiochiae a synodo, [Col. 0238B] quae illic celebrata est, conditum, nec non eum, qui superiore anno Constantinopoli ab aecumenica synodo editus est, legere dignemini: quibus in tomis fidem nostram uberius exposuimus, et in haereses recens exortas anathematis sententiam protulimus. Ex his enim tria potissimum colligo: primo, inter eos qui hanc epistolam scripserunt, aliquos fuisse ex illis, qui Antiochenae synodo adfuerant, atque, ut ego conjicio, Diodorum Tarsi, Acacium Beroeae, Pelagium Laodiceae, ac Gregorium Nyssae episcopos; secundo, certos illos fuisse Antiochenae synodi acta ad Damasum allata antea fuisse: nam quo pacto ea legere alioquin hic poterat, ut pleniori cognitione ea de re instrueretur? Atque hoc confirmat conjecturam meam, qua opinabar, anno 380 acta illa per Acacium [Col. 0238C] allata ad Urbem fuisse [(b) 1Kb] . Tertio, si ad ea quae de Constantinopolitana antecedentis anni synodo, Orientales scribunt animum diligenter advertas, facile intelliges, eorum quae gesta ac constituta fuerant, aliud nihil ad apostolicam sedem referri praeter haereses, in quas anathematis sententiam protulerant, aliaque nonnulla ad disciplinam spectantia capita, de quibus nunc sermo erit. Jure igitur ac merito Leo Magnus ad Anatolium scribit, quo ejus ambitionem retunderet, episcoporum quorumdam conscriptionem, eam scilicet, qua Constantinopolitano praesuli primae honoris partes post Romanum attributae fuerant, numquam fuisse ad apostolicae sedis transmissam notitiam [(c) 1Kb] , gravissimamque viro sanctissimo injuriam inferre, qui hac de re dubitare visi sunt.

[Col. 0238D] Quae vero ad disciplinam spectant, de quibus Orientales, nulla reliquorum canonum mentione facta, per legatos Damaso retulerunt, Nectarii et Flaviani ordinationem respiciunt, ac Cyrillum Hierosolymitanum; sic enim habent: De particulari autem Ecclesiarum administratione, antiqua ut probe nostis obtinuit sanctio, et sanctorum Patrum Nicaeae congregatorum regulae, ut in singulis provinciis episcopi illius provinciae, et si illis placuerit, una cum episcopis ipsis finitimis, ordinationes, prout utile fuerit, faciant; ex quarum legum praescripto Constantinopolitanae Ecclesiae, reverendissimum ac religiosissimum [Col. 0239A] Nectarium ordinavimus episcopum in universali concilio, communi omnium consensu, coram religiosissimo imperatore Theodosio, adstipulante omni clero et civitate. Antiquissimae vero Antiochenae in Syria Ecclesiae reverendissimum et religiosissimum episcopum Flavianum, tum illius Provinciae, tum dioecesis Orientalis episcopi in unum congregati canonice ordinarunt tota Ecclesia consentiente, et quasi uno ore virum collaudante: quam quidem ordinationem synodus universa suscepit. Hierosolymitanae autem Ecclesiae reverendissimum ac religiosissimum Cyrillum indicamus, qui canonice olim fuit ordinatus, et plurima variis in locis contra Arianos certamina subiit. Hoc autem loco Beveregius utitur [(a) 1Kb] , ut apostolicorum canonum, quos sub voce antiquae sanctionis indicatos recte putat, auctoritatem atque [Col. 0239B] antiquitatem adstruat, ac ut Nectarii et Flaviani ordinationes, nedum a cujuslibet provinciae, verum etiam aliarum provinciarum ac totius Orientis, in concilio Constantinopolitano tunc congregatis episcopis, factas probet. Nam si secus esset, cur provocassent ad antiquam illam sanctionem, canones scilicet apostolicos 34 et 35? Hi enim tantummodo agunt de vocandis, si placuerit, aliarum etiam et finitimarum provinciarum ad sacras ordinationes episcopis: hoc vero contra eos, qui Flavianum Antiochiae consecratum asserunt interim observatum volui. Sed iterum redeamus, unde discessimus.

Quid igitur Cyrillo crimini datum fuerit, ut Orientales episcopi, ejus apud sedem apostolicam Romanamque hanc synodum causam tueri debuerint, [Col. 0239C] minime constat. Sunt qui factum putant, quia Damasus ac Occidentales ejus ordinationem infamatam noverant. Rufinus praeterea, Socrates ac Sozomenus illum in fide varium fuisse scribunt, quod recentia aliquot Graecorum menaea confirmare videntur. At vir doctrina ac pietate insignis Touttaeus, in Vita ejusdem Patris operibus praemissa, hanc ab eo culpam diligenter amovet. Rationibus autem ab eo allatis addi posset id, quod in Synodica legitur, eum scilicet, ab synodis sub Damaso Romae, ac Constantinopoli sub Nectario celebratis, multis elatum laudibus, ut hinc colligas pura fuisse illum fide: accedat quod si haeresim professus aliquando fuerat, ad communionem recipi per Orientales non poterat, nisi causa a sede apostolica antea cognita et discussa. Siquidem [Col. 0239D] Felix III hanc esse Ecclesiae regulam et veterem traditionem scribit, primarum sedium episcopi cum ab haeresi revertuntur, non prius recipiantur, ac communionem obtineant, quam ad primam sedem acta relata, atque ab ea, quae definita fuerant, confirmata sint [(b) 1Kb] .

V. Quod ad Nectarium attinet, sunt, quod jam observatum a nobis-fuit, qui censent ejus ordinationem, ex praescripta Nicaeni concilii lege factam Orientales asserere eo consilio, ut eam tueantur adversus Damasi atque Occidentalium, qui Maximo [Col. 0240A] Cynico favebant, minas; at ii prorsus divinare mihi videntur, suisque praeconceptis opinionibus abrepti: pontifex enim Bonifacius, testis procul dubio idoneus, unam tantum affert hujus rei causam, quia nempe id negotii in Romani episcopi notione non esset, eamque propterea firmitatem non haberet, quae ex una tantum apostolicae sedis communione accedere illi poterat; siquidem Nectarius, catechumenus cum esset, Nicaeno can. 2 ab episcopatu arcebatur, eaque est causa cur plures ex Patribus ejus consecrationi ab initio intercesserint. Hoc itaque cum etiam Theodosius probe intelligeret ac vereretur ne quid iterum propterea contra Nectarium moveri posset, tribus qui tunc ab ea synodo Romam legati episcopi fuerant, aulicos suos adjunxit, quo facilius Damasum [Col. 0240B] permoveret ad concedendas suae communionis litteras, sive formatam, quae collatum neophyto sacerdotium roboraret. Id vero est, ni fallor, quod Ambrosius, cujus alio loco verba attuli, non obscure sensit, cum ordinationem suam ab Orientalibus et Occidentalibus comprobatam scripsit, atque aliis, Orientalibus scilicet, exemplum dumtaxat, Occidentalibus autem, supremo nempe ejus Ecclesiae capiti, judicium attribuit [(c) 1Kb] . Cum igitur certam ac necessariam causam teneamus, cur episcopi illi de Nectarii ordinatione Damaso retulerint, minime necesse est, ut ad Italicum concilium ejusque litteras, mera nempe figmenta, recurramus. Caeterum erat altera praeterea ratio, cur formata a Romano pontifice pro Nectario peteretur, sed quae silentio tegi ac dissimulari debuit. Nam [Col. 0240C] cum episcopus Constantinopolitanus ab Heracleae metropoli subtractus, decreto synodi primum honoris gradum post Romanum consecutus esset; ut novae dignitatis quasi possessionem iniret, videbatur necessarium, exemplo Alexandrini et Antiocheni, ut de sui ordinatione apostolicae sedi referret, ab eaque litteras communionis acciperet, quod exemplum sub Nectario positum sanctus Joannes Chrysostomus ac caeteri successores longo deinceps ordine secuti sunt; hisce autem, quae Orientales a se constituta putabant, epistolam concludentes petunt, ut Damasus caeterique Occidentales secum gratulentur: qua ecclesiastica, ac mutuam charitatem exprimente formula utuntur, ut eorum omnium quae constituerant confirmationem peterent, siquidem [Col. 0240D] hic erat synodicarum relationum, quae ad Romanum pontificem mittebantur, finis [(d) 1Kb] .

VI. Haec Orientalium epistola inscripta est Damaso, Ambrosio, Britoni, Valeriano, Ascholio, Anemio et Basilio, ac caeteris in magna urbe Roma congregatis, ex quo colligimus eos omnes concilio illi adfuisse. Si Basilium excipias, ac Britonem, aliorum sedes cognitae satis sunt: Britonem tamen Bollandus, cujus sententiam Tillemontius [(e) 1Kb] sequitur, Trivirensi magni in illa etiam aetate nominis Ecclesiae praefuisse censet: pro Basilio alii Bassianum legunt; at [Col. 0241A] frequentiores codices Basilium habent, quae mihi lectio magis placet; Bassianus enim Laudensis episcopus haud pridem ordinatus non ita magni nominis et dignitatis erat, nec tam illustrem Ecclesiam administrabat, ut prae caeteris, qui praetermissi sunt, nominari debuerit; quamobrem Basilium, ne caeteris, qui compellantur, inferior sit, aut in Hispaniis, aut in Africa, aut etiam in Galliis, primariae alicujus Ecclesiae episcopum fuisse verosimile est. Ex Oriente adfuerunt Paulinus atque Epiphanius, ac forte etiam non defuerunt, qui ex Aegypto venerint, ob arctum cum Romana Ecclesia foedus, ac imperialium, quibus omnes evocati fuerant, litterarum auctoritate. Basnagius quidem Paulinum atque Epiphanium abfuisse, Maximum vero Cynicum concilio [Col. 0241B] illi adfuisse asserit [(a) 1Kb] . Unde autem colligat, quod de Paulino et Epiphanio scribit, viderit ille: nam quod de Maximo asserit, a Baluzio hausisse potuit, qui hac saepe fabula delectatur [(b) 1Kb] . His deinde accessere tres illi episcopi, Cyriacus nempe, Eusebius, ac Priscianus ab Orientalibus Constantinopoli congregatis, legati; quibus forte aulici illi a Theodosio missi comites sese junxerant.

Cum Paulino praeterea atque Epiphanio Hieronymus ad Urbem accessit, cujus rei ipse testis est in epistola ad Principiam [(c) 1Kb] . Si enim pene certe triennium Romae vixit [(d) 1Kb] ; si praeterea Hierosolymam post obitum Damasi profecturus mense Augusto in Romano portunavim ascendit [(e) 1Kb] , ad Urbem cum iisdem sociis accessisse debuit hoc anno circa autumnum, concilio jam [Col. 0241C] prope futuro, ac proinde longiorem, secus ac nonnulli censent, moram Constantinopoli traxerat. Illius autem, a quo etiam litteras acceperat, nomen haud erat Damaso ignotum. At eum praeterea huic pontifici familiarem fuisse, conjectare possumus tum ex epistola de tribus hypostasibus, qua ejus humanitatem laudat, tum etiam ex ea, quae inter Evagrium eidem Damaso pernecessarium, ac Hieronymum ipsum, consuetudine intercedebat. Virum itaque, cujus doctrinam ac pietatem noverat, apud se retinuit, ut sibi in causis negotiisque ecclesiasticis expediendis praesto esset, ac ut Orientis et Occidentis synodicis consultationibus suo nomine responderet [(f) 1Kb] . In quo tum optimum ejusdem Damasi judicium laudes, tum supremae Romanorum pontificum in Ecclesia potestatis [Col. 0241D] argumentum inde capias certissimum. Nam totum, qua patet, orbem si mente complectaris, quaenam alia tibi occurret Ecclesia, cujus proinde ac Romanae tanta fuerit dignitas, et auctoritas, ut ab ea difficilium obscurarumque tum in fide, tum in disciplina quaestionum constantia tanta, ac diuturnitate, fiducia praeterea, atque humilitate, explicatio postularetur, ac tanto sinceroque obsequio exciperetur? Hieronymi [Col. 0242A] praeterea eruditione toto illo tempore quo Damasus superstes fuit, usus est in sacris illustrandis Scripturis, earumque enodandis difficultatibus, atque ut hoc ageret, tum voce, tum scriptis ad eum epistolis excitabat, quae adhuc exstant, ejusque pontificis incessantis in Christianam doctrinam studii testes sunt. Sed jam ad alia.



CAPUT XXI.

I, II. Quid definitum in eo Romano concilio, ac de Constantinopolitani confirmatione. III. De fragmentis deinde agitur ab Holstenio editis. IV. Baronii conjecturae expenduntur, ac vindicantur. V. Daduli de eodem concilio testimonium adducitur.

I. Dolendum profecto est, si quae alia, tum profecto [Col. 0242B] hujus synodi, quam Theodoretus maximam vocat, acta, quae aetate scriptoris libelli synodici adhuc exstitisse videntur, deperdita postea fuisse: neque enim dubitari potest quin ea omnia quae gesta decretave ab ea sunt digna prorsus fuerint doctrina ac sanctitate Patrum, qui frequentes in ea adfuerunt: at cum vetustas temporum hoc nobis bonum praeripuerit, reliquum est, ut pauca, quae possumus, conjectura saltem assequamur.

Quin itaque iis de rebus in illa actum fuerit, ob quas a Damaso convocatam diximus, nemo dubitaverit. Verum cum interea tres ab Orientalibus episcopis legati litteras, de quibus nuper actum est, attulissent, quibus eorum quae tum circa fidem, tum circa Constantinopolitanam et Antiochenam sedem [Col. 0242C] decreta a se fuerant, confirmationem postulare videbantur, hac etiam de causa, quae omnium maxima, de fide scilicet actum fuisse oportuit, eaque occasione quae in Constantinopolitano concilio definita fuerant, Romae iterum probata fuisse, ac confirmata, quae Baronii aliorumque sententia est.

Objici quidem posset, Damasianae hujus confirmationis nullum exstare certum argumentum ante Photii aetatem: quin potius cum in Gelasiano decreto ex Vaticanis codicibus per Fontaninum, ac virum cl. Blanchinium edito ac recensito [(g) 1Kb] Nicaenae, Ephesinae, et Chalcedonensis synodi mentio dumtaxat sit, secus ac in Hormisdiano a Chiffletio edito, in quo post Nicaenam additur etiam Constantinopolitana, hinc colligi videatur, illam ab apostolica sede ante [Col. 0242D] Hormisdae aetatem minime acceptam et confirmatam. At ejusdem Photii testimonium apertum adeo expressumque est, ut ego vix dubitem quin litteteras ab ipso Damaso ea de causa scriptas, ut moris erat [(h) 1Kb] , aut aliud aliquod documentum legerit, quo ea de re certior factus fuerit. Recensitis enim in libro de synodis praecipuarum in Oriente Ecclesiarum episcopis, qui Constantinopolitano huic concilio [Col. 0243A] adfuerant, Timotheo Alexandrino, Meletio Antiocheno, Cyrillo Hierosolymitano, ac Nectario, quos synodi principes fuisse ait, illis Damasum postremo jungit, eadem non multo post confirmantem, et consensu suo comprobantem, eumque consensum, ut vides, non ex nudo tantum silentio praesumptum, sed ejusmodi praeterea fuisse judicat, ut ea valida et firma redderet, certo aliquo scilicet documento munitum, ac cum imperio et potestate conjunctum [(a) 81Kb] . Etsi igitur vigilantissimus pontifex haereses illas antea saepe damnaverat, credibile tamen est, aliquo iterum solemnique scripto, novam hanc invictamque definitis in Constantinopolitano illo concilio dogmatibus vim conferre voluisse, tum quod ea erant Orientalium episcoporum vota, tum quod [Col. 0243B] post peremptorium hoc apostolicae sedis judicium, nulla erat amplius Macedonianis atque Apollinaristis evadendi spes. Cum itaque, ut nuper dictum a me fuit, Orientales illos a se gestorum confirmationem postulasse constet litteris per legatos episcopos Romam allatis, Damasus id praestitisse videtur in eorumdem reditu: illos siquidem abeuntes sine responsione aliqua ac sine aliis ad Theodosium litteris, quibus certior fieret de confirmata Nectarii ordinatione, ab eo pontifice fuisse dimissos nemo dixerit, quem in respondendo synodicis consultationibus diligentissimum fuisse constat, tum ex iis quae supersunt litteris, tum vero ex Hieronymi, cujus opera utebatur, testimonio. Hanc vero puto fuisse causam cur idem pontifex, Hadriano [Col. 0243C] teste, qui basilicam S. Laurentii longo post intervallo reparavit, Constantinopolitanum hoc concilium pictura repraesentatum ad posteros in eadem transmitti voluerit [(b) 1Kb] , quo deinde exemplo Coelestinus ac Sixtus Ephesinum in Liberiana, Leo Magnus Chalcedonense in Vaticana expresserunt [(c) 1Kb] . Atque haec sunt, quae in Romano hoc concilio circa fidem confecta videri possunt.

II. Tillemontius actum praeterea fuisse putat de Apollinarianis ab Ecclesia recipiendis: cumque ex mandato papae Hieronymus concinnasset formulam, cui haeretici illi deinceps subscribere cogerentur, illud contigisse, quod Rufini verbis hic referre praestat: Damasus episcopus cum de recipiendis Apollinarianis deliberatio haberetur, editionem ecclesiasticae fidei, cui [Col. 0243D] iidem editioni, si Ecclesiae jungi vellent, subscribere deberent, conscribendam mandavit amico suo presbytero, viro disertissimo, qui hoc illi negotium ex more procurabat, necessarium visum est in ipsa editione de Incarnatione HOMINEM DOMINICUM dici: offensi sunt in hoc sermone Apollinaristae: novitatem sermonis incusare coeperunt [(d) 1Kb] . Nemo profecto negaverit quin in Romano hoc concilio agi rursus potuerit de Apollinarianis, occasione Constantinopolitanae synodi, a qua damnati fuerant, cujusve definitiones Romae [Col. 0244A] tunc relatas et lectas fuisse oportet. At ego vix puto, ut iteratam contra eos fidei expositionem Damasus tunc condi jusserit: cui enim bono alia fidei formula ab Apollinarianis subscribenda post illam, quam Paulino Antiocheno anno 375 transmissam diximus, atque allatis modo verbis Rufinus aperte memorat? Anno itaque 375 contigisse hoc debuit, quod idem Rufinus ab Hieronymo audiverat, scriptoque deinceps consignavit; presbyter autem ille disertissimus, quo amico et administro Damasus tunc usus est, alius fuerit oportet ab eodem Hieronymo, qui nec presbyter dici tunc poterat, ut vidimus, ac Roma aberat, seque ad solitudinem Syriacam receperat. Caeterum factum illud a Rufino minime excogitatum, sed veritati consentaneum esse, conjici potest ex [Col. 0244B] mss. cod. in notis ad illas priores ad Paulinum litteras a me productis, qui eam vocem, qua impressi carent, adjunctam habent.

III. Holstenius, ex vetusta Vaticana canonum collectione fragmentum protulit, quod inscribitur ex concilio urbis Romae sub Damaso, de explanatione fidei. Hoc duplici parte constat. Agitur in priore de septiformi spiritu, qui in Christo requiescit; in posteriori vero multiformis nominum Christi dispensatio explicatur; eamque si quis conferat cum carmine sexto, observetque iis versibus pressius repeti, quod uberiori calamo eodem fragmento hic expressum fuerat, facile concedet, utrumque foetum unius ejusdemque auctoris esse, Damasi nempe, cujus nomine inscriptus est.

[Col. 0244C] Utraque vero ejusdem pars Eunomium ejusque asseclas respicit: nam ut a postrema incipiam, cum ex multiplicibus iis nominibus blasphemi illi conficerent Christum Dominum facturam et creaturam esse, catholici e contra Patres iis utebantur, ut vel maxime ejus erga nos misericordiam ostenderent et commendarent, quod aperte colligi potest ex Germinii litteris ad Arianos, a quibus is ad Semiarianos transiverat: Quod putant, ait ille, se pro magno de divinis Scripturis proferre, ut dicant Christum facturam et creaturam, e contrario nos secundum Scripturas dicimus Viam, et Januam, et Lapidem offensionis, et Petram scandali, et Fundamentum, et Brachium, et Manum, et Sapientiam, et Verbum, et Agnum, et Ovem, et Pastorem, et Sacerdotem, et Vitem, et Diem, et alia: sed [Col. 0244D] haec omnia sic intelligimus, et dicimus, ut virtutes, et operationes filii Dei intelligamus, non ut divinam ejus ex Patre nativitatem comparemus [(e) 1Kb] . Varias illas ac multiplices appellationes, quibus Christus Dominus designatus legitur, ipse etiam Ambrosius, Basilius ac Nazianzenus saepe adhibent, quibus operationum ejus varietatem multiplicemque beneficentiam indigitari aiunt dispensationemque ipsius, ac servatoris ministerium non coactum.

Quo vero ad priorem ejusdem fragmenti partem [Col. 0245A] attinet, neminem latet, Eunomium Spiritui sancto tum divinitatem ademisse, tum ejus originem soli Filio attribuisse: utrumque enim ex blasphemis, quae supersunt, ejus scriptis constat [(a) 1Kb] : hinc est, quod Damasus postquam argumentis ex sacra Scriptura petitis abunde probaverat Spiritum sanctum in Filio requiescere, naturaliter scilicet et essentialiter, tum concludit Spiritum sanctum non esse Patris tantummodo, aut Filii tantummodo Spiritum, sed Patris et Filii Spiritum, quod adstruit rationibus illis, quibus Athanasius, Basilius, Ambrosius, Epiphanius, Cyrillus, ac caeteri Patres usi sunt, ut probent unum esse, ob unam Patris Filiique naturam, nec ad res creatas amandari posse, veluti utrique consubstantialem: quae propterea est ratio, cur recentiores catholicarum [Col. 0245B] partium Graeci additionem vocis, Filioque, factam symbolo, quo nunc utimur, veluti destruendae Eunomii haeresi optime comparatam tuerentur [(b) 1Kb] , tum deinde cur illam eidem Damaso attribuerent.

Primus hoc asseruit Alexius Aristenus XII saeculi scriptor in scholiis ad synopsim Canonum a Justello editam; illum siquidem veluti hujus sententiae auctorem producit Joannes Methonensis episcopus in responsione ad Marcum Ephesium, ac Simon Constantinopolitanus in epistola ad Joannem Nomophylacem, cujus verba, quae huc pertinent, ex Allatii [(c) 1Kb] interpretatione haec sunt: Sciendum porro est, ut narrat Dei amantissimus diaconus, et magnus oeconomus magnae Dei Ecclesiae Dominus Alexius Aristenus compendioso de omnibus canonibus, et aecumenicis sanctissimis [Col. 0245C] synodis, nec non, et quae inter eas actitata sunt, tractatu, post Nicaenum concilium exortam esse haeresim, quae Filium quoque Patrem asserebat: namque nonnulli dicebant, quemadmodum Filius ex Patre, ita et Spiritum a Filio esse genitum, sicque Spiritum sanctum Filii filium, et Patris nepotem decernebant: quapropter ad abolendam similem haeresim et orthodoxam fidem constabiliendam, Damasus sanctissimus papa ante sanctam synodum Constantinopolitanam secundum, una cum sibi obnoxiis catholicis episcopis Romae concilium coegit, qui in sancto Nicaeno symbolo addiderunt Spiritum sanctum a Patre et Filio procedere, asseverantes vero illum genitum esse ex Filio anathemati subjecerunt. Eodem modo anathemati subjecerunt, qui non libere, et confidenter praedicarent eumdem cum Patre [Col. 0245D] et Filio unius esse auctoritatis atque essentiae, et plerosque alios anathematismos contra plures haereses addiderunt. Me non latet Aristenum, seu quisquis ille sit ipso Aristeno scriptor antiquior, aliosque recentiores Graecos profecto falli, cum additionem illam Nicaeno symbolo factam Damaso attribuunt, quae multo recentioris aetatis est, quamquam quo potissimum tempore ea coeperit, non vacat inquirere [(d) 1Kb] . At hinc saltem colligi poterit ea de re actum tractatumque fuisse sub Damaso ante Constantinopolitanam [Col. 0246A] synodum, ac proinde non sine aliqua verosimili conjectura a me asseri posse, hoc fragmentum ad aliud potius, quam ad hoc concilium, ut Holstenius opinatur, pertinere, ad illud scilicet, quod anno 380 congregatum dixi, in quo de Eunomii et Macedonii haeresi actum potissime fuisse constat.

IV. Praeter haec Holstenianus idem codex decretum continet de Patriarchalibus sedibus, ac de recipiendis, ac rejiciendis libris. Insignem Dionysianae collectionis codicem in monasterio Sanctae Crucis ego tractavi beneficio abbatis tunc doctissimi ac religiosissimi, nunc sanctae Romanae Ecclesiae cardinalis Besutii, atque alterum huic similem Vallicellianae bibliothecae, concedente viro celebri atque humanissimo patre Josepho Blanchino. Tertium ex vetustissimo [Col. 0246B] Veronensis Ecclesiae archivo memorat numquam non laudandus marchio Maffeius; alterum a Dacherio sibi communicatum se legisse ait Baluzius [(e) 1Kb] , qui omnes haec ipsa decreta continent, quae Holstenianus hic codex. Merito igitur magnus Baronius [(f) 1Kb] hoc de patriarchalibus constitutum eidem Damaso, ac Romanae huic synodo vindicat, quocum viri celebres Holstenius et Franciscus Blanchinus consentiunt. Huic autem sanciendo decreto inde acceptam occasionem putant, quod cum Pontifex turbatam clandestino Constantinopolitano canone patriarchalium Ecclesiarum dignitatem intellexisset, necessarium duxerit synodali hac sua lege ejus episcopi, atque Orientalium inconsultam ambitionem retundere Paulino praesertim curante, ne quid Antiochena sua [Col. 0246C] ac Alexandrina sedes, quae erat communionis, detrimenti caperet.

Me non latet hoc ipsum de patriarchalium sedium praerogativa decretum ab editore epistolarum Romanorum pontificum, aliisque Damaso abjudicari, ac Gelasio attribui, cujus esse canonem de recipiendis ac rejiciendis Scripturis, cui junctum legitur, apud eruditos convenit. Potissima hujus opinionis ratio inde capitur, quod cum fragmentum illud Holstenianum, quamquam Damasi nomine insignitum huic de praerogativa sedium decreto adjunctum habeat generalium synodorum indicem, in quo nec Ephesini, nec Chalcedonensis, sicut nec Coelestini, nec Leonis, neque Nestorii, neque Eutychetis nomina tacentur, Damasi esse nequeat, miraturque ideo Coustantius, quo pacto [Col. 0246D] Baronius eo titulo atque inscriptione, cujus falsitas adeo manifesta est, tam facile decipi potuerit.

At cum hoc de sedium praerogativa decretum contineatur verbo tenus in Codice Canonum Quesnelliano, ratio haec non eam, quam Coustantius putat, vim habere posset si Codex ille jam scriptus fuisset ante Leonis Magni aetatem, ut editor censuit, misso tamen hoc incerto, fallacique praesidio, quod mihi videor asserere posse, illud est, ordinem illum numerumque primae, secundae ac tertiae sedis, ante aetatem [Col. 0247A] Gelasii constitutum fuisse atque praescriptum: ejus enim aperte meminit Leo Magnus, ac Felix Gelasii antecessor, qui praeterea eodem loco eam distinctionem ab antiquis majorum statutis ad se deductam ait [(a) 1Kb] . Quin vero ea Statuta majorum, anteriora sunt aetate etiam Bonifacii I, cum hic pontifex ad episcopos per Thessaliam constitutos scribat: quoniam locus exigit, si placet recensere canonum sanctiones, reperietis quae sit post Ecclesiam Romanam secunda sedes, quaeve sit tertia: quae profecto apertissima sunt. Scio Coustantium annotare, hisce verbis indicari 6 Nicaenum canonem: at praeter ea, quae responderi possent, illud dumtaxat observari cum eodem Quesnello velim [(b) 1Kb] . Nicaeno illo canone prorsus non definiri, cujusnam Alexandrini, an Antiocheni [Col. 0247B] episcopi secundus, aut tertius locus sit, cum tamen Bonifacius aliique pontifices ordinem inter eos praescriptum exprimant, ac secundum Alexandrino locum, Antiocheno tertium attribuant: Baronius itaque recto sanoque judicio colligere potuit ex eo Codice, Gelasium non tam haec primo constituisse, quam quae antea recte constituta a praedecessoribus fuerant, scriptis iterum prodidisse.

Idem esto judicium decreti de recipiendis ac rejiciendis Scripturis librisque; nam qui exstiterat in Romana Ecclesia sacrarum Scripturarum librorumque Canon, necesse etiam fuit, ut pro rerum temporumque ratione confirmaretur aut etiam augeretur a Romano pontifice. Id vero cum sub Hormisda factum concedant viri docti, qui Gelasii Catalogum auxit [(c) 1Kb] , [Col. 0247C] cur non Gelasius ipse Damasi Decreto addidisse potuit, atque inde Decretum hoc quamquam ab eo dumtaxat auctum eidem attribui, ut deinde Hormisdae etiam attributum aliquando legimus? Neque enim Damasi aetate aut Manichaei deerant, aut Ariani, aut Priscillianistae, qui vel Scripturas sacras falsarent, vel apocryphas obtruderent, quorum proinde fallaciis confirmato iterum, ac publicato earum canone occurri debuit, ac dari praeterea Hieronymo earumdem corrigendarum cura: haec tamen fragmenta cum haud omnino constet ad Damasum pertinere, malui a judicio ferendo abstinere, ac inter dubia appendicis loco conjeci.

Quod autem ad canones spectat, qui a Constantinopolitana synodo conditi fuerant, eos, si quod de [Col. 0247D] Maximo Cynico decretum fuerat excipias, a Damaso Romanaque sede nullo in pretio habitos, Leo Magnus, Gelasius, ac magnus Gregorius nos docuerunt, quorum dicta supervacaneo labore huc ego non transferam: quin tamen Nectarii ordinatio confirmata fuerit, idonei omnino testes Bonifacius I ac Nicolaus nos minime dubitare sinunt [(d) 1Kb] . Contra vero externam omnem cum Flaviano rejectam communionem Sozomenus, Theodoretus, aliaque eorum temporum monumenta probant: frustra vero Orientales obtendebant Apostolicos Nicaenosque canones, [Col. 0248A] ut ejus conservationem rite recteque factam probarent; alia enim erat causa, cur non oporteret eam fieri, aut factam recipi: nam primo Flavianus impositus fuit, ut Nazianzenus ait, antiquo praesuli praesul novus, quod apostolicae traditioni Nicaeno concilio confirmatae adversabatur: secundo jurisjurandi religio, illum quominus assequeretur Antiochenum episcopatum, inhabilem effecerat: quarum tamen rerum, ac peracerbi inde orti dissidii, cum nulla in Orientalium litteris ad Romanum hoc concilium scriptis mentio sit, merito viri gravissimi dubitant, an illae, quod Ecclesiastica simplicitate ac sinceritate careant, ea laude dignae sint, quam Theodoretus eisdem attribuit.

Haec itaque sunt, quae ab hoc postremo Damasi [Col. 0248B] concilio gesta prae caeteris videri possunt: nam quae plura alia ejus nomine, tum in conciliorum collectionibus decreta circumferuntur, incertum est, an ad istud, an ad aliquod aliud spectent, multoque incertius an Damasum auctorem habeant, de quo consule, si lubet, Tillemontium ac Coustantium. Caeterum cum hoc concilium postremum dixi, velim id intelligas ex iis quorum memoria superest; facile enim crediderim, Damasum advocatis ad natalem suum de more vicinioribus episcopis singulis fere annis synodos celebrasse, quarum tamen aliquae ob temporum vetustatem in oblivione sint positae.

V. Si Landulpho cuidam seniori Mediolanensi episcopo fides est; sedente D. Ambrosio, gravissima dissensio orta est coram Apostolico in synodo inter sacerdotes [Col. 0248C] monogamos et alios sub castitate aut virginitate degentes: eaque Apostolico imperante, et aliis episcopis consentientibus, judicio B. Ambrosii delegata, ut quidquid ipse diceret, sanctum et firmum teneretur, pro uxoratis definita est: quin, si Pseudo-Datium audias, ea controversia agitata est in synodo Damasi I, 150 episcoporum, celebrata Constantinopoli, ubi B. interfuit Ambrosius. At eas eorum temporum quisquilias referre, viro clarissimo Muratorio judice, refellere est; quamquam Puricelli laudanda diligentia est, qui in ea fabella refutanda studium et operam serio collocavit suam, in dissertatione post ejusdem Landulphi Chronicon, inter Italicos scriptores vulgatum. Propius ad veritatem accessit Dandulus, cum in hoc eodem Damasi concilio, tum Priscillianum damnatum [Col. 0248D] scripsit, tum synodalia ejusdem gesta tribus Orientalium legatis fuisse communicata [(e) 1Kb] ; quae tamen unde hauserit obscurum nobis nunc est.



CAPUT XXII. 383, DAMASI 17, MEROBAUDE ET SATURNINO COSS.

I. Libellus precum Faustini et Marcellini in iis quae ad Damasum pertinent, ad examen revocatur. II. An hi duo presbyteri, Luciferiani fuerint, an potius Ursiniani? Bassus Urbis praefectus quis, et an Christianus? III. De Ephesio Ursinianorum in Urbe pseudo-episcopo, ejusque expulsione. IV. De Fabelladamnati a Damaso Liberii. V. De Hilario Romano diacono, an ille ad Ecclesiam reversus sit, et an auctor commentariorum quae inter Ambrosii opera circumferuntur? VI. De Arsenio Romano diacono Arcadii praeceptore ac monacho sanctissimo.
[Col. 0249A]

I. Ad hunc annum eumque nondum adultum refero (quamquam haud omnia) quae studio Religionis et veritatis, Damasum Romae fecisse legimus in libello Precum Marcellini et Faustini a Sirmondo edito. Primo itaque Aurelium graviter ab eo afflictum aiunt, eo quod Gregorio Baetico communicaret. Quis ille Aurelius fuerit, quasve afflictiones perpessus sit, minime exprimunt: Luciferianis illum Romae praefuisse [Col. 0249B] puto, siquidem Donatistae, Novatiani, Manichaei ipsi, atque omnes propemodum sectae, quibus persuasum merito fuerat in ea urbe centrum catholicae communionis esse, curarunt semper, ut suos Romae episcopos haberent, ne extra Ecclesiam positi viderentur. Secundo loco schismatici hi Macarium presbyterum recensent, quem miris laudibus mactant, quasi vero virtus christiana sine charitate esse aliqua possit. Hic cum vetitas imperiali lege, et clandestinas collectas ageret, ab apparitoribus comprehensus Damasi adstantibus clericis cum vi traheretur, graviter inter eumdum vulneratus est: alia vero die ad judicem ductus, cum ut Damaso communicaret, ac imperiali rescripto obsequens esset, nec vi, nec blanditiis adduci posset, in exsilium pellitur [Col. 0249C] atque apud ostia Tiberina ex accepto vulnere mortuus, a Florentio ejus urbis episcopo, cujus tamen nulla apud Ughellium mentio est, in basilica S. Asterii sepulturae datur. Haec libellus de Macario presbytero; an vero Luciferianus fuerit, an Ursinianus, hoc ille non exprimit non sine fraude, et dolo malo. Alio autem loco dictum probatumque a me fuit [(a) 1Kb] Luciferianos nulla imperatorum lege prohibitos quin, si rebaptizantibus non se junxissent, libere suae religioni vacarent. Addo nunc canonem nullum adversus eos editum, ante Constantinopolitanum aliquod sub Nectario concilium, quamquam ubique ab Ecclesia segreges haberentur, in Occidente potissimum. Alia igitur causa fuisse debuit cur presbyter ille collectas agere non posset, cur [Col. 0249D] comprehensus Damasum pro legitimo Urbis episcopo habere juberetur, cur deinde contumax, et obfirmatus cum esset, in exsilium pulsus est, praeter unam, nullaque publica aut civili, aut ecclesiastica lege damnatam, Luciferiani nominis professionem. At quae alia afferri poterit praeter confirmatum ejus presbyteri in schismate Ursiniano animum, quod imperatores iteratis legibus puniri jusserant? Hoc [Col. 0250A] vero manifeste probat, praefationis ad ipsas Marcellini Preces coaevus auctor cum Ursino viro sancto ac sine crimine (vide petulantiam) jussione imperatoris in exsilium sponte iterum profecto, ejus factionis presbyteros diversis modis afflictos, et in peregrina loca dispersos scribit, quos inter Marcellinum et Faustinum statim collocat. Ex eorum itaque numero Macarius fuisse debuit, qui cum Romae clam substitisset, ac collectas agere, factionesque fovere pergeret, postremo deprehensus, exsulare merito coactus est. Hinc vide quam phaleratae sint, quot dolis consutae eorum presbyterorum Preces, nam primo quae ad Luciferianos pertinent, susdeque miscent, ut ejus sectae invidiam minuant: deinde Ursiniani cum essent, atque ob eam causam exsilium paterentur, [Col. 0250B] exsecratum Ursini nomen silentio tegunt, Luciferiani videri volunt, atque ob unam incontaminatae religionis causam, tum se a Damasi communione alienos, tum se vexatos aiunt, ea fraude scilicet, ut imperatorum animos ad misericordiam flecterent. Macarium hunc ego cum reliquis ejectum puto sub Olybrii aut Ampelii praefectura; siquidem cum haec velut diu antea gesta libellus narret, ad eorum praefectorum tempora trahi possunt, sub quibus Ursinianum schisma, pulsis refractariorum capitibus, finem Romae habuisse visum est. Nunc pergo ad reliqua, quae ad hunc annum pertinere videntur.

II. Ait itaque libellus ille nuper etiam factum, ut idem Damasus Ephesium perdere aggressus sit coram Basso Judice: at Bassum Damasi accusationes repulisse [Col. 0250C] ea ratione usum, quod constitutiones imperatorum contra haereticos solummodo promulgatae videantur, non contra eos, Luciferianos scilicet, qui sanctissimam fidem sine saeculi ambitione conservent. Damasum tunc primum erubuisse, quod inventus judex esset, qui solus imperialia rescripta piissime interpretans tueretur. Antequam progrediar, quaero quis idem Bassus fuerit, judex eo tempore sive praefectus Urbi, sub quo res acta dicitur; notum enim est, qui illicita collegia celebrasse dicebantur, apud praefectum Urbis accusari debuisse. Bassus, qui praefectus Urbi fuit, antea quam ad eam dignitatem ascenderet, Campaniae consularis fuerat, ut ex inscriptione, quam mutilatam Sirmondus, integram Reinesius attulit [(b) 1Kb] manifeste discimus: at qui Campaniae consularis [Col. 0250D] fuit, Anicius Auchenius dictus est, ut idem Reinesius probat, ac ex inscriptionibus constat, quarum altera apud P. Josephum Vulpium in Antio legi potest, alteram a viro cl. Josepho Maria Pratillo productam iterum refero [(c) 1Kb] . Urbanam itaque praefecturam Bassus nondum attigerat anno 381, quo Syagrius et Eucherius consules fuerant; contra, illa jam functus fuerat anno 384, quo Symmachus tunc Urbis [Col. 0251A] praefectus suos in ea dignitate antecessores Bassum ipsum, et Aventium vocat, ac ut Orphiti soceri sui haereditatem tueatur adversus fiscum, hac potissimum ratione utitur Valentiniano scribens, quod cum Bassus, et Aventius, ea de controversia novissime retulissent, haeredes recenti praeceptione absoluti judicio fuerant [(a) 1Kb] . Cum itaque Bassi praefectura initium ceperit post annum 381, ac reliquum, quod inde ad praefecturam Symmachi excurrit, partim eidem Basso, partim Aventio necessario tribuendum sit, facile intelligimus, hujus Ephesii causam, cujus idem Bassus cognitor fuisse dicitur, anno 382 aut insequenti confectam. Tillemontius dubitat an hic christianus fuerit, siquidem Libellus precum, qui illum catholicam religionem dumtaxat venerantem vocat, [Col. 0251B] quod homini ethnico convenire potuit, nihil pro certo definire videtur. At haec verba, quibus Luciferiani, ut solos se catholicos esse praedicarent, pro more utebantur, ad christianam religionem indicandam retulit aliud agens vir accuratissimus: nam quin Bassus christianus fuerit, vix dubitare nos patitur Prudentius, ac monumentum Junii Bassi, quod in basilica Vaticana adhuc superest, ab auctoribus Romae subterraneae productum.

III. Ephesius ille ordinatus a Taorgio fuerat episcopus incontaminatae plebis Romanae, ejus scilicet, quae in schismate adversus Damasum permanserat, et Ursini absentis et relegati sequebatur partes; qui locus ut obiter dicam, observatione dignus est, cum argumentum praestet minime dubium, ex quo ordinandi [Col. 0251C] pro Romano episcopo pontifice, aut absente aut impedito vicarii episcopi recepta pridem disciplina constet. Sed ne longius abeam, quis ille Taorgius fuerit incompertum est: forte Novatianis tunc plures in Urbe ecclesias obtinentibus praeerat, quibuscum Ursiniani foedus et societatem junxerant; siquidem adversus Taorgium ipsum ex parte Damasi nihil actum legimus: plebis vero incontaminatae nomine, Ursinianos laicos intelligo, quia projectam eorum temeritatem numquam deferbuisse, probat epistola Romani concilii ad Gratianum, quam supra expendimus, ac Valentiniani rescriptum ad Pinianum P. U. a magno Baronio relatum pro confirmanda Siricii electione adversus iteratas Ursinianae factionis molitiones. Hujus autem Ephesii nomen idem [Col. 0251D] Baronius [(b) 1Kb] asterisco notat, velut in mendo cubans: Gothofredus vero Ephesium nostrum, Euresium illum fuisse putat, quem Arcadius anno 395 in numero sacrorum antistitum haberi non oportere jussit in l. 18. Cod. Theod. de Haer., quod scilicet episcopatu jam dejectus fuisset. Gothofredum Pagius ac Tillemontius secuti sunt, quorum probabilis est opinio ob eam, quae saepe occurrit litterarum V et F commutationem, fierique facile potuit, ut librarius loco Ephesii Euresium levi errato scripserit. Quidquid horum sit, quin Ephesius ille pulsus ab Urbe fuerit, ac Libellus precum, qui fuisse illum judicio liberatum ait, [Col. 0252A] hoc etiam in capite mentiatur, vix dubitaverit, qui ad haec adverterit animum: primo scilicet Bassum non fuisse Urbanae praefecturae admotum ante annum 381, atque aliquam sequentis anni partem Aventio ejus successori dandam; secundo celebre Theodosii edictum, quo Ariani occupatas basilicas Catholicis restituere jussi sunt, Constantinopoli fuisse promulgatum die 19 Julii anni 381: tertio cum illud Oxyrinchi effectui datum est, Ephesium eo loci adfuisse, atque etiam aliquandiu post haec ibi substitisse: vides igitur, quid hinc effici possit. Nam si ille Basso jam Urbis praefecto delatus est, si eodem, aut sequenti anno eum per interiora Aegypti, ac per Palaestinam cursitasse constat, haud diu Romae substitisse sub eodem praefecto potuit, sed solum vertere [Col. 0252B] coactus est: cur enim aut Romam tam cito, ac gregales suos, quibus episcopus datus fuerat deseruisset, aut quae illi cum Heraclida tam longe a se posito negotia esse poterant, ut ad eum Oxyrinchum usque sese sponte conferret? Cur vero eo tempore quo Bassus Urbanam praefecturam gerebat Ephesium per Aegyptum ac Palaestinam cursitantem dixerim, alia etiam ratio ex eodem libello manifesta est. Postquam enim Oxyrinchi Theodosii jussa impleta vidisset, inde Eleutheropolim ab eodem Heraclida Luciferianorum episcopo missus dicitur, ut Hermionem ejus sectae virginem visitaret, atque ea forte occasione factum, ut arctum illud cum Faustino et Marcellino foedus stringeret, qui jamdiu antea eo exsules sese contulerant; ac cum aliquandiu in ea quoque [Col. 0252C] urbe moratus esset, in Africam navigavit: gravia deinde, ac continuata incommoda, quae post Ephesii discessum se ac caeteros Luciferianos passos aiunt a Turbone Eleutheropolis episcopo, in causa tandem fuerunt, ut eas preces scriberent, ac Theodosio offerrent. At Damasus superstes erat, cum supplex ille Libellus scriptus, oblatusque imperatori fuit. Cynegius autem praefecturam praetorii Orientis tunc temporis administrabat, ut ex ejusdem imperatoris rescripto, quod eidem Libello subest, cognoscimus. Cum vero eam dignitatem indeptus ille sit primo aut altero mense anni 384, Libellum ipsum eodem currente anno datum fuisse oportet. Concedamus itaque illo jam medio datum, oblatumque Theodosio fuisse; si diuturnas Ephesii peregrinationes moramque in [Col. 0252D] Aegypto factam, antequam in Palaestinam se conferret, si tempus, quo ibi substitit, ac illud quod ab ejus discessu deinde fluxit, antequam libellus ille scriberetur, ac ii presbyteri ad imperatorem Constantinopolim accederent, supputemus, id quod dixi, facile statuemus, Ephesium scilicet sub praefectura Bassi Romana urbe necessario excessisse.

IV. Quod itaque ex eodem tot mendaciis scatente libello colligi potest, illud est, fabellam de damnato Liberio per Damasum, in actis Eusebii presbyteri a Baluzio publicatis recitatam, ejusdem Damasi aetate posteriorem esse. Nam si ille Liberium praevaricatorem [Col. 0253A] facta synodo damnaverat, cur non iidem presbyteri hanc eidem praevaricationem vicissim deinde eodem libello exprobrassent, ut Athanasio, Hilario atque aliis ejus generis, ac nominis episcopis? Cur ne momento quidem, ut ex eorum scripto constat, tum ipsi, tum caeteri Romanae urbis pervicaces clerici, huic pontifici communicarunt?

V. Codex canonum a Quesnello editus expositionem fidei continet Faustini presbyteri nomine inscriptam. Eamdem scriptor ille ab eodem Presbytero oblatam Theodosio conjicit, atque a Theodosio deinceps transmissam Damaso contra schismaticos imperatorem illum obtundenti, a quo postremo ad scrinia sedis apostolicae, atque ab iis in eum, quem Romanae Ecclesiae peculiarem vocat Codicem, transierit [(a) 1Kb] . [Col. 0253B] Quae tamen quanti sint, inde cognoscitur, quod Codex ille tam fuit unius Romanae Ecclesiae, quam caeterarum omnium peculiaris, ut viri doctissimi Coustantius et Maffeius, qui consuli poterunt, jam demonstrarunt.

VI. Antequam a Luciferianis discedam, illud postremo adjiciam, esse scilicet viros gravissimos, qui Damasi in religionem studio factum aiunt, ut Hilarius Romanae Ecclesiae diaconus ab eo schismate ad Ecclesiam redierit [(b) 1Kb] , ejusque rei illustre testimonium reliquerit in cap. III, epist. I ad Timoth. his expressum verbis: Cum totus mundus Dei sit, Ecclesia tamen domus ejus dicitur, cujus rector est Damasus [(c) 1Kb] . Quae et si meram veritatem sapiant, ita tamen nonnullis displicuisse miror, ut, mss. omnibus [Col. 0253C] repugnantibus, vix non pro spuriis, et addititiis habeant. Scio non deesse viros doctissimos, qui hoc opus eidem diacono abjudicant, neque mihi animus est, ut meam faciam hanc litem. Fateor tamen ea verba vix non efficere, ut commentarium illud ab aliquo saltem auctore scriptum existimem, qui Luciferianam et schismaticam sectam professus antea fuerit. Siquidem cum ii neque Liberium, neque Damasum haberent pro legitimis Romanae Ecclesiae episcopis, eosque Hieronymus monuisset Ecclesiae salutem in summi sacerdotis dignitate pendere [(d) 1Kb] , videbatur viri tunc ad Ecclesiam ipsam sincere redeuntis esse, fidem in eo capite suam argumentis minime dubiis palam publiceque testatam facere, quam etiam ob causam, iteratum baptismum, quod antea [Col. 0253D] cum Luciferianus esset, asseruerat, palam deinde a se rejici oportere existimavit, cap. I Epist. I ad Corinth. Haec autem cum ita sint, nosque impellant, ut commentarium illud a Luciferiano ad Ecclesiam reduce scriptum fuisse opinemur, cur non ab Hilario, cui S. Augustinus illud attribuit? Auctorem porro Romanum fuisse, atque in Urbe circa haec tempora illud scripsisse constat ex I Timoth. III, ubi haec ait: Nunc autem septem diaconos esse oportet et aliquantos presbyteros, ut bini sint, per Ecclesias, et unus [Col. 0254A] in civitate episcopus. Omni enim hebdomada offerendum est, et si non quotidie peregrinis, incolis tamen vel bis in hebdomada; et si non desint, qui quotidie quoque baptizentur aegri. Sed de his jam satis.

VII. Prioribus etiam, ut ego puto, hujus anni mensibus Arsenium Arcadio puero jam declarato Augusto, huic muneri obeundo parem, Damasus praeceptorem misit, rogatus a Gratiano, cui Theodosius ea de re scripserat [(e) 1Kb] . Baronius Metaphrastis fide nixus eum Romanae Ecclesiae diaconum vocat: at Tillemontius non una Metaphrastis auctoritate adduci potest, ut illum diaconum fuisse credat, ac gravius aliquod et antiquius testimonium quaerit. Verum cui bono scriptor ille hanc in Arsenio dignitatem fingere potuisset? Cur potius non hoc scripserit ille, antiquiori [Col. 0254B] aliquo, minimeque dubio testimonio fretus? Nicephorus sane, cui Constantinopolitana bibliotheca patuit, lectorem provocat ad libros ab Arsenio relictos, et ad historiam, quae de illo conscripta est [(f) 1Kb] , eaque legi a Metaphraste potuerunt. Neque vero rationes, quas Tillemontius affert, gravioris momenti sunt; siquidem minime necesse fuit, ut haec Arsenii dignitas in veteribus martyrologiis, Patrumque Vitis exprimeretur, a quibus una dumtaxat ejus professio suspiciebatur monasticum scilicet institutum: quod autem vitae genus paulo mollius, ac splendidius, cui se illum dedisse ferunt post suum ad aulam accessum, minime conveniat tum diaconi officio, tum pietati, quam Romae prae se tulerat, hinc colligi poterit moribus aulae fractum declinasse [Col. 0254C] illum tantisper a pristina sanctitate: an vero hoc mirum, et insuetum? Caeterum quidquid horum sit, vides, lector, quam acris maturique judicii in deligendis viris Damasus fuerit. Theodosium vero laudaveris, quod Libanio, Themistioque neglecto, quos Arcadio praeceptores dare poterat, Arsenium elegerit, velut qui probe sciret, doctrinam, caeteraque ornamenta a sincera pietate, ac religione sejuncta, principibus Reipublicae admovendis obesse saepius magis quam prodesse.



CAPUT XXIII.

I. Damasi epistola ad Orientales, quo anno, quave occasione scripta sit, ac de Timotheo Apollinarista. II. De Symbolo in Actis Ephesinae synodi, Nicaeno concilio attributo.
[Col. 0254D]

I. Hoc eodem anno scriptam a Damaso ad Orientales epistolam puto, quam a Theodoreto acceptam Epiphanius latine reddidit, postremo loco a me recensitam. Apollinaristae enim et si ab eo pontifice semel atque iterum damnati fuerant, ut dixi, ac deinde a Constantinopolitana synodo, sese tamen, ut haeretici solent, in perfidia obfirmaverant, atque in ea disseminanda totis viribus allaborabant. Aiebant vero impudenter, se veluti rectae fidei consentientes [Col. 0255A] ab Occidentali Ecclesia susceptos esse, et nullam ex legibus, quae adversus haereticos promulgatae fuerant obstare sibi quominus religioni vacarent, ac suae sectae dogmata praedicarent ubique. Hinc publicos colligebant coetus, prophanasque agebant Synaxes, ac circuibant palam per Aegyptum, Syriam, Cappadociam, totumque Orientis tractum, mysteriorum suorum, aut ordinationum exercendarum causa, quae fieri non poterant absque gravissimis Ecclesiarum bene constitutarum ac catholicorum episcoporum incommodis, ac molestiis, quas Nazianzenus Olympio tunc Cappadociae praesidi enarrat haec scribens [(a) 1Kb] : Praeter alia omnia eo quoque audaciae proruperunt, ut episcopos etiam quosdam, quibus dignitas ab universali Orientalium et Occidentalium synodo abrogata [Col. 0255B] fuerat, accersentes, aut transeuntibus abutentes imperialibus omnibus constitutionibus, atque omnibus vestris edictis violatis, cuidam impii, et adulterini sui gregis (Nazianzi scilicet) episcopi nomen imposuerunt.

Quamquam plures fuisse oportet deambulones illos pseudo-episcopos, paucorum nomina ad nos a Leontio transmissa sunt. At primas inter eos agebat partes Apollinario tunc defuncto, Timotheus ejus discipulus arcanorum omnium particeps, atque ingens jam sub eodem magistro Ecclesiae turbo: nam quam aliam ob causam ejus potissimum damnationem Orientales a Damaso enixe efflagitassent, nisi quia ille unus omnium instar cum esset, eum nominatim damnari tanti interesse putaverunt? Hunc Berythi episcopum fuisse idem Leontius ait, quod tamen nullus eo auctore [Col. 0255C] paulo antiquior asseruit. Hinc vereor ne ille subscriptionibus episcoporum, qui Constantinopolitano I concilio adfuerunt, deceptus sit, ac quod inter eos Timotheum Berythi legerit, unum pro alio acceperit: neque enim fieri potuisse videtur, virum hunc perditae famae, et gradu jam antea dejectum, sedisse inter catholicos praesules, ac sententiam praeterea in Apollinarium suum dixisse, atque ideo illum inter eos potius numerandum puto, quos profane ordinatos Apollinarius huc illuc commeare jusserat, ut Ecclesias bene constitutas scinderent, quosque Basilius memorat, et sine populo, sine Clero obambulantes, ac nudum episcopi nomen circumferentes appellat [(b) 1Kb] . Timotheus autem iste semel atque iterum Romam venerat primo ante obitum Athanasii, [Col. 0255D] a quo etiam commendatitias ad Damasum cum attulisset simulatae tunc fidei reus, litteras in Orientem retulit suae cum sede apostolica communionis testes, atque hujus primi ejus Romani itineris praeter Leontium, Facundus Hermianensis meminit [(c) 1Kb] . Venit iterum Athanasio jam defuncto ab Apollinario missus, ut sectae suae negotia procuraret apud Romanum pontificem; sed Apollinaristarum fraude tunc detecta, in concilio quod habitum fuisse dixi anno 376 aut altero ineunte, Petro Alexandrino praesente, tum [Col. 0256A] ipse damnatus est, ut Leontius ait [(d) 1Kb] , tum qui eum miserat Apollinarius; ex quo factum, ut longe obstinatiores, et audaciores nefarii homines evaserint, ut alibi diximus; quamquam eodem tempore, quoad potuit, perseveraret ille se catholicum asserere, ac subdolis, captiosisque formulis simpliciores decipere, ut constat ex pseudo-Julii epistola ad Prosdocium, qua vix non assequitur, ut recte, ac cum Catholicis sentire videatur; siquidem eam ipsi Timotheo Leontius adjudicat; rejiciuntque viri docti Lequienius, Coustantius, ac Muratorius inter eas quas Apollinaristae Julio papae affinxerunt; aliud etiam simulatae ab eo religionis argumentum ducitur ex Polemii opere contra illum scripto, cujus apud Photium cod. 130 fragmentum superest, ubi Timotheus reprehenditur, [Col. 0256B] quod esse se ex Apollinarii discipulis videri vellet, atque ea, quae docuerat ille sentire, quamquam binarium naturarum praedicaret, atque ad Cappadocum dogma et Italorum arrogantiam accederet.

Gregorius itaque Nazianzenus qui summum, quo tenebatur, religionis studium minime cum solio deposuerat, praeter litteras ad Olympium Cappadociae praesidem, alias dedit ad Nectarium Constantinopolis episcopum, rogavitque ut imperatorem adiret, moneretque, nihil Ecclesiae rediturum ex ejus pietate utilitatis, si eam Apollinaristarum licentiam diutius valere permitteret ad rectae fidei eversionem [(e) 1Kb] . Scripsit etiam Posthumiano PP. Orientis, petiitque, ut cum episcopi in regia urbe iteratam synodum celebraturi essent, Ecclesiarum paci ab haereticis illis [Col. 0256C] potissimum labefactatae, pro ea summa, qua praefectus praetorio utebatur, auctoritate provideret, etiamsi asperius aliquid statuere necesse esset: has enim litteras agere constat, de synodo illa, quam Socrates et Sozomenus hoc anno a Theodosio convocatam scribunt [(f) 1Kb] , quia anno superiori Posthumianus nondum evectus ad Orientis praefecturam fuerat. Minime vero ego dubito, quin praeterea Gregorius ad alios scripserit, ad amicos scilicet, probosque episcopos, ad eam synodum convocatos, et ad Nyssenum praecipue, quem concilio illi adfuisse scimus, ac habuisse orationem quae de Abraham titulum praefert [(g) 1Kb] .

Videntur vero Nectarius, et qui Constantinopolim venerant Orientales episcopi, Nazianzeni monitis excitati, [Col. 0256D] expostulavisse imperatoris opem, ac praeterea scripsisse Romano pontifici; responsio enim Damasi, quae episcopis Orientem gubernantibus inscripta est, non obscure indicat plures ac simul collectos fuisse, qui communi nomine scripserant: quantum vero colligi ex eadem responsione potest, Orientales Damaso renuntiaverant, Timotheum praecipue jactare se, ac in vulgus spargere, aut se minime Romae damnatum, aut iterum velut catholicum ad communionem admissum, eaque fraude ingens sanae doctrinae et Ecclesiarum [Col. 0257A] tranquillitati detrimentum in praesentia afferri, ac in posterum imminere, nisi illum a sede apostolica publici damnatum, ac rejectum fuisse Ecclesiis omnibus palam fieret.

Quis earum rerum eventus Constantinopoli fuerit aperte discimus ex 1.2 Cod. Theod. de Haeret. proposita die 4 Septembris hoc anno, et eidem Posthumiano inscripta. Hac enim cum caeteris haereticis eo loco expressis, Theodosius Apollinarianos, quorum nulla in anteactis constitutionibus mentio fuerat, manifeste recenset, eosque vetat, ut Gregorius fieri oportere existimabat, ne collectas agant quoquomodo, ne Ecclesias constituant, neve adulterinas ordinationes habeant, atque ut a coetibus, locisque omnibus a quibus extranei sunt, expellantur, et ad terras a [Col. 0257B] quibus ortum traxerant amandentur, a quibus insuper vult ne umquam discedere iisdem liceat. Hanc synodum latamque ejus occasione legem Sozomenus memorat [(a) 1Kb] , eaque factum inquit alio loco [(b) 1Kb] , ut haereticorum duces ex amoenioribus imperii Romani locis in squalidas ac desertas regiones deportati tunc fuerint, quos inter Timotheum numerandum puto, siquidem illum Byziam regum Thraciae arcem, imperatoris jussu relegatum fuisse scimus [(c) 1Kb] .

Sed neque Damasum defuisse officio suo, haec ejus ad Orientales epistola certiores nos facit. Hinc vero auctum est, adversus Gregorium et Damasum ipsum, cujus auctoritatem haereticorum more, arrogantiae loco habuerunt, Apollinaristarum odium, ut ex memorato Polemii fragmento vidimus, ac praeterea [Col. 0257C] colligimus ex iis quae Eunomius Beroeae in Thracia pseudo-episcopus scripta reliquit [(d) 1Kb] , quibus Aegyptios, Cappadoces et Romanos perstringere audet, eo quod duplicem naturam praedicarent, quam vesanus ille unam ex utraque compositam et contemperatam, ut Apollinarius deliraverat, esse asserebat.

II. Observandum modo est, in eadem Damasi epistola moneri Orientales ipsos, ut in fide a Nicaeno concilio tradita immobiles perstent. An forte Apollinaristae Nicaenae fidei repugnabant? Hoc profecto verissimum; Nicaeni enim Patres ita incarnatum asserunt Christum Dominum, ut illum etiam inhumanatum statuant, id est hominem prodiisse in simili nostrae forma ac specie, anima ac mente minime carentem, ut explicat Chalcedonense concilium in allocutione [Col. 0257D] ad Marcianum imperatorem: quod etiam docemur a Leone Magno, cum scripsit, id ipsum quod a Chalcedonensi concilio de Domini nostri incarnatione traditum fuerat, apud Nicaeam etiam definitum antea fuisse [(e) 1Kb] . Haec itaque est ratio, cur idem Damasus in priori ad Paulinum Antiochenum epistola, qua formulam praescripsit Apollinaristis, qui ad Ecclesiam revertebantur, recipiendis accommodatam, edixit [Col. 0258A] primum atque iterum hic repetit, ut Nicaenae fidei subscriberent; atque hinc praeterea intelligimus, cur Vigilius Tapsensis, postquam scripserat, Macedonium incusasse Alexandrinam synodum, quod a Patrum sententia recessisset, nova decernendo de Spiritu sancto, quae a Nicaena fide tradita non fuerant, adjiciat statim, eadem quoque impietatis praescriptione contra Ecclesiam usum fuisse Apollinarium [(f) 1Kb] ; nam cum negare non posset, quin Nicaena eadem synodus Verbum inhumanatum fuisse diceret, Ecclesia vero hujus vocis vim ita explicaret, ut Verbum humanam mentem, atque animam cum carne, ac totum perfectumque sine peccato hominem assumpsisse assereret, ac duas in una persona naturas perfecte unitas statueret, ejusque haeresim everteret, catholicam [Col. 0258B] verissimamque interpretationem calumniatus ille est, perinde ac si aliquam Nicaeno symbolo additionem induceret. Hoc deinde argumentum ab Apollinario magistro suo haustum adhibuit Eutyches delirus senex, cujus verba eodem loco Tapsensis affert: neque enim intelligere potuerunt, aut voluerunt vesana capita, quo pacto Christus Dominus in duabus et ex duabus naturis totus esse posset, atque una persona complecti, quidquid utrique naturae unitae convenit, quin duae personae, ac duo filii esse, ac dici deberent: hominem itaque factum Christum Dominum, eumque perfectum hominem confitebantur cum Nicaenis Patribus, ita tamen ut duarum naturarum unionem sine commixtione rejicerent, velut nuper Nicaenae fidei additum dogma, ac Christum Dominum [Col. 0258C] hominem dicerent, divina tantum perfectione perfectum, Verbo scilicet humanae mentis supplente vices ad omnia, ut ait Leo Magnus, rationis officia [(g) 1Kb] . Quae profecto cum ita sint, nulla est solida ratio, cur Valesius [(h) 1Kb] et Pagius [(i) 1Kb] magnum Baronium redarguant, qui eam fidei expositionem, quae in graecis actis Ephesinae synodi, Nicaenis Patribus librariorum forte errore tribuitur [(j) 1Kb] , Latina veteri interpretatione usus, Antiocheno contra Paulum Samosatenum concilio adjudicaverit, putaveritque Eusebium dolo malo ac studio Ariani dogmatis in ea referenda versatum: quam deinde Baronii sententiam eruditi alii scriptores merito complexi sunt a Fabricio memorati [(k) 1Kb] , ac nuper etiam cl. Bencinus, qui illam sumptam existimat ex veteris ejusdem Antiochenae [Col. 0258D] synodi encyclicis litteris [(l) 1Kb] , nam cum ea fidei ecthesis Christum Dominum in duabus, et ex duabus naturis apertissime definiat, ac velut inconcussum dogma credendum proponat, non erat cur Apollinarius, ejusque asseclae Catholicos criminarentur, quod nova Nicaeno concilio decreta addidissent, si ea jam fides a Nicaenis Patribus conscripta, ac proposita fuerat.

[Col. 0259A] Videtur nonnullis mirum atque insuetum, quod Damasus episcopos, quibus scribit, filiorum vocabulo compellet. At hoc exemplo non caret, siquidem Athanasius, Diodorum Tyri filium vocat, et amantissimum sacerdotem: ac propterea hoc concedendum tum sedis dignitati, ob quam Ambrosius Siricium Damasi successorem, parentem vocat [(a) 1Kb] , tum charitati, qua idem pontifex eos in sinu suo gestare videri voluit, tum grandaevae ejus aetati, cui tamen, si ad eam epistolam attendas, de consueta ingenii vi nihil interea decessisse videatur.

Haec cum Romae agerentur Gratiano die 25 Augusti defuncto, ac Maximo per tyrannidem imperium adepto, magna rerum mutatio facta est; de qua tamen, majoris perspicuitatis, atque ordinis servandi gratia, agendum superest sequenti ac postremo Damasi pontificatus [Col. 0259B] anno.



CAPUT XXIV. 384, DAMASI PONTIFICATUS POSTREMO, CLEARCHO ET RICHOMERE COSS.

Damasi ad Valentinianum pro Symmacho litterae; de Prisciliano, et Burdigalensi synodo. Hujus pontificis obitus, depositionis locus, et elogia.

Hi consules postremum signant Damasi pontificatus annum: ejus siquidem tunc superstitis Ambrosius meminit in epistola ad Valentinianum contra Symmachum, cujus, cap. 20, verba attuli, ac Symmachus ipse tunc Urbis praefectus in litteris ad Theodosium, Valentinianum et Arcadium pro se scriptis [(b) 1Kb] : hic enim delatus imperatoribus, quod praetextu inquirendi [Col. 0259C] publicorum ornamentorum spoliatores, Christianos ex Ecclesiae penetralibus ad tormenta rapuisset, ac de longinquis finitimisque urbibus antistites in vincula duxisset, tragicasque de ministris Ecclesiae catholicae quaestiones agitasset, specie quidem mandatis imperatorum obsecuturus, at revera fana sua diruta, ac destructa Christianae legis injuriis vindicaturus, ut se purgaret, Damasum innocentiae suae testem dedit, qui litteris Valentiniano datis significavit Christianos nullam omnino a praefecto contumeliam passos; Symmachus addit, inter plures quos in custodia habebat variorum criminum reos, nullum fuisse repertum christianae legis cultorem: quod viri ab ea religione alieni testimonium eorum temporum mores haud parum commendat.

[Col. 0259D] Nunc ut ad annum elapsum revertamur, quin gravissimam Damaso molestiam attulisset Gratiani interitus, vix dubitaverit, qui secum reputet optimum illum principem ab eo pontifice filii loco habitum. Accesserat praeterea ad aegritudinis cumulum foeda Ecclesiae facies ob impia Priscillianistarum facinora. Hi enim corrupto Macedonio officiorum magistro, sedes a quibus ejecti fuerant iterum occupaverant, tractoque ad suas partes Volventio Hispaniarum [Col. 0260A] proconsule, rerum domini effecti, catholicos aliquot episcopos ad fugam compulerant. Quamquam itaque Maximus, dum haec agebantur, in Gallias penetrasset, Gratianum magna celeritate oppressisset, Gallias sibi ipsas, ac Hispanias adjunxisset, pontifex tamen ad eum minime scripsit, sive gravi casu perculsus, sive consilii inops et dubitans, ne Valentinianum Justinae matris artibus in religione tunc nutantem, a Catholicis magis alienum faceret, atque ad Arianorum partes prorsus impelleret. Ex ejusdem igitur Maximi litteris ad Damasi successorem, non diu post usurpatum imperium datis intelligimus, Siricium ipsum primum in scribendo fuisse, ac novum principem ad catholicae fidei defensionem cohortatum esse. Cum vero Maximus Siricio rescribens, se statim ac in Gallias advenit, religioni, quam sceleratorum labe [Col. 0260B] pollutam deprehenderat, opem celeriter attulisse asserat, hinc merito viri docti conficiunt Burdigalense concilium ad annum 384 Damasique pontificatum referri oportere: cum enim non diu post Gratiani obitum Treviros Maximus victor ingressus sit, atque eum Ithacius episcopus illico accesserit, cum statim deinde collapsis Ecclesiae rebus restituendis consilia, manumque admoverit Burdigalensis synodus, anno 383 convocari, eique omnes sequenti anno adesse commode potuerunt, Damaso nondum defuncto. Hinc ego vix dubito quin omnia ad illum relata de more fuerint; at fractas senio, tristitia morboque vires in causa fuisse puto, cur hoc negocium successori expediendum reliquerit, quod Siricius statim ac pontificatum iniit, diligenter aggredi [Col. 0260C] visus est, ut ex memoratis ad eum Maximi litteris a Baronio [(c) 1Kb] productis constat; quas, ut obiter dicam, si quis attente legat, videatque Priscillianistarum scelera non argumentis, neque suspicionibus dubiis, vel incertis, sed ipsorum confessionibus inter judicia prolatis in aperto posita, eaque in gestis ad eumdem pontificem transmissis exposita; si quis etiam omnes, eorum temporum historias consulat, secum profecto statuet, quam leviter, ne dicam temere, Beausobrius eam hominum faecem, turpemque eorum causam defendendam susceperit; dignum prorsus patella operculum [(d) 1Kb] ; sed jam ad finem pergo.

Damasus itaque post 18 in pontificatu exactos annos, menses duos, ac dies decem, prope octogenarius, [Col. 0260D] ut Hieronymus ait [(e) 1Kb] , rebus humanis ereptus est, die scilicet 10 Decembris, qua vetustissima kalendaria ejus depositionem collocant. Sepultus fuit juxta matrem suam ac germanam in basilica a se excitata, via Ardeatina in Catacumbis; cum vero locum ipsum, viris clarissimis Boldetto et Marangonio facem praeferentibus, quasi digito ostenderit illustrissimus Aesinus episcopus, eoque lectorem non sine multa voluptate manu ducat [(f) 1Kb] , ego plura non addam. [Col. 0261A] Quamquam cum idem cl. Marangonus rem totam narraverit iterum in Commentariis ad Chronologiam Romanorum pontificum in picturis Ostiensis basilicae superstitem, quae nuper prodierunt, ejus ipsius verbis velut futuram lectori jucundiorem, descriptam dabo: Qui etiam sepultus est via Ardeatina in basilica sua, juxta matrem suam et germanam . . . Situm ejusdem basilicae inter coemeterium Callixti, seu Praetextati, et viam Ardeatinam, putamus nos detexisse anno 1736, una cum sepulcris tum etiam matris atque sororis. Cum enim anno ipso fossores eminentissimi cardinalis vicarii sub custode Marco Antonio Buldetha in ea parte coemeterii operi incumberent, sub vinea tunc Margaritae Bellotti sita inter viam Appiam, et Ardeatinam, invenerunt sarcophagum marmoreum ex candidissimo [Col. 0261B] Pario lapide figurae ovalis, palmorum fere 14 longitudinis, sex altitudinis, latum quinque, cujus prospectus spiralibus undis in fronte exornatus erat, et utrinque desinens in praegrandis formae duos leones affabre sculptos. Ex hoc jamdiu corpus diligenter extractum fuisse apparebat, sed coopertum tamen erat praegrandi, sed diversi generis marmore effracto, quo super erecta fuerat fabrica lateritia, quae pertingebat usque ad superiorem partem cubiculi: juxta vero sarcophagum in superiori parte aderat janua parva, per quam patebat aditus in non admodum amplum cubiculum, XV fere passuum latitudinis, totidemque longitudinis et altitudinis; in cujus fronte aderat alter simplex marmoreus sarcophagus, sicuti in latere similis formae alius, qui pariter vacui reperti sunt. Post paucos etiam dies non [Col. 0261C] longe ab ipso mausoleo reperta fuit quaedam ampla scala, seu descensus, per quem ipsummet vas marmoreum introductum olim fuit in coemeterium. Hisce attente consideratis in animo fuit nobis explorare quodnam in superiori parte hujus loci adesset aedificium, quod fulciretur eo muro, seu columna structili constituta supra grande illud marmoreum sepulcrum; unde reperimus adesse antiquam formam Ecclesiae longitudinis palmorum fere 60, in cujus parte septemtrionali exstant tres absidae circulares; unde dignoscitur eam olim exstitisse Ecclesiam, quae locum superiorem tum cubiculi inferioris, tum sarcophagi occupabat: insuper cognovimus illam fuisse olim depictam ex quibusdam residuis coloribus, qui adhuc supersunt. Ex his igitur probabilibus conjecturis judicavimus hanc esse potuisse basilicam [Col. 0261D] S. Damasi, sub qua S. pontifex matrem, sororemque defunctas sepelivit in supra memorato cubiculo coemeterii, juxta quas et ipse sepeliri voluit in ea parte coemeterii, quae postea Damasi appellata fuit, prope viam Ardeatinam. Baronius epitaphium profert ex pervetusto codice Trevirensis bibliothecae a Browero exscriptum, quod sibi ipsi, si codici fides, Damasus fecerat. Illud iterum Sirmondus inter opera Theodulphi Aurelianensis lib. II, carm. 14, in obitu Damasi inscriptum, ac postremo Sarazanius edidit: quod tamen an revera tumulo incisum fuerit, nunc incerta [Col. 0262A] res est, amisso scilicet, disjectoque superiori lapide sarcophagi, in quo eum pontificem depositum fuisse conjiciunt viri illi clarissimi. Vaticanae Ecclesiae codex, cupientem dissolvi, febri correptum, sumpto corpore et sanguine Domini, elevatisque in coelum oculis ac manibus orantem obiisse illum refert, quae forte est causa, cur eum febricitantes patronum aliquando elegerint [(a) 1Kb] . Hujus sanctissimi, ac sapientissimi pontificis in tuenda catholica fide constantiam, in moribus integritatem erga pauperes oppressosque episcopos misericordiam, atque humanitatem, christianam humilitatem, doctrinam, sacrorum aedificiorum curam, aliasque praeclaras virtutes, allata per Sarazanium ac P. Coustantium Graecorum ac Latinorum Patrum testimonia, ac ejus praeterea quae supersunt [Col. 0262B] scripta, ita commendant, ut frustra sint omnes antiquorum, ac recentium haereticorum adversus illum calumniae.



 I.---Damasi scripta referuntur. Cur Marius Mercator Bonosum ab eo Pontifice praedamnatum dixerit; an Bonosiaci Photiniani fuerint, an ejus tantum haeresis suspecti habiti sint?

Hieronymus inter scriptores ecclesiasticos Damaso locum dedit, ejusque elegans in versibus componendis ingenium, multaque in eo genere opuscula laudat [(b) 1Kb] . Alio loco memorat quae de Virginitate, metro prosaque composuerat, Eustochiumque monet ut ea legat non secus ac Tertulliani, Cypriani et Ambrosii scripta [(c) 1Kb] . Haec opuscula Baronius Ireni sorori ab eodem inscripta fuisse putat, quod tum praeterea [Col. 0262C] acta ejusdem virginis a Bollando producta, tametsi haud magni ponderis sint, confirmant [(d) 1Kb] . Eginhartus, cujus alio loco testimonium attuli, acta SS. Petri et Marcellini ab eo pontifice ad nos transmissa asserit; sed quae nunc apud Surium, et Bollandianos ad diem 2 Junii referuntur, alium auctorem habent. Quia vero in actis ipsis legimus Dorotheum, a quo SS. martyres percussi fuerant, poenitentia peracta ad baptismum admissum sub Julio, qui Pontificatum iniit anno 337; videri posset, Damasum pubertatem egressum ac plus minus triginta annorum fuisse, eum ea scripsit, secus ac ipse de se et Eginhartus ait [(e) 1Kb] ; at cum fieri facile possit, ut Dorotheus ille, seu coacte, seu sponte per plures annos inter cathecumenos manserit, sua proinde tum actis, quae Tillemontius [Col. 0262D] et Bailietus frustra sollicitant, ac cl. Mazochius egregiis notis illustrat [(f) 1Kb] , tum Damasi dictis fides constat. Oldoinus huic praeterea pontifici adscribit de Fide contra haereticos librum unum, ac de Trinitate libellum unum, quem ms. Verderius, et Possevinus Constantinopoli vidisse aiunt. At eum de Fide contra haereticos librum, illum ipsum fuisse puto quem Trithemius etiam indicat, alteram scilicet ad Paulinum epistolam, de qua a me actum est cap. 15. Libellus vero de Trinitate, aliud fortassis non est quam symbolum Damasi nomine saepe inscriptum, de quo mox dicam. [Col. 0263A] Ex iis tamen, quae supersunt fragmentis, liquido constat, huic egregio pontifici, nec ingenii, nec judicii, nec doctrinae praesidium defuisse, neque immerito cum Ambrosio et Cypriano, a Theodoreto ejusdem doctrinae gratia comparari [(a) 1Kb] .

Caeterum, quamquam ille gravissimis Ecclesiae universae expediendis negotiis occupatus haud multa, et praeter necessitatem scripserit, in causa tamen fuit, et plura Hieronymi opuscula, quibus forte caruissemus, a nobis possideantur, ut sunt tractatus de Seraphim, binae Origenis homiliae in Cantica Canticorum, liber Didymi de Spiritu sancto, ac de perpetua B. M. virginitate contra Helvidium, quem ab eo pontifice lectum antea probatumque Hieronymus ipse innuit in litteris ad Pammachium [(b) 1Kb] . Helvidius ipse [Col. 0263B] tunc praeterea ab eo pontifice videtur ejectus ab Ecclesia fuisse, siquidem Marius Mercator Bonosum a Damaso praedamnatum scripsit, in Helvidio scilicet, ut ego conjicio: enim vero Bonosum ob eam quam Helvidius professus fuerat, haeresim a Siricio reprehensum constat epistola ad Anisium Thessalonicensem, quam Ambrosio pridem inscriptam, Holstenius huic pontifici restituit [(c) 1Kb] . Me non latet, Mercatorem ipsum scribere, Bonosum, Ebionis, Pauli Samosateni, ac Photini exsecratum dogma secutum esse; Gelasium praeterea, ac Arelatensis II concilii Patres, Bonosiacos eodem cum Photinianis ac Paulinavistis errore abreptos asserere. At hoc factum, quia cum ii perpetuam B. M. virginitatem cum Helvidio negarent, merito in suspicionem venerant, de non servata in [Col. 0263C] ipso etiam partu integritate ipsius Deiparae, eoque ex capite cum Photino et Ario facere videbantur, ac Deum puri hominis loco habere, ex quadam dumtaxat nefarii dogmatis consecutione. Hoc innuit Siricius ipse cum eos, ait, qui hoc adstruunt, aliud nihil adstruere, quam Judaeorum perfidiam; atque haec praeterea est ratio, cur Ambrosius, cum perpetua B. M. integritate adversus Bonosum ipsum, Filii quoque divinitatem defendendam suscepit [(d) 1Kb] , optimo scilicet, sapientique consilio advertens, quam haec duo inter se arcte conjuncta, ac colligata sint; atque hinc praeterea factum, ut Arelatensis II synodus, quae Photinianos et Bonosiacos ex eodem errore venientes dixerat, illos ad Ecclesiam redeuntes baptizari, hos vero veluti jure suspectos, si interrogati fidem nostram [Col. 0263D] ex toto corde confessi fuerint, cum chrismate, et manuum impositione, Can. 17 et 18, recipiendos statuerit; sed iterum ad rem.

Ut Damaso hos Hieronymi tractatus; ita Hieronymo debemus binas Damasi epistolas, quas ille inter suas servavit integras, atque ejus praeterea, quae est de Filio luxurioso et frugi, partem. Quae integrae supersunt suo loco recensui. Postremae vero, quae periit, eam quam Hieronymus retinuit, ut Damasi propriam, hoc loco partem affero [(e) 1Kb] . Ais quis est iste in Evangelio pater, qui duobus filiis substantiam [Col. 0264A] dividit? Qui duo sint filii, qui major, sive minor? Quomodo minor acceptam substantiam cum meretricibus dissipat? Fame facta a principe regionis praeponitur porcis, siliquas comedit, ad patrem redit, accipit anulum et stolam, et immolatur ei vitulus saginatus? Quis sit major frater, et quomodo de agro veniens susceptioni fratris invideat? Et caetera quae in Evangelio planius explicantur. Addis insuper, Scio multos in hac lectione diversa dixisse, et fratrem majorem Judaeum, minorem existimasse Gentilium populum; sed quaero, quomodo Judaico populo possit aptari: Ecce tot annis servivi tibi, et numquam mandatum tuum praeterii, et numquam dedisti mihi haedum, ut cum amicis meis epularer; et illud, Fili, tu mecum semper es, et omnia mea tua sunt: si autem, ut ais, de justo et peccatore [Col. 0264B] voluerimus esse parabolam, justo non poterit convenire, ut de salute alterius et maxime fratris contristetur. Quid vero ad haec proposita dubia Hieronymus responderit, ex eadem epistola cupido lectori constare poterit. Aliae circumferuntur Damasi ejusdem ad Hieronymum, et Hieronymi ad Damasum epistolae; sed quin utrique falso adscriptae sint vix est qui dubitet. Ejusdem etiam generis sunt, quas hujus pontificis nomine ad Stephanum archiepiscopum et concilia Aphricae, ad Prosperum Numidiae primae sedis episcopum, ad episcopos Italiae, et Aurelio episcopo, Sarazanius edidit numero 8, 9, 11 et 12. Hinc Petrus Coustantius merito eas omnes rejicit a numero epistolarum Damasi a se editarum, cujus ego aliorumque judicium secutus, illas dumtaxat, quae certae prorsus, [Col. 0264C] et minime dubiae fidei sunt, retinui.

At fructum praecipuum, quem hujus pontificis in sacras litteras studium ab Hieronymo obtinuit, ego facile collocaverim in novi Testamenti ad Graecos codices, et Psalterii juxta LXX castigatione. Quid in novi Testamenti emendatione praestiterit Hieronymus, explicat ipse in praefatione ad eumdem Damasum, ex qua praeterea colligimus, quae fuerit, et quanta consilii ab eodem capti necessitas et utilitas. Psalterium vero, cujus ipse S. Pater meminit in epistola ad Paulam, et Eustochium, illud ipsum esse creditur, quo una dumtaxat Vaticana basilica nunc utitur, Romanum deinde appellatum, quod ab initio esset Romani cleri proprium, eique a Damaso traditum: hinc idem Hieronymus adversus Rufinum ait, [Col. 0264D] Psalterium quoque certe emendatissimum juxta LXX interpretes nostro labore, Roma suscepit, Damasi nempe jussu, quem praeterea hac accepta occasione divinam, ut Anastasius ait, ordinasse psalmodiam, putant viri docti, recto scilicet psallendi per Urbis ecclesias ordine constituto. Huic deinde illud successit, quod S. Pater Bethlhemi positus ex Hebraeis fontibus vertit, ac ubique praeterquam in Vaticana eadem basilica postremo obtinuit; qua tamen de re, ne quid ego amplius addam, fecit labore suo vir cl. abbas Antonius Martinettus ejusdem basilicae presbyter [Col. 0265A] beneficiatus, singulari eruditaque dissertatione de Romano Psalterio inscripta, quam te, si lubeat, consuluisse non pigebit.

Sed haec, quae ego attigi, juvat nunc in gestis ejusdem Damasi ex archivio Vaticanae ipsius ecclesiae uberius expressa referre: Sciens virum (sanctum Hieronymum) in omnium diversitate linguarum sufficienter instructum, coepit eum ad explanationem divinarum Scripturarum impellere, et quaestionibus difficillimis pulsare. At ille libenter obediens, multa posteris profutura ejus nomini dedicavit, quorum quaedam inter ejus epistolas continentur, ut sunt solutiones quarumdam quaestionum libri Genesis, homiliae in Canticum canticorum, de Hosanna liber unus, de morte Oziae, de Seraphim et Calculo liber unus, et de Prodigo filio liber unus. Seriem quoque quatuor Evangeliorum, diversorum [Col. 0265B] arbitrio confusam ad rectam lineam ejus jussione reduxit, sed et psalterium juxta LXX interpretes de Graeco transtulit in Latinum, cujus postea meram veritatem non ex aliarum linguarum rivis turbidis, sed ex ipsa fontis Hebraici puritate transfudit. Quae quidem translatio, licet in ecclesiis non cantetur, usu pristino praevalente, ad evitandam tamen Hebraeorum illusionem multum prodest. Epistolarum autem ejus ad eumdem incertus est numerus, nec scientiae nostrae prae multitudine subjacet: quod utique volens innuere vir ille doctissimus, in quodam loco sic ait: B. M. Damasus meus sermo erat, et in Apologetico ad Pammachium, quam sapiens fuerit beatus Damasus, quam pudicus sic commemorat: dum adviveret S. M. Damasus, librum contra Helvidium de B. Mariae virginitate [Col. 0265C] perpetua scripsimus, in quo necesse nobis fuit ad virginitatis beatitudinem praeferendam, multa de molestiis dicere nuptiarum: num vir egregius, et eruditus in Scripturis, virgo virginis Ecclesiae doctor aliquid in illo sermone reprehendit? Sed et beatus Damasus plures luculento stylo scripsit epistolas, quarum quaedam inter epistolas Hieronymi continentur. Scripsit et passionem SS. Marcellini, et Petri, quam sibi eorumdem spiculatorem in sua adolescentia asserit tradidisse. Librum quoque de laude Virginitatis versu prosaque composuit, sed et summam quorumdam voluminum, tam Novi Testamenti, quam Veteris, hexametris versibus composuit.

Sarazanius operibus a se editis addidit acta Damasi, seu potius lectionaria, quae ex Vallicellianae [Col. 0265D] et Vaticanae Ecclesiae archivio Baronius saepe memorat; at ex iis, si pauca excipias, quae suo loco ego minime neglexi, vix colligas unde diuturni hujus pontificatus atque eorum temporum historiam illustrare possis; atque hinc conjicio acta ista aetatis esse a Damaso longissime remotae, atque ob eam causam censui illa omitti sine dispendio posse. Hoc tamen dumtaxat te monitum volui, Vitae Damasi, quam Sarazanius primo loco impressam dedit, initium deesse, quod ego ex antiquo Vaticano cod. olim S. Mariae Rotundae, ut Holstenius annotat, [Col. 0266A] exscriptum, in Barberinam BB. illatum, tibi sistendum hoc loco censui, ut dijudices quanta ejus etiam auctoritas esse posse videatur.



VITA ET ACTUS B. DAMASI PAPAE.

Imperante Constantio filio Magni Constantini, Liberius urbis Romae praesidebat episcopus, qui mira quidem sapientia et virtutibus tempore quodam enituit, ita quidem ut Constantinum Christiani nominis inimicum publice redargueret, asserens eum post Christianae professionis susceptionem, famulis omnipotentis Dei emolumenta non incommoda conferre debere: unde iratus Constantinus eum quasi in exsilium deportari praecepit extra civitatem, et habitavit extra milliario tertio in coemeterio, quod dicitur Noellae via Salaria. Sed humani generis inimicus sensum Liberii commutavit, adeo [Col. 0266B] ut haeresi Constantii consentiret: fuerat namque Constantius rebaptizatus ab Eusebio Nicomediensi in Aquilone, villa in Arianorum dogmate, sed, Domino Ecclesiae providente pacem, in Nicomedia mortuus est, et cessavit persecutio. Regnante autem Valentiniano, etc.

Praeter haec duplex circumfertur Damasi nomine inscriptum Symbolum, particulam Filioque exprimens. Alterum illud est, quod Hieronymo etiam attribuunt mss. aliquot codices. Alterum vero in Florentini concilii disputationibus coll. 23 et a Gennadio prolatum est [(a) 1Kb] . Primum tum Hieronymo, tum Damaso abjudicant critici ob eam potissimum rationem, quod additio ejus particulae recentioris aetatis est; quae tamen ratio haud decretoria profecto est, quia cum ea fuerit eorum etiam temporum fides, ut [Col. 0266C] ex Hieronymi ipsius, Ambrosii, Hilarii, aliorumque Patrum scriptis liquet, nihil prohibet, judice Allatio [(b) 1Kb] , quin Damasus in privata suae fidei ecthesi ea formula uti potuerit, quae praeterea ejus aetatem sapit, et a scriptoribus octavi saeculi laudata est. Alterum quod in concilii Florentini disputationibus laudatum dixi, majorique in pretio videtur haberi a Lequienio, veluti ex antiquissimo exemplari productum [(c) 1Kb] , aliud nihil est, quam pars libelli, qui inter Augustini opera legitur, in Toletani concilii calce cap. 40, quamquam codex hic particula illa, Filioque, careat. Mihi vero in tanta codicum atque opinionum varietate, cum etiam illud mecum reputarem parum inde laudis aut accessurum, aut Damaso decessurum, praeterquam quod nullae in utramque partem [Col. 0266D] satis validae rationes, sed leves tantum conjecturae afferri possint, nihil statuere visum est. Nihil etiam attinet de Pontificali verba facere, quem Damaso, cujus falso fert nomen, eruditi omnes abjudicant: quod vero ad Bucherianum catalogum spectat, qui in Liberio nondum e vivis sublato desinere videtur, quamquam nulla est causa cur ab eodem Damaso tunc diacono scriptus esse non possit, ut nonnulli censent, ita etiam nulla est certa ratio cur hoc ab eo factum dicamus: quamobrem ad alia ejusdem scripta progredior.



 II.---Multa Damasus scripsit, quae periisse constat; ex iis quae supersunt, epigrammata aliquot illustrantur; alia pauca Damaso eidem vindicantur, alia appendicis loco referuntur.
[Col. 0267A]

Carminum quae Damasus composuit, ut de iis etiam pauca dicam, major pars amissa periit, siquidem ea desunt quae de Virginitate scripsit, et in Vetus et Novum Testamentum. Praeterea neque omnia habemus, quibus ornavit memorias martyrum, ut ex hoc Vigilii papae testimonio constat.

DE SS. MARTYRIBUS VITALI, MARTIALI ET ALEXANDRO.

Dum peritura Gethae posuissent castra sub Urbem,
   Moverunt sanctis bella nefanda prius.
Totaque sacrilego verterunt corde sepulcra,
   Martyribus quondam rite sacrata piis.
Quos monstrante Deo Damasus sibi papa probatos,
   [Col. 0267B] Affixo monuit carmine jure coli.
Sed periit titulus, confracto marmore, sanctus,
   Nec tamen his iterum posse latere fuit.
Diruta Vigilius nam posthaec papa gemiscens,
   Hostibus expulsis, omne novavit opus.

Quin igitur ob eamdem causam atque eodem naufragio alia multa lapidibus incisa perierint, ego minime dubito, atque illud prae caeteris, quod inscripsisse debuit Alexandri episcopi et fortissimi martyris sepulcro, siquidem illum vigesimo milliario a via Claudia ad Urbem ab eodem pontifice translatum: ac in nova Crypta reconditum memorat Adonis Martyrologium ad diem 26 novembris: immo vero ea ipsa, quae superfuerunt, ac nunc possidemus variis temporibus, ac locis detecta, atque hinc inde paulatim collecta fuisse constat. Nam quae [Col. 0267C] priora lucem viderunt, inter christianos poetas ab Aldo editos Venetiis 1502, in-4o, ac rursus per Georgium Fabricium Basileae 1562, paucissima sunt. Tum deinde paulo auctiora prodierunt in veterum poetarum corpore Genevae 1611, 2 vol. in-4o; et Londini 1713, in-fol. At omnium diligentiam superavit Martius Milesius Sarazanius Romae 1638, qua ego editione utor. Hic enim tum ea retinuit quae publicam lucem jam conspexerant, tum plura alia addidit quae numerum quadragenarium complent; nam quae in anteactis editionibus legebantur, haec sunt dumtaxat: 1o de Paulo apostolo, 2o de Agnete 3o de eadem, 4o de Andrea apostolo, 5o de Agatha, 6o de Felice, 7o de Nomine Jesu, 8o de eodem, 9o de Christo, 10o de Ascensione Christi, [Col. 0267D] 11o de cognomentis Salvatoris; quamquam Sarazanius, qui haec ex Baronio et ex Palatinis membranis a Grutero editis fere omnia accepit, alia duo iis adjicere potuisset, quae cum Damasum, nisi ego fallor, auctorem habeant, collegi ego, ne diutius a caeteris divulsa, ac sine patre essent.

In his autem recensendis ordinem ab eodem Sarazanio servatum paululum immutavi. Nam, quod ille non tanti esse putavit, ut faceret, ego primum iis, qui in laudem Davidis sunt, versibus locum dedi, quod profecto hexametrum carmen unum forte ex iis superest, quae Damasus in Vetus [Col. 0268A] Testamentum composuit: tum ea locavi quae de Deo sunt, de SS. Apostolis deinde, ac Romanis pontificibus. Transeo deinde ad martyres, ac primo loco Laurentium recenseo, velut illum quem Damasus praecipue coluit, ac caeteros deinde; postremo vero illas, quae supersunt, inscriptiones colloco: sed prius de iis lectorem nonnulla monitum volo, quae tum carminibus ipsis, tum ecclesiasticae historiae lucem aliquam affundere posse existimavi ne prolixior in notis deinceps sim.

I. Carmen itaque de Christo Servatore, inter opera cl. Claudiani etiam impressum legitur, quem propterea Christianum fuisse Barthius opinatus est: at quoniam Vossius et Colomesius ad Giraldum, Damasi nomen in quibusdam mss. praeferre asserit, [Col. 0268B] ac Damaso praeterea attribuit del Rio in calce conjecturarum ad Claudianum [(a) 1Kb] , ego etiam quidquid Sarazanius dubitet, Damaso asserui: nam quin Claudianus alter, Mamercus scilicet, ejusdem auctor videri possit, faciunt postremi hi versiculi:

. . . . . Mox aethereas evectus in auras,
Purgata reparans laetum te luce, Parentem
Augustum foveas festis ut saepe diebus
Annua sinceri celebret jejunia sacri.

Si enim rationem temporum tecum ineas, vix statuas, cuinam ex imperatoribus, qui cum Mamercus scriberet ac floreret rerum potiti sunt, aptari illi commode possint. Hinc vero colligas, quam vetus mos ille fuerit, cujus in Marculphi formulis mentio est, ut episcopi in solemnioribus anni celebritatibus missis ad reges litteris fausta omnia apprecarentur.

[Col. 0268C] II. Quae de Apostolis agunt, tria sunt. Primum, quod de S. Paulo inscribitur, atque illud, ex iis forte unum, quae ad Novum Testamentum pertinent, ven. card. Thomasius in Hymnario, cani solitum fuisse notat in ejusdem apostoli conversione, postremis duobus omissis versiculis. Alterum, quod de S. Andrea est, an Damasum auctorem habeat Sarazanius ambigit, nulla, ut mihi videtur, de causa, siquidem in omnibus ejus operum editionibus legitur; atque illud etiam cani alicubi consuevisse colligimus ex veteri Mozarabica liturgia, quam Josephus Blanchinus vir clarissimus edidit, addita dumtaxat ad usum chori doxologia.

III. Postremum, quod ad Apostolos attinet, Catacumbis ad S. Sebastianum, ubi sacra Petri et Pauli [Col. 0268D] corpora jacuerunt, inscriptum legebatur, atque hoc illustre Damasi testimonium, si caetera deessent, eos revincit manifesto, quibus ea de re incertus adhuc animus esse posset. Caeterum quo tempore eadem sacra pignora ad Catacumbas allata, ac iterum inde accepta, antiquae primaeque sedi restituta fuerint, obscura et perplexa res est. Consule, si placet, praesules eruditissimos Blanchinum et Vignolium in notis ad Cornelium, cui Anastasius hanc laudem attribuit ac Romam subterraneam viri clar. Bottarii alterius ex Vaticanae bibliothecae custodibus [(b) 1Kb] ; si vero causam quaeris, cur tamdiu [Col. 0269A] in Catacumbis fuerint, Gregorius Magnus hanc attulit: De corporibus vero BB. AA. quid ego dicturus sum, dum constat quia, eo tempore quo passi sunt, ex Oriente Fideles venerunt, qui eorum corpora sicut civium suorum repeterent, quae ducta usque ad secundum ab urbe milliarium in loco, qui dicitur ad Catacumbas, collocata sunt: dum exinde levare omnis eorum multitudo conveniens niteretur, ita eos vis tonitrui atque fulguris nimio metu terruit atque dispersit, ut alia denuo nullatenus attentare praesumerent [(a) 1Kb] . Addit sacra haec pignora a Romanis deinde levata, ac prioribus in locis recondita, sed nec tempus exprimit, nec quo auctore id factum. Hoc ipsum itaque, quod Gregorius aperte explicat, Damasus haud obscure indicat, cum ait:

[Col. 0269B] Discipulos Oriens misit, quod sponte fatemur,
Roma suos potius meruit defendere cives.

Me non latet, narrationem hanc prostare etiam in Actis Petri, a Florentino Marcelli cujusdam nomine, ac deinde a Fabricio inter apocrypha Novi Testamenti scripta editis, in quibus praeterea adjicitur sacra corpora novemdecim mensium spatio in Catacumbis jacuisse, quod Gregorius Magnus siluit. Sed ego ob eam impostoris audaciam non inducar, ut apertum hoc et antiquissimum ea de re Damasi testimonium inter incertas traditiones, sive ut Pearsono placuit, inter fabellas rejiciam. Primo enim existimo, quae pseudo-Marcellus de sacris AA. corporibus sub Actorum finem narrat, pannum esse recentius iis assutum: siquidem pseudo-Abdias, falsarius [Col. 0269C] alter, quamquam Petrum a Marcello discipulo e cruce depositum, ac in Vaticano sepultum scribat, hac tamen de re ne verbum quidem habet: suspicor autem additamentum hoc sumptum ex historia, quam Carolo Magno regnante in Gallicanis ecclesiis Mabillonius lectam probat [(b) 1Kb] , atque actis illis deinde insertam; atque hoc, ut ego jure suspicer, facit idem utrobique expressum spatium temporis, quo AA. corpora in Catacumbis jacuisse dicuntur, novemdecim scilicet mensium: deinde pseudo-Marcellum illum, aut Damaso, aut Gregorio Magno nemo antiquiorem dixerit, ut viri illi gravissimi sua ex impuro hoc fonte hausisse videri possint: quin potius in eo figmento tantam prodit impostor ille Romanarum rerum inscitiam, tantam praeterea styli crassitiem, ut [Col. 0269D] nedum Damasi aliorumque ejus saeculi Patrum aetatem aequare, sed ne sequiora quidem tempora excedere videatur; unde fit, ut ille ex probatis potius, confirmatisque traditionibus veri aliquid acceperit, quo suas incrustaret fabulas. Sed de his satis. Ejusdem Praetextati coemeterii vestibulo inscriptum fuerat carmen aliud de Sepulcro suo dictum, quod huic propterea conjunximus: quos autem eo carmine praeter Sixtum ejusque socios Damasus exprimat, incertum est. Cinsildensis monachus a Mabillonio editus, ubi Sixtum, ibi Fabianum, Anterum et Miltiadem [Col. 0270A] collocat: Malmesburiensis, Stephanum, Zephyrinum, Eusebium, Eutychianum, Dionysium. Pontianum, ac Lucium addit, quorum alii martyrio coronati fuerant, alii in pace obierant, ac proceres et sacerdotes summi fuerant, atque ideo prae caeteris indicati eo loco videri possunt.

IV. Quae ad Romanos pontifices carmina attinent, quatuor sunt, iisque Stephanus, Marcellus, Eusebius et Marcus laudantur. Quae de Marcello et Marco agunt, Baronius ac Sarazanius jam produxerant: quamobrem alia duo nunc primum sub ejusdem Damasi nomine, atque inter ejus scripta prodeunt. Certe epigramma primum, quin illum pontificem auctorem habeat, vix me dubitare sinit tum stylus, tum prior ille versiculus, qui Damaso saepe placuit, [Col. 0270B] atque aliis in locis legitur. Eo vero Stephanum papam ac martyrem designari facile deprehendet, qui cum Actis conferat a Baronio productis [(c) 1Kb] . Hic siquidem cum christianos in coemeterio Callixti congregatos ad martyrium fortiter tolerandum cohortaretur, a militibus eo immissis in sua sede decollatus est, atque eodem loco sepultus a suis, illaesis tunc dimissis, atque orbitatem dolentibus, ex quo conjici potest, Stephanum sub Valeriano passum, qui in episcopos, presbyteros et diaconos potissimum, gladio incontinenter animadverti jusserat [(d) 1Kb] . Eam itaque sedem sanguine respersam, eodem in coemeterio diu servatam, ineunte hoc saeculo ab Innocentio XII, Cosimo III, magno Etruriae duci dono datam, ac Pisas translatam, collocatamque in ecclesia clarissimi [Col. 0270C] Equitum Ordinis sub ejus papae et martyris nomine, describit Damasus cum ait:

Hic positus rector coelestia jussa docebam.
Siquidem, ut Augustinus ait, sedens Dominus docet quod pertinet ad magisterii dignitatem [(e) 1Kb] : atque hinc colligas Actorum illorum fidem, quod saltem ad genus martyrii attinet, a criticis intemperantioribus temere ac frustra sollicitatam. In eodem Palatino codice legitur epigramma de Nemesio martyre, de quo in eisdem Actis sermo. An vero Damasum auctorem habeat, ego non assero: illud tamen iterum affero, tum ut eorum Actorum fides magis constet, tum praeterea, ut videas, quantam in iis describendis epigrammatis incuriam collector attulerit:

Martyris hic Nemesi sedes per saecula floret,
   [Col. 0270D] Serior ornatu, nobilior merito.
Incultamque pridem dubitatio longa reliquit,
   Sed tenuit virtus, asseruitque fidem.
Effera quem rabies neglecto jure sepulcri,
   Sanctorum tumulos, praeda furentis erat.
Postremi enim hi duo versiculi leguntur etiam in eo carmine quo Chrysanthus et Daria laudantur.

V. Ex Marcelli papae et martyris inscriptione discimus, coeptam sub Cornelio de lapsis recipiendis controversiam, licet confectam tunc et definitam ob eorum, qui deinde ceciderant, proterviam iterum excitatam sub eo pontifice; atque ex sequenti carmine, [Col. 0271A] ad Eusebii etiam successoris aetatem protractam atque ampliatam; siquidem uterque a tyranno in exsilium pulsus est, ob apostolicam in servanda Ecclesiae disciplina constantiam. Intelligimus etiam, cur idem Marcellus Titulos 25 in urbe propter baptismum, et poenitentiam multorum constituisse dicatur ab Anastasio, et cur praeterea tentus et coarclatus fuerit, eo quod ordinaret Ecclesiam: enim vero haec omnia collapsam praecedentium persecutionum causa poenitentiae disciplinam ab eo restitutam demonstrant. Cur vero Damasus eodem carmine martyrium sileat, atque unum Marcelli exsilium referat, hanc ego causam fuisse puto, quia scilicet Donatistae, quorum haud exiguus Romae erat numerus, pontifici huic per summum scelus dicam traditoris impegerant, [Col. 0271B] quorum Damasus calumniam ut palam faceret, excelsum ejus adversus lapsorum audaciam animum, ac toleratum eorum vitio magna fortitudine exsilium commemorat et laudat.

VI. Venio nunc ad Eusebianam sepulcralem epigraphen, quam ex antiquis inscriptionibus Baronius produxit, et ad Eusebium presbyterum retulit [(a) 1Kb] . At cum ea, quae ad hunc Eusebium presbyterum attinet, omnia prorsus incerta sint, ac magnis tenebris obruta [(b) 1Kb] , ego virorum gravissimorum Tillemontii, Coustantii ac P. Orsi apostolici palatii magistri nunc meritissimi, cum quo me sentire gavisus sum, judicium secutus, carmen hoc tum Damaso attribuo, tum Eusebium papam in eo laudari censeo. Id vero jure factum dijudicabit, ni fallor, qui carmen [Col. 0271C] ipsum, cum eo quod de Marcello est, conferat, videritque utrumque ita sibi simile, ut iisdem sententiis ac pene verbis constet. Nec a mea me sententia deterret, quod Eusebius papa in Callixti coemeterio sepultus dicitur in indiculo Bucheriano, ille vero, de quo in hoc carmine agitur, in Sicilia defunctus sit: potuit enim Eusebius pontifex ex Sicilia, ubi decesserat, ad Urbem transferri, ut factum de Pontiano ex Sardinia legimus. Quin vero si quis hoc pro certo habebat, a vero vix ipse aberraverit: Bucherianus enim alter Romanorum pontificum Catalogus, Eusebii mortem consignat ad diem 17 Augusti; aliam vero causam expone, si vales, cur ejus depositio dilata fuerit ad diem 26 Septembris. Hinc patet pontificem illum in vetustissimis aliquot martyrologiis a Florentinio indicatis [Col. 0271D] [(c) 1Kb] inter martyres jure meritoque annumeratum, ac certum hujusce rei argumentum Damaso potissimum acceptum, ferri oportere. Si aliquod exstaret de Heraclio illo, qui lapsos dolere vetuit, in ecclesiasticae historiae monumentis vestigium, aut si judicis, sub quo Eusebius pulsus est, nomen exprimeretur, in majori forte luce res collocari posset. Heraclium Rufinum, sive sit ille Statius, sive Aradius, [Col. 0272A] Urbanam praefecturam administrasse legimus sub Maxentio anno 310-311 [(d) 1Kb] , ac nihil obstat, quominus ille sit, cujus in eo carmine mentio est, quive innocentis et integerrimi pontificis poena et exsilio gliscentem in Urbe furorem ac gravissimam seditionem compesci posse existimaverit. Quidquid autem sit, ad haec potissimum adverti velim, primo magnas a lapsorum contumacia excitatas tunc temporis in Ecclesia turbas, quod etiam liquet ex Arelatensis concilii can. 3, quo repressi sunt. Secundo Eusebium illum a Damaso rectorem dici, quo verbo Romanos pontifices designare ille solet. Tertio denique, quod hic rector, ob eam ipsam, ob quam Marcellus causam, pulsus est, ac quod ejus exemplo, laeto animo exsilium pertulit. Cedo itaque Eusebium [Col. 0272B] alterum, cui haec omnia aptari possint, praeter eum, qui cum summus pontifex, ac Marcelli ejusdem successor fuerit, recens sibi propositum exemplum habuit, quod sequeretur.

VII. Marci sepulcro inscriptum carmen obscurum facit, ut ego puto, transcriptoris indiligentia, his potissimum versiculis:

Te custos, Christi perfectus amicus,
Et Damasus, tumulum cum reddit honorem.
qui aut nullam, aut satis perplexam sententiam reddunt: primo igitur loco moneo legendum tumuli, aut tituli. Sic apud Gruterum tituli honorem usurpatum videas [(e) 1Kb] deinde, si nullus in transcribendo error irrepsit post hoc Te, subaudi in Pace: formulam enim hanc Te in pace, Te cum pace, solemnem esse, [Col. 0272C] ac Christianorum tumulis saepe inscriptam legas apud Boldettum, Marangonum, et P. Lupum [(f) 1Kb] ; Fabrettus praeterea has etiam ad Gentilium lapides incisas memorat extremas litteras ET TV., lector scilicet, aut viator, qui me prius valere jusseras, vale [(g) 1Kb] . Custodis autem voce, si proprium nomen haud sit, illum intelligere poteris, cui vel Martyrum, qui in eo coemeterio sepulti fuerant, vel basilicae in eodem loco a Marco conditae custodiendae cura commissa fuerat, et qui forte ejus pontificis ornando sepulcro cum Damaso allaboraverat: utrumque enim titulum inter ecclesiastica officia saepe memoratum videas, etiam apud Graecos, quibus erat, qui apud nos custos et is plerumque presbyter. Cum vero audis Marcum orasse, populus quod disceret omnis, vides illum tum [Col. 0272D] suas habuisse ad populum conciones et cathecheses, tum vero Sozomenum, Graecum hominem, et longe ab Urbe remotum, ejus ecclesiae ignorasse morem, cum scribere visus est, Romae nec episcopum, nec quemquam alium in Ecclesia docere populum [(h) 1Kb] ; neque enim ego aliquem esse puto, qui statas hoc loco, consuetasque liturgiae preces, ac formulas intelligi oportere existimet.

[Col. 0273A] VIII. Carmen de Felice Ruinartus dubitat, an Nolanum exprimat, an alium anonymum, quem presbyterum Romae ortum, ac post varios toleratos pro fide cruciatus, exsulem factum, Nolae in pace sepultum aiunt, ejus alterius Felicis fratrem, qui cum Adaucto sub Diocletiano martyr occubuit, sequenti ab hoc carmine laudatus [(a) 1Kb] , cujus basilica non in Pincis fuerat, ut cl. Mazocchio visum, sed via Ostiensi e conspectu fere S. Pauli, atque in coemeterio Commodillae, quod a clar. Boldetto non multis ab hinc annis repertum et demonstratum est. Damasus profecto, Felicem, quem hoc loco laudat, longe ab Urbe positum indicare videtur, cum ait:

Nec quemquam pateris repedare viantem.
Quamobrem cum populi non ab Urbe tantum, sed a [Col. 0273B] toto pene terrarum orbe ad Nolanum religionis causa confluerent [(b) 1Kb] , vix alium ab illo, hoc carmine designatum dixeris, cui propterea Baronius, Bollandiani, Muratorius, aliique eruditi viri dicatum illud censent. Hinc ego factum puto, ut cum celebris esset ejus diei Romae solemnitas, basilica illi aedificata fuerit non diu post Damasi obitum, quae deinde, ut ab aliis basilicis Felicis nomine insignitis (plures enim Felices in Urbe fuerant) distingueretur, in Pincis dicta est, a proximis Pincianae familiae domibus: quae vox cum ab eo tempore ad Nolanos Urbi proximos transiisset, ab iis etiam Romanorum more Felix in Pincis dici coeptus: siquidem nulla vel apud Paulinum, vel coaevos scriptores ejus loci mentio Nolae est. Nuperus Nolanae ecclesiasticae historiae [Col. 0273C] scriptor alioquin eruditus, hoc carmen Maximo Nolano episcopo a Damaso dicatum statuit, una tantum cujusdam ms. Breviarii auctoritate permotus. Caeterum hoc Breviarium in eo fragmento, quod Bollandiani ad diem 7 Februarii recitant, tum fabulas admixtas habet, tum sequiorem ac recentiorem aetatem sapit, quae sunt in causa, cur Bollandiani ipsi non in pretio multo illud habere videantur. At quod efficit, ut fide careat, illud est, quod primum versum immutatum refert, ac quo loco Felix scribi debuerat, Magne legendum proposuit hoc modo:

Corpore, mente, animo, pariter quoque nomine Magne.
Neque enim puto esse, qui sibi libenter persuaderi patiantur, Magni pro Maximi, appellationem a Damaso [Col. 0273D] usurpatam, quasi vero Magni et Maximi unum esset, idemque nomen. Certe apud S. Paulinum Maximi episcopi frequentissima mentio est, Magni nulla. An vero versiculus ille parietibus Nolanae ecclesiae olim inscriptus Magne habuerit, an Felix, nullus nunc idoneus testis docere nos potest, cum amplius non appareat. Hac tamen de re dubitare nobis licet, siquidem Ferrarius Nolanae ecclesiae canonicus tum eos versus recitat, ut apud Baronium impressi sunt, tum eos ad Felicem refert [(c) 1Kb] ; quod si tandem res ita se habuit, ac loco Felicis Ecclesiae [Col. 0274A] muris Magni nomen inscriptum aliquando fuit, tunc versus immutatos fuisse crediderim, cum saxo insculperentur, siquidem alter hic versiculus:

Hostibus extinctis, fuerant qui false locuti,
quem nec Bollandus, nec Sarazanius, nec caeterae editiones habent, atque ea proinde occasione caeteris additus est, aliqua tunc usos licentia quadratarios probat. Neque enim ex Damasi adversariis aliquem morte mulctatum fuisse scimus, ac nemo facile animum inducet, ut credat, mitissimi animi pontificem, quem adversariis ipsis quamquam superatis Hieronymus non nocuisse asserit, vota beato Felici persolvisse, quod hostes sui extincti ac morte sublati fuerant. Fama vero est, ut alio loco dixi, [Col. 0274B] voti hujus persolvendi causa Nolam sese Damasum contulisse; quam ego incertis, ut saepe fit, conjecturis non impetam. Illud profecto constat tumulum Felicis Nolani, aram veritatis dictum, ejusque reliquias veritatis vindices [(d) 1Kb] ; quam ob causam ille, qui Ursicini, Isaaci Judaei, aliorumque adversus se calumnias effugerat, hoc nuncupare votum, ac patrono suo praesens reddere facile potuit. Huic simile et proximum est votum aliud, quod pro cleri a se divulsi reditu inscribitur.

IX. Carmen, quod Sarazanius n. 17, recensuit, ac de incertis martyribus dixit, ad SS. Nereum et Achilleum pertinere nos docuit Emsildensis monachus, quem Mabillonius primum, ac deinde Blanchinus edidit in Prolegomenis ad Anastas. opusc. 15. Hujus [Col. 0274C] profecto codicis non spernenda est auctoritas, tum quod videtur octavo saeculo scriptus, tum quod omnes, quas habet inscriptiones ex autographis ipsis excepit auctor, ac in commentaria retulit, cum iter agens extramuranas ecclesias, et coemeteria lustraret. Si itaque hoc epigramma ad eos martyres attinet, hoc accedet ad conjecturarum cumulum, ob quas eorum, quae nunc legimus acta, dubiae videntur fidei: neque enim, qui eunuchi fuerant, Domitillae virginis familiares ac custodes, militiae dedisse nomen, almum gessisse officium, castra deinde reliquisse, clypeos, pharetras et tela projecisse videri possunt, ut Christianos sese profiterentur; siquidem hoc genus hominum iis potissimum temporibus ab armata militia arcebantur. Malui ejusdem tamen antiqui scriptoris [Col. 0274D] fidem cum Ciampinio [(e) 1Kb] sequi, quam Sarazanium, ac de iisdem martyribus carmen inscribere.

Epitaphium, quod Eutychio in Callixti coemeterio optimis characteribus incisum fuerat, adhuc superest integrum in ecclesia S. Sebastiani: at nihil aliud inde colligimus, praeter maximam iteratamque cruciatuum vim, divinamque martyris in iis tolerandis constantiam. Aetate S. Gregorii nondum amotus ab eo loco fuerat, et ad basilicam sancti Laurentii in Damaso translatus, siquidem ex sacro ejus corpore idem pontifex oleum misit ad Theodelindam reginam.

[Col. 0275A] X. Tharsicii martyrium in Adonis martyrologio 15 Augusti descriptum, sumptum est a Damaso ex Actis S. Stephani papae et martyris, quae Baronius retulit [(a) 1Kb] ; frustra enim alibi hoc quaeras, atque hinc vides eorum antiquitatem auctoritatemque, quae iis accedit ex hoc carmine, adversus Pearsonum, aliosque aliquot morosiores et recentiores criticos sed ab eorum argutiis Acta ipsa vindicant Bollandiani ad diem 2 Augusti, atque Anonymus in dissertatione Avenione impressa sub hoc titulo: Authoritas pontificia notissimo Cypriani facto impugnata, sed a Galliae theologis vindicata. At ex hoc eodem carmine plura colligimus: primo scilicet viguisse ea aetate disciplinam Arcani [(b) 1Kb] ; secundo, diu ante Melchiadis aetatem transmissum fuisse intelligis ad ecclesias fermentum, [Col. 0275B] quo nomine jam liquet, consecratarum ab episcopo oblationum partem exprimi, quamobrem cum Anastasius Melchiadem ipsum fecisse scribit, ut oblationes consecratae per ecclesias ex consecratu episcopi dirigerentur, aliud nihil exprimit, quam eo auctore ac pontifice factum, ut ad intermissam praecedentium persecutionum tempore consuetudinem, restitutis jam clero sacris sub Maxentio basilicis, reditus fieret: tertio, vides fermentum ipsum ad basilicas etiam extramuranas allatum, siquidem Tharsicius extra urbem sacramenta gerens, deprehensus est et lapidibus obrutus. An vero dicamus, hoc factum pro recepto more, an vero ob persecutionis causam, qua durante plura licebant, quae pace Ecclesiae reddita non permittebantur? Equidem puto fermentum [Col. 0275C] ad presbyteros etiam in coemeteriis excubantes, et suburbanas ecclesias administrantes, pro recepto confirmatoque more transmissum. Enimvero si Melchiadis et Siricii decreto non licebat, cujuslibet loci presbytero missas per hebdomadam celebrare, non accepto prius fermento episcopi; nisi quis contendat, in coemeteriis non potuisse sacra fieri, quod nemo dixerit, necesse est, ut cum clariss. atque eruditissimo Bottario fateamur, illud ad eorumdem etiam coemeteriorum presbyteros fuisse missum, per quod iis sacra facere licebat [(c) 1Kb] . Accedat pontifices summos in coemeteriis ipsis, et ad memorias martyrum sacras saepe habuisse synaxes: quamobrem si tunc a suburbanis ecclesiis ad urbanas fermentum mitti oportuit, nihil impedit quominus ab urbanis ad suburbanas [Col. 0275D] statis diebus transmitteretur. Quod itaque Innocentius ait in epistola ad Decentium Eugubinum, non putare se, ut fermentum per parochias mitteretur, quia non longe portanda sunt sacramenta, vir clarissimus refert ad legem aliquam tunc ab eo pontifice editam, qua juberetur, ne hoc deinceps fieret: quem praeterea presbyteros, qui per coemeteria manerent, constituisse, atque iis conficiendorum sacramentorum primum copiam fecisse censet. Vides quarto fermentum ipsum ab acolytho delatum, cum ad diaconorum officium [Col. 0276A] id antea spectaret [(d) 1Kb] ; at forte cum necessitas fecisset prius, ut acolythi diaconorum officio fungerentur, atque id semel atque iterum usu receptum fuisset, in legem postremo hoc ipsum abiit Innocentii aetate: suspicari tamen forte quis posset, hunc eumdem Tharsicium diaconum fuisse; siquidem Damasus illum Stephano comparat, atque utriusque meritum pari loco habet, quod profecto tum martyrii genus, tum etiam ecclesiasticum gradum, ac ministerium respicit.

XI. Duo, quae sequuntur, carmina, beatos martyres Petrum et Marcellinum, ac Gorgonium complectuntur. De Petro et Marcellino nihil occurrit dicendum, siquidem eorum, quae supersunt Acta a clar. Mazocchio ad diem 11 Junii eruditis annotationibus [Col. 0276B] illustrata, egregie hoc epigrammate confirmantur. Quod ad Gorgonium attinet, dubitat Florentinus ad diem 9 Septembris, an hic idem atque ille sit, quem Nicomediae cum Dorotheo passum Eusebius narrat [(e) 1Kb] . Ita enim plerique censent, quibus Romani martyrologii et Adonis testimonium praeit. Bollandiani vero ad diem 12 Martii gravissimas rationes afferunt, cur noster alius ab illo Gorgonius sit. Fuldense certe martyrologium duos Gorgonios, alterum Nicomediae, alterum Romae passum statuit [(f) 1Kb] , atque huic sententiae Damasus favere videtur, siquidem beatos alios, quos vicina in sede habitare ait, cum eodem pariter Gorgonio passos, ac cum eodem, ut loco, sic etiam martyrio conjunctos fuisse innuit. Quinam vero illi fuerint, difficile est dicere. Notitia ab Exkardo edita [Col. 0276C] apud Georgium haec habet: Ibi sancti isti dormiunt Petrus, Marcellinus, sancti XXX milites, Gorgonius, Geminus, etc., quos etiam Melesburiensis memorat, ac iis non longe positos sanctos quatuor coronatos addit. Hos etiam XXX milites via Lavicana ad duas lauros una die sub Diocletiano coronatos memorat Hieronymianum martyrologium, ad diem 22 Decembris, quos omnes forte Damasus eodem loco quiescentes designare potuit. Iconographiam superioris et inferioris coemeterii SS. Petri et Marcellini iterum edidit el. Bottarius Vaticanae bibliothecae custos [(g) 1Kb] , in eaque cubiculum repraesentat, in quo Dominus Jesus medius sedet inter Petrum et Paulum apostolos stantes, sub ipsis vero Gorgonius, Petrus, Marcellinus, Tiburtius, expressis nominibus indicantur.

[Col. 0276D] XII. Ex Priscillae coemeterio quamquam multa perierint, plura tamen, quam ex aliis, Damasi carmina tulerunt aetatem. Adhuc enim supersunt, quae Marcelli, Prothi, Hyacinthi, Saturnini, Mauri ac Chrysanthi et Dariae sepulcris inscripta fuerunt. At quod de Chrysantho et Daria inscribitur, cum ex apographo oscitanter exscriptum olim fuerit, medica manu indiget, quam Sarazanius applicuit, ac, ut nunc legitur, ex Actis eorumdem martyrum, et ex Gregorio Turonensi [Col. 0277A] illustrari oportet [(a) 1Kb] ; siquidem ex iis intelligi datur, cur eorum sanctorum tumulum, idololatriae furentis praedam Damasus fuisse dicat: illo scilicet, furiosa ethnicorum manu, qui ad coemeterium adversus Christianos confluxerant, disjecto penitus eversoque, cryptaque insuper occlusa lapidibus terraque aggesta. At post redditam Ecclesiae pacem, loco eodem pristinae religioni restituto, Damasus haec carmina tum inscripsit, tum praeterea aliquid novi operis sua impensa addidit, qui ob eam causam, puto, sub pauperis appellatione se haud immerito designavit.

XIII. Carmen de S. Agnete cum archetypo collatum, atque emendatum dedi: lapidem enim, cui pridem optimis characteribus insculptum fuerat, projectum jam disjectumque non multis ab hinc annis, Deo favente a se repertum penes ecclesiam extra portam [Col. 0277B] Nomentanam; servatumque, iterum ejusdem ecclesiae parieti affigi curavit pro suo in sacras antiquitates studio cl. Marangonus. Ex hoc iterum epigrammate colligi primo poterit, Damasum eorum opinioni favere, qui Agnetem sub Diocletiano passam arbitrantur; siquidem earum rerum, quas virginis parentes dudum retulerant, fama inter praesentes nondum perierat, cum ille hoc carmen scriberet. Secundo fortissimam virginem, pronuntiata praeconis voce adversus se Judicis sententia, statim liquisse nutricis, quae eam non deseruerat, gremium, ut poenam, cui damnata fuerat, imperterrita obiret: erat enim moris, ut praeco silentium tuba indiceret [(b) 1Kb] , tum deinde ut judicis sententiam alta voce legeret: quamobrem [Col. 0277C] si mos ille servatus in Agnetis martyrio fuit, non est cur haec Damasi verba, cum lugubres cantus tuba concrepuisset, de publicato tunc primum Diocletianae persecutionis edicto cum Tillemontio accipiamus, ac martyrem fortissimam, statim ac impiam promulgatam adversus Christianos legem audivit, ad poenam sese ultro obtulisse dicamus. Tertio ex eodem carmine intelligimus, Agnetis ad poenam damnatae jam, nudaeque, ac pellucida veste contectae, cum prius ad lupanar de more ducenda esset, effusis per membra crinibus, pudorem ab procacitate oculorum mirabiliter defensasse Deum, ac nullam propterea esse causam, cur Actis, quae Ambrosii nomine circumferuntur, fidem non habeamus, quamquam nulla hujusce rei apud Ambrosium ipsum et Prudentium [Col. 0277D] mentio sit. Quarto denique martyrem sanctissimam igne damnatam, quod idem Ambrosius silet, vulgata vero Acta confirmant; atque hinc intelligis, quam levibus saepe de causis vetera monumenta suspecta habeamus. An vero Agnes igne an ferro martyrium fecerit? Ambrosius et Prudentius gladio, Acta martyrum Occidentalium, quibus vir clar. Evodius Assemanus archiepiscopus Apameae ex Vaticano Syriaco veteri codice, ac praeclaris annotationibus adjectis Ecclesiam nuper locupletavit, igne absumptam docent: Latina vero Acta, virginem in flammas primo [Col. 0278A] projectam, tum a Numine servatam illaesam, postremo gladio jugulatam asserunt. Hoc verius esse Damasus hoc versiculo non obscure innuit:

Urere cum flammis voluisset nobile corpus.
Siquidem hinc liquet, iniquum judicem voluisse quidem, sed nequaquam efficere potuisse, quod voluit ut non parva latinis, quae circumferuntur, Actis ex hoc carmine auctoritas accedat. Hinc Agnes media Petrum inter et Paulum apostolos, flammaque circa ipsam succrescens ex coemeterio Pontiani exhibetur in veteri fragmento a Bonarrotio illustrato [(c) 1Kb] , atque id praeterea confirmant veteres ejus basilicae picturae, quae et flammas, et sub ipsas gladium, quo martyrium consummatum fuit, adhuc repraesentant [(d) 1Kb] .

Irenem Damasi sororem, non secus ac ipsum Damasum, [Col. 0278B] sibi vindicant scriptores Hispani, ut liquet ex ejus Actis, quae Bollandus produxit ad diem 21 Februarii. At si quae Actis illis fides haberi potest, nemo negaverit, quin Irenes Romanis virginibus accensenda sit. Nam cum eam duodecimo Damasi pontificatus anno, qui incidit in annum 378, ad superos abiisse asserant; contra vero cum Damasus ipse hoc carmine anno vigesimo nondum completo sibi ereptam fuisse doleat, hinc facile vides illam alibi quam Romae nec ortam, nec educatam videri posse: sed Actorum illorum, ut verum fatear, levissima prorsus, utram in partem velis, auctoritas est.

Haec habui, quae ad Damasi carmina hoc loco observarem, ex quibus, praeter ea quae dixi, veterem hymnorum usum, sacrarum reliquiarum cultum, [Col. 0278C] sanctorum invocationem, votorum tum nuncupationem, tum piam solutionem confirmatam videas. Cur vero iis quae Sarazanius edidit, non solum ea quae Stephanum et Eusebium Romanos pontifices laudant ac superius recensui, sed et alia nonnulla addiderim appendicis loco, una haec est ratio, quod scilicet illa etiam Damasum mihi sapere videantur, atque ejus aliquando verba, ac sensus referant, atque aetatem. Sed hac de re, ne quid ego temere statuam, lectoris judicium esto.

Caeterum quod Damasus in metrum peccare aliquando videatur, haud mirabitur, qui in legendis inscriptis versibus, et elogiis mediocriter versatus sit: vix enim, ut mea faciam viri docti verba, pauca de multis epigrammata in lapidibus reperias, quae non [Col. 0278D] multis modis in metricas leges offendant, et si illa sint alioquin elegantissima [(e) 1Kb] .



 III.---De Damasi operibus: Basilicae via ardeatina ab eo aedificatae locus, ut videtur, ejusque coemeterium. De Basilica S. Laurentii in Damaso: qua occasione de Titulis agitur, ac Anastasii locus in Marcello adducitur et explicatur.

I. Reliquum nunc est, ut etiam de Damasi operibus pauca adjiciam. Pontificale itaque haec memorat: Hic fecit basilicas duas, unam juxta theatrum S. Laurentio, et aliam via Ardeatina, ubi requiescit in Catacumbis, et aedificavit platoniam, ubi corpora Apostolorum [Col. 0279A] jacuerunt, quam et vestibus ornavit. Platoniam vocat Anastasius pretiosa marmora in tabellas dissecta, quibus nempe murum et pavimentum Damasus obduxerat, locumque hoc pacto ornaverat [(a) 1Kb] : Basilicam via Ardeatina aedificatam ubi sepultus jacuit pro majori parte adhuc superesse putant viri clar. Boldettus et Marangonius, idonei profecto judices, quae in usum cellae vinariae conversa postmodum fuit, inter Ardeatinam et Appiam viam. Nam primo locus ille in longitudinem ad palmos septuaginta, in latitudinem vero ad triginta extenditur: habet deinde Septentrione semicyclum, seu absidem pro altari comparatam: tertio, parietes alicubi colorem picturae obtinent; quae profecto omnia vetustae sacrae aedis speciem servant: quarto tandem huic ipsi loco coemeterium [Col. 0279B] subest, a viris illis diligentissimis primo detectum. Eam itaque esse illam censent, quam Damasus exstruxerat, ac coemeterium quod subest, illud ipsum, in quo depositus jacuit. Eorum rationes dilucide attulit illustrissimus Aesinus episcopus loco jam indicato, quem videas.

Alteram ad Theatrum Pompeii, ejus pontificis aetate anteriorem fuisse, manifesto probat ejusdem carmen de templo S. Laurentii inscriptum: quamobrem non eam primus aedificasse, sed refecisse videri debet, quamquam sic restauraverit, auxerit, et ornaverit, ut unus deinceps ejus auctor dictus fuerit. Eam vero restauratam, amplificatam atque ornatam praeterea consecravit, ut ex marmoreo monumento discimus, quod a cardinali Farnesio, cum eam basilicam iterum [Col. 0279C] reficeret, repertum, et ad aedes translatum suas adhuc servatur his inscriptum litteris. [Figure: [Inscription] 4Kb] Has ego litteras hoc loco transcripsi eo modo, quo immortalis memoriae vir Franciscus Blanchinus postremis curis expressit. Nam cum prius eas retulisset in prolegomenis ad primum Anastasii tomum, lapidem deinde forte diligentius observatum, ac una tantum sigla D. loco alterius. Q. quam antea descripserat immutatum iterum attulit in notis historicis [Col. 0279D] ad Damasi nostri Vitam, tom. III, atque ita explicavit Titulus in Christi nomine: Ego Damasus Urbis Romae Episcopus hanc domum consecravi, nona regione, dedicatam Septembri mense, S. Paulus, S. Petrus, cujus deinde mensis prima die observat in ea basilica gestae rei memoriam celebrari, quod si cui siglis illis N. R. S. M., nec nona regio placeat, nec solitarius die certa non designata, annoque non adscriptis consulibus expresso September mensis, legere forte poterit, hanc domum consecravi novatam, refectam, dedicatam S. Martyri: siquidem haec omnia re ipsa Damasus tunc praestitit. Caeterum observari hoc loco potest, [Col. 0280A] Sancti praenomen una tantum littera S. indicatum quarto jam saeculo, nec id fieri propterea coeptum post saeculum XI, ut censuit Fontaninus [(b) 1Kb] .

Ex hac vero marmorea tabella causam tenes, ni fallor, unde tituli dicti sint, ac praeterea intelligis, quotquot erant in Urbe basilicae, titulorum nomine tum nuncupari potuisse, tum merito nuncupatas. Ut vero plures erant basilicae ecclesiasticis cogendis synaxibus assignatae, quam viginti quinque (siquidem sacras aedes sub Cornelio numerum quadragenarium excessisse ex Optato scimus), ita etiam totidem fuisse titulos fateri cogimur: neque enim Marcellus illam caeteris aliis basilicis nuncupationem eripuit, ut ea solis illis viginti quinque, quos ipse constituit, propria esset. Basilica igitur haec, quam [Col. 0280B] Damasus titulum constituisse dicitur, titulus necessario fuerat ante ejus pontificatum, siquidem suos habuit sacerdotes, diaconos, aliosque gradus, qui sacris agendis praeerant, ut ex carmine 35 aperte constat. Aliquid itaque amplius, quam illam omnibus Urbis basilicis communem nuncupationem, tum Marcellus suis, tum Damasus ecclesiae S. Laurentii contulit, cum titulum constituit. Quid vero illud sit, ex Anastasio intelligimus, cum ait Marcellum, viginti quinque titulos in urbe Roma constituisse quasi DIOECESES propter baptismum, et poenitentiam multorum, qui convertebantur ex paganis; sed quia post Decianam persecutionem usu receptum fuerat, ut ab episcopis presbyteri aliquot constituerentur, qui lapsos ad poenitentiam reciperent [(c) 1Kb] . Marcellus ut Christianis [Col. 0280C] diuturna acerbissimaque Diocletianea persecutione prostratis consuleret, loca iis recipiendis, non tam constituisse, quam restituisse videri potest. Cum igitur jam tot essent tituli, quot basilicae, ac loca sacris agendis assignata, ex omnibus elegit viginti quinque dumtaxat, eosque quasi dioeceses esse jussit, communicato scilicet poenitentes reconciliandi et baptismum conferendi jure, quod cum esset unius episcopi proprium, iis, quibus conferebatur titulis, praestabat, ut quasi dioeceses esse viderentur, ac earum presbyteri, quasi episcopi. Erat itaque, ut tituli nuncupatio, sic etiam sacrorum usus communis caeteris etiam basilicis Urbis. At illae, quae hoc peculiari jure praeterea utebantur, majores prae caeteris, ac digniores habebantur, unde illis cardinalium titulorum vocabulum [Col. 0280] deinceps haesit. Atque haec sunt, quae Damasus huic a se novatae, restauratae, dedicatae fundis, et donis auctae basilicae beneficia praestitit, ut supra alias permultas extolleretur.

Hunc fortissimum martyrem Romanis civibus, secus ac hactenus creditum fuerat, annumerandum demonstravit Josephus Blanchinus vir clar. aperto Leonis Magni testimonio, ex ipsius Sacramentario nuper a se edito. Ego vero alium sancto huic pontifici testem addi posse existimo, Prudentium scilicet, qui Romanae urbis gloriae hoc unum defuisse scribit, ut post domitum orbem terrarum vinceret Spurcum [Col. 0281A] Jovem, non Cassii Camilli, aut Caesaris turbulenta vi, sed Laurentii martyris haud incruento praelio: ex quo quidem illud evidenter consequitur Laurentium a claris illis ejus urbis filiis minime disjungendum.

Carmen de Fontibus nobis indicat, aliquid operis in Vaticana etiam basilica ab hoc pontifice factum. Quid hoc sit, Ciampinus quantum potuit in tanta vetustate temporum, ac rerum immutatione, veteris templi ichnographiam describens, his verbis explicuit: Ab ara sanctorum trium regum, longe operosior et pulchrior moles attollebatur, ut patet ad n. 30 cum vetustissimo altari S. Joannis ad fontes appellato. Non longe ab hujus altaris gradibus in medio magnum ac patulum labrum laxabat pretiosissima concha marmore alabastrino, qua laevi nitore, qua signis exstantibus [Col. 0281B] illustris. In hanc caeco meatu per fistulas e solo undae irrumperent, quibus catechumeni baptizarentur. Illam Liberius pontificex exstruendam olim mandaverat Damaso, cum non adhuc pontificia fulgeret majestate. Quin ut operis tam perspicui memoria ad posteros perveniret, ipse Musarum non humilis cultor Damasus, lapidi incidit quosdam versiculos, quorum nonnulla fragmenta, cum in parietibus intra novum Oratorium S. Leonis papae vix legi possent, tandem erudita pertinacique curiositate primaevo ac genuino sensui restituta visuntur in cryptis Vaticanis [(a) 1Kb] . At quia aliud baptisterium, aliud vero baptisterii fons, hinc ut ego puto, duplex est Damasi carmen de Fontibus Vaticanis, aliud integro baptisterio ipsi, curante Mercurio diacono, aliud vero ipsi aquarum receptaculo Achatii [Col. 0281C] opera inscriptum. Nam fons alius, seu cantharum, quod Paulinus Nolanus eleganter describit in atrio basilicae positum, ac ab nonnullis pro baptisterio acceptum fuit, uni tantum lavandae pro more plebi [Col. 0282A] ecclesiam ingressurae comparatum fuerat [(b) 1Kb] . Hujus Damasiani operis iterata exstant testimonia tum Pauli V, tum Innocentii X, qui aquam Vaticani collis, incerto olim a capite deerrantem, a B. Damaso inventam, scaturigine ad lavacrum novae generationis in fontem corrivatam, rursus amissam, conquisitam, repertamque, ac mire probatam, fonte recens exstructo restituit, ut in Urbe aquis peregrinis affluente, aedes Vaticanae suam hanc haberent, gemina salubritate hauriendam.

Sanctae Anastasiae vetustam sane basilicam a Damaso picturis ornatam narrat Hilarius papa, recitatis a Sarazanio versibus in notis ad carmen 17, ex quo forte aliquid praesidii, quamquam frustra, accedere videbitur ad eorum sententiam, qui eam ecclesiam Hieronymi cardinalis titulum fuisse scripserunt. [Col. 0282B] Baronius denique ac Ciacconius Actorum Damasi auctoritate permoti, ecclesiam S. Rufinae et Secundae in sylva Candida, a Julio inceptam, a Damaso absolutam fuisse asserunt. Sunt etiam, qui hoc Damasi studium extendant ad loca ab Urbe dissita; Nolani enim scriptores aediculam illam, in qua S. Felicis sepulcrum fuerat, quam deinde amplissima illa basilica sua a se clausam Paulinus scribit [(c) 1Kb] , Damaso attribuunt, ac veterem hanc prae caeteris in ejus rei testimonium inscriptionem afferunt: + Septima die stante mense Madii + dedicatio erit hujus S. Ecclesiae. beatus Damasus PP. construxit et aedificavit. Ad Honorem. Di. Et Beatissimi. Felicis. Conf.; qua de re, vide, si placet, cl. virum Joannem Stephanum Remondinum [(d) 1Kb] . Mirum tamen videri merito [Col. 0282C] poterit, Paulinum ipsum, quamquam de aedicula illa saepius egerit, nullam umquam ejus pontificis mentionem fecisse.




[Col. 0281]
DIATRIBAE DUAE ILLUSTRANTES GESTA QUAEDAM PONTIFICUM LIBERII ET DAMASI.



DIATRIBA PRIMA. De gestis Liberii exsulis.
[Col. 0281C]


 I.---Afferuntur coaevi scriptores de gestis Liberii exsulis, quos tantum futuros sibi judices proposuit auctor in hac celebri controversia.
[Col. 0281D]

Mecum ipse constitueram, quamquam occasio sese obtulisset, ne quid sermonis istis de rebus agerem, quod illae extra institutum meum positae viderentur, ac ne rotam tam saepe versatam, inutili labore a me versari iterum diceretur. Verum consilium postea immutavi meum, quod videram tum Liberii haeresim ab Jansenianis, elapsis annis ad nauseam usque recantari adversus Catholicos, tum fuisse nuper nostrarum partium scriptorem historicum, qui eam pro re indubia habeat, tum denique quod legendo, et meditando observaverim quaestionem [Col. 0282C] hanc deficientibus monumentis a viris caeteroquin doctissimis, dum quisque praeconceptae opinioni inservit, non tam explanari, quam implexam magis atque obscuriorem effici. Me igitur cum iis multis, [Col. 0282D] qui hanc controversiam tractarunt, abripi passus sum; ne autem lectores meos nimium fatigarem, coaevis dumtaxat scriptoribus, quorum supersunt opera, eam dilucidare aggressus sum: quod tamen an successerit ex voto, ii dijudicent.

Principio quin Liberius papa in exsilio positus Sirmiensem fidem susceperit, nemo dubitaverit, qui ejus ad Orientales epistolam legat: neque enim is sum ego, qui eam repugnantibus tot saeculis postulare falsi ac inter Arianorum commenta rejicere prorsus audeam: an vero voluntatem verbo tenus expressam, an potius subscriptione aliqua etiam sua jam [Col. 0283A] confirmatam, Liberius eo loco explicet, prout etiam quaenam Sirmiensis ea fides sit, de qua ille loquitur, dicam postea. Nunc breviter monuisse satis sit, Sirmiensem fidem triplicem esse, ut triplex est formula seu ecthesis, quae in ea urbe procusa et promulgata est; prima scilicet, cum Photinus ab Orientalibus damnatus, et Sirmiensi episcopatu atque ipsa urbe pulsus est: altera, quae ab Ursacio, Valente et Germinio conscripta posteriori tempore, atque Hosii etiam quamquam immerito et Potamii blasphemia dicta est: tertia denique, quae a Marco Arethusio die 21 Julii Hipatio et Eusebio coss. anno scilicet 359 dictata est, ac ob eam merito causam, ob ascriptos scilicet diem et consules, ab Athanasio in libro de Synodis risu excipitur.

Cum igitur quaerimus ex tribus illis fidei expositionibus [Col. 0283B] quamnam susceperit, atque ex iis utri deinde subscripserit Liberius pontifex, si hujus aetatis Patres, qui hac de re agunt, Athanasium, Hilarium, Hieronymum consulamus, cum hi nullam ex iisdem formulis aperte designent, incertos nos relinquunt; Athanasius enim in historia Arianorum ad Monachos, sive epistola ad Solitarios haec scribit: Porro Liberius extorris factus post biennium denique fractus est; minisque mortis perterritus subscripsit; tum illum ut purget, statim haec addit: Verum ea ipsa re comprobatur cum violentia eorum, tam Liberii in haeresim illam odium, ejusque pro Athanasio suffragium, quamdiu scilicet libere, arbitrioque suo agere licuit: nam quae tormentorum vi praeter priorem sententiam eliciuntur, ea non reformidantium, sed vexantium sunt placita [(a) 1Kb] .

[Col. 0283C] Hieronymus duobus in locis factum attigit, in Chronico scilicet et in libro de Scriptoribus Ecclesiasticis: ac primo haec ait: Liberio in exsilium ob fidem truso, omnes juraverunt (Romani clerici) ut nullum alium susciperent; verum cum Felix ab Arianis fuisset in sacerdotium substitutus, plurimi perjuraverunt, et post annum cum Felice ejecti sunt, quia Liberius taedio victus exsilii, et in haeretica pravitate subscribens Romam quasi victor ingreditur [(b) 1Kb] . Posteriori loco: Fortunatianum Aquileiensem detestabilem haberi asserit, quod Liberium Romanae urbis episcopum pro fide in exsilium pergentem, primus sollicitavit, ac fregit, et ad subscriptionem haereseos compulit [(c) 1Kb] .

Hilarius etiam Liberii lapsum bis memorat: primo contra Constantium, ubi haec ait: Vertisti deinde [Col. 0283D] usque ad Romam bellum tuum, eripuisti illinc episcopum: Et, oh te miserum! qui nescio utrum majore impietate relegaveris, quam remiseris [(d) 1Kb] . Tum deinde in fragmentis, quo loco Romanum hunc pontificem susceptam a se Sirmiensem fidem scribentem, apostatam vocat, atque anathemati dat, verba non affero, quae inferius opportuniori loco recitanda a me sunt.

Si itaque Liberius haeresi subscripsisse dicitur, secundae tantum Sirmiensi formulae subscripsisse videri potest; nam prior quae in concilio contra Photinum convocato promulgata fuerat, Hilario ipsi [Col. 0284A] catholica visa est, et sancta in libro de Synodis: atque haec una est ratio, ob quam, ut heterodoxos praeteream, ex nostris nonnulli in hanc iverunt sententiam.



 II.---Hilarii testimonia late expenduntur, pro constituenda Sirmiensi fide a Liberio suscepta. Nullam in Sirmiensi urbe haberi potuisse Arianorum synodum anno 349 secus ac nonnulli censent.

Caeterum Sirmiensem fidem, quam Liberius suscepit, aliam non esse ab ea, quae a concilio contra Photinum promulgata fuerat, manifesto probat Hilarius ipse, quem propterea miror minime hactenus attente lectum. Agit ille prolixius de Sirmiensi hoc Arianorum concilio, ejusque, quam Orientales sibi proposuerant, duplici convocandi causa: prima [Col. 0284B] scilicet, ut ea occasione de Photino data Sardicensis catholicae synodi, quae Marcellum, Photini magistrum, et Athanasium innocentes pronuntiaverat, decreta convellerent: altera vero eaque gravior, ut Photinianae haereseos praetextu novam promulgarent fidei ecthesim, qua per cuniculos Nicaenum dogma destruerent. Ecthesim illam deinde recitat, fraudulentam, haereticam, et verbis blandientibus veneno interiore praegnantem vocat, ac ita comparatam, ut uno eodemque contextu, Photinum ejiceret, Athanasium reum ageret, et fidem Nicaenam everteret. Eam etiam cum Nicaena fide comparat, ut hac ipsa alterius falsitatem demonstret, atque haec ait: Nam quae apud Nicaeam ordinata est, plena atque perfecta est, et omnibus undique quibus [Col. 0284C] adrepere haeretici solent, aditibus observatis, inviolabili inter Patrem et Filium aeternae unitatis soliditate connectitur: haec vero simplicitate blanditur, primum asserens nos ita credere, quod absit a quopiam: caeterum Occidentalium fides, Evangelicis constituta doctrinis, Patrem in Filio, Filium confitetur in Patre, Patrem ingenitum, Filium substantia aeternitatis aeternum, id est ut Patrem semper, ita et Filium semper in Patre, et natum de Deo esse, et in eo semper, de quo est, esse: at vero haec PERFIDIA, non fides, Deum ex Deo dicens, et primogenitum commendans, et Trinitatis nomen instituens, virus suum sub modestia religiosae moderationis occultat. Post haec ad Athanasium venit, atque eum ejusdem Nicaenae fidei auctorem, ac vindicem acerrimum laudat, ob eamque [Col. 0284D] causam ab Arianis, falsis accusationibus vexatum, a Sardicensi vero synodo absolutum probat, productis ejusdem synodi, ac pluribus a Liberio scriptis ante exsilium litteris [(e) 1Kb] . At illum postremo haec omnia, quae ante exsilium vel gesserat, vel promiserat, in exsilio positum fluxa fecisse dolet, atque hoc ut evincat, recitat illam ad Orientales, et alteram ad Ursacium et Valentem ab eo scriptam epistolam.

Ejus igitur ad Orientales epistolae, ac illi adjecta Hilarii verba recitanda nunc a me sunt, quae rem [Col. 0285A] definiunt: ait itaque Liberius, ut scialis me vera fide loqui. Dominus, et frater meus communis Demophilus, qui dignatus est pro sua benevolentia fidem vestram et catholicam exponere, quae Sirmii a pluribus fratribus et coepiscopis nostris tractata, exposita et suscepta est: ad ea vero Hilarius illico haec adnotat: Haec est perfidia Ariana [(a) 1Kb] . Sirmiensem itaque, quam Liberius susceperat fidem, Hilarius, ut vides perfidiam vocat: at quae perfidia hoc loco Hilario est, Sirmiensis una, ut vidimus, contra Photinum fides est; hanc enim ille exsecratur, hanc cum Nicaena comparat, hanc ipsam Liberio exprobrat; eam itaque Liberius susceperat, Hilario teste. Ad haec igitur minime advertit animum, qui prior Hilarii fragmenta in lucem protulit, vir doctissimus Nicolaus Faber, et si qui sunt [Col. 0285B] alii, qui iis Hilarii verbis, secundam exprimi Sirmiensem formulam putant: an vero ille eam designare hoc loco potuit, de qua neque cum haec scriberet, neque toto fragmentorum opere, aut agere unquam, aut ne cogitare quidem visus est? Verum nec optimam, ut mihi videtur, ejus pontificis ab haeresi extricandi rationem ineunt, qui eas Hilarii interjectas annotationes, pro adscititiis, adulterinis, atque aliena manu insertis habent; siquidem cum illae ad Sirmiensem, quam hic pontifex susceperat fidem, nos quasi manu ducant, causam hanc pro eo potius conficere videantur. Cur vero idem Hilarius Sirmiensem contra Photinum fidem, quam in libro de Synodis catholicam censuit, Arianam perfidiam hic vocet, dicam alibi: nunc enim rem hanc aliis argumentis [Col. 0285C] confirmare pergo.



 III.---Item Hilarii testimonia extenduntur pro constituenda Sirmiensi fide a Liberio suscepta.

Ex eadem igitur epistola, fidem illam praeterea a pluribus fratribus et coepiscopis tractatam, et expositam fuisse intelligimus. Hoc ipsum Hilarius confirmat, episcopos duos supra viginti enumerans huic conscribendae praesentes. PERFIDIAM autem apud Sirmium descriptam, quam dicit Liberius catholicam a Demophilo sibi expositam, hi sunt qui conscripserunt: Narcissus, Theodorus, Basilius, Eudoxius, Demophilus, Cecropius, Silvanus, Ursacius, Valens, Evagrius, Hyrenius, Exuperantius, Terentianus, Bassus, Gaudentius, Macedonius, Marcus, Aetius, Julius, Severinus, Simplicius et Junior, omnes haeretici. Mss. [Col. 0285D] codices a Baronio memorati alios etiam adfuisse indicant, at Sirmiensem secundam formulam tres duntaxat episcopos Ursacium scilicet, Valentem, et Germinium; si vero Potamium et Hosium addere placet, ad summum quinque conscripsisse constat: Hilarius profecto eos dumtaxat ubique exprimit, neque unquam plures: hoc ipsum praeterea eadem formula his verbis indicat: Cum nonnulla putaretur esse de fide disceptatio, diligenter omnia apud Sirmium tractata sunt et discussa, praesentibus sanctissimis fratribus [Col. 0286A] et coepiscopis nostris, Valente, Ursacio et Germinio. Hanc itaque nec Hilarius eo loco exprimit, nec a Liberio susceptam exsecrari potuit, sed alteram.

Deinde, si recte advertas, fidei quam Liberius susceperat conscribendae, neque Hosium, neque Potamium, neque Germinium praesentes fuisse Hilarius ait. Cur vero eos reticuisset, si secundam Sirmiensem formulam eo loco exagitaret, quam alibi ab iis conscriptam ait? Aliam itaque tunc designaverit, necesse est, Sirmiensem scilicet editam contra Photinum, cui nullus ex iis adfuit: contra vero Sirmiensi, quam Liberius susceperat, perfidiae conscribendae, Theodorum, Basilium, et Eudoxium, idem Hilarius adfuisse asserit: at, si de Sirmiensi secunda formula haec intelligas, falsissima sunt; siquidem prior jam [Col. 0286B] obierat, alii vero duo longe aberant: haec manifesto constant ex Theodoreto, Sozomeno, et Epiphanio, quos lector consulere ipse poterit [(b) 1Kb] , ac Petavio praeterea in dissertationibus de Sirmiensi synodocontra Photinum. Hoc ipsum de Narcisso et Cecropio affirmari forte posset: hunc enim inter eos legimus, quos Georgius Laodicenus epistola sua excitabat, ut fidei, Eudoxii, et Aetii fraude pereunti mature succurreret [(c) 1Kb] . Alter vero in sede sua tranquillam agebat vitam, cum Basilii Ancyrani opera, ac Imperatoris jussu haereticos illos Antiochia pulsos fuisse intellexit [(d) 1Kb] . Fides illa postremo, quam pontifex probaverat, ac Hilarius perfidiam vocat, ab Orientalibus conscripta fuerat, qui Sirmium accesserant Photini dejiciendi specie, at revera, ut Athanasium [Col. 0286C] iterum sede pellerent, ac Nicaenam fidem convellerent. At Sirmiensis secunda formula solis Occidentalibus ortum debet: hinc Eudoxius statim ac illam ab Hosio probatam fuisse intellexit, Ursacio et Valenti gratias egit, quod eorum ministerio Occidentales recte sentire coeperant [(e) 1Kb] . Eam itaque Hilarius, nec iis verbis exprimit, nec in mente habuisse videri potest.

Unum video, quod forte opponi possit, esse scilicet, praeter illam quae Photinum dejecit, ac sede expulit, aliam Sirmiensem synodum anno 349 congregatam, a Petavio et Constantio memoratam, quamquam Petavio Occidentalium Catholicorum, Constantio vero, ac nupero ecclesiasticorum auctorum Historiae Scriptori, Arianorum Orientalium sit: Ejus igitur [Col. 0286D] esse scriptum hoc de fide decretum, quod Hilarius recitat his verbis expressum: Profitemur enim ita: Unum quidem ingenitum esse Deum Patrem, et unum unicum ejus Filium, Deum ex Deo, lumen ex lumine primogenitum omnis Creaturae, et tertium addentes Spiritum sanctum [(f) 1Kb] . Proindeque illam quam Liberius suscepit, fidem conscriptam ab hac synodo esse, atque ab iis episcopis, quos ille exprimit. Profecto, quod attinet ad hoc Sirmiense concilium, Petavius magnos adversarios habet: verum quidquid de hac [Col. 0287A] lite sit, quam non facio meam; quod confidenter assero, illud est, nullum Sirmii coactum videri posse Orientalium Arianorum concilium anno illo, atque ante Constantis obitum. An vero imperator ille in Urbe imperii sui, ac suis pene sub oculis [(a) 1Kb] passus umquam fuerit cogi synodum, qua Nicaena fides, cujus fuerat perpetuo tenax, everteretur, atque Athanasius sibi carus, ac suam in tutelam merito receptus, sede iterum exturbaretur, idque ab episcopis sub Constantii ditione positis, quorum praeterea fraudes, animumque a se aversum noverat? An hoc eorum temporum politiae tum civili, tum etiam ecclesiasticae consonum? At enim verba illa, quae Hilarius recitat, frustra quaeras in Sirmiensi, a qua Photinus funditus eversus et dejectus est, synodo. Hoc vero [Col. 0287B] ego nego: siquidem, si animum bene advertas, Hilarium sententias potius compendio exscripsisse, quam verba ipsa, quarum tamen partem aliquam retinet, referre voluisse dices.

Caeterum nullum Sirmii esse potuisse Arianorum Orientalium, ejusque anni concilium, Athanasius et Hilarius apertissime probant. Narrat ille, in historia Arianorum ad Monachos [(b) 1Kb] , pacem illam summam ac concordiam quae Ecclesiam universam exceperat ac complexa fuerat, cum sedi suae restitutus fuisset. Tum vero cur disrupta illa, ac turbae illae gravissimae, quae deinceps illam vexarunt, iterum exortae, hanc affert causam: Haec cum audirent, et conspicerent sententiae Eusebianae haereseosque successores Leontius, Georgius, Acacius, Theodorus, Narcissus, qui [Col. 0287C] in synodo (Sardicensi) depositi exauctoratique erant, magno pudore suffundebantur. Deinde cum viderent tantum cum Athanasio animorum consensum, et pacem agitari, metu invidiaque anxii fuere, et quod tot episcopi cum Athanasio communionem foverent, et quod formidarent, ut quos ipsi deceperant, a se deficerent, et huic unanimitati, communionique sese adjungerent, neve quod futurum videbatur, de eorum haeresi ubique famosa triumphus ageretur. Constantium itaque una omnes adivisse, atque illum contra Magnentium properantem adversus Athanasium ira iterum inflammasse scribit, idque malorum omnium quae deinde secuta sunt, initium fuit. Hilarius autem, ut quae tunc agitaverant consilia effectui darent, Sirmii illos convenisse, asserit [(c) 1Kb] homines mente calidos, ingenio [Col. 0287D] subtiles, militia pertinaces, occasionem revolvendi ejus, quod Athanasii absolutione dissolutum fuerat, judicii quaesivisse, scribens, ut mortuam de Athanasio ipso jam tempore quaestionem, et veritatis judicio consepultam, in publicam recordationem nova Photini causa excitaret. Fidem praeterea illam, cujus pauca verba attuli, tunc illos condidisse ait, quam haereticam, fraudulentam, verbis blandientibus veneno interiore suffusam ac postremo PERFIDIAM vocat, ut cum securitas [Col. 0288A] legentium atque indoctorum simplicitas tam mollibus principiis intercepta esset, uno eademque subscriptionis elicitae assensu, in Photini animadversionem, in Athanasii reatum, in damnationem fidei catholicae transiretur. Hic igitur Sirmiensis hujus adversus Photinum concilii scopus. Acta vero res haec Athanasio sedi suae jam restituto, ac Constante Magnentii fraude exstincto: si itaque Athanasius anno 349 exeunte Alexandriam redire vix potuit, ut viri celebres censent, ac nuper oppido demonstravit vir cl. P. Thomas Mamachius Casanatensis theologus, de Ratione Temporum Athanasianorum epist. 1 et 3; si Constans imperator, Januario ineunte, Sergio et Nigriniano coss., periit, si ab uno illo eodemque Sirmiensi concilio id actum, ut una subscriptione in [Col. 0288B] Photini animadversionem, in Athanasii tunc in sua Ecclesia pacifice agentis reatum, atque in fidei Nicaenae damnationem ire omnes possent; aliud quaeras tempus atque annum necesse est, iis profecto agendis accommodatum, quam qui viris illis eruditis visus est.



 IV.---Agitur de haeresi Demophili Beroeae in Thracia episcopi, eumque Semiarianum perpetuo fuisse probatur, atque acerrimum Arianorum adversarium: an concilio Ariminensi hic adfuerit?

Postremo Sirmiensem a se susceptam fidem, antea sibi a Demophilo expositam fuisse Liberius asserit; quod ne mirum videri possit, Hilarius facit, qui Occidentales praeter unam Nicaenam, reliquas omnes scriptas fides magno Dei beneficio ignorasse scribit [Col. 0288C] [(d) 1Kb] . Inquirendum igitur nunc est, an Demophilus Arianus, an Semiarianus esset, cum Liberius Beroeae exsularet, ac utram haeresim tum eo tempore, tum etiam deinceps professus sit.

Illum itaque cum Eudoxio, Martirio ac Macedonio formulam ad Occidentales attulisse legimus, atque e Mediolanensi concilio iratis animis cum sociis exivisse, quod Arii sententiam haereticam damnare noluerant [(e) 1Kb] . At eam formulam, si qui attulerant, sincere profitebantur, Orthodoxi specie saltem videri poterant; siquidem illos qui dicunt Filium ex eo quod non erat, aut ex alia substantia, non autem ex Deo, aut tempus aliquando, aut saeculum fuisse, cum non exstaret, pro alienis habebant a sancta et catholica Ecclesia [(f) 1Kb] . Eudoxium saltem ex Arianorum sententia [Col. 0288D] ad eos, qui homoeusium asserebant, lectis Asterii libris transiisse, ac postremo ad Anomoeos revocatum Philostorgius scribit [(g) 1Kb] . Omnes praeterea concilio Sirmiensi contra Photinum adfuerunt, atque unam omnes idcirco fidem professi sunt, si non aliam voce asseruerunt, aliam mente sententiam retinuerunt. Ab ejusdem concilii tempore ad Sirmiensem usque secundam formulam, nullam aliam palam saltem, inter haereticos invectam sententiam fuisse scimus: [Col. 0289A] prodiit primis, ut ego puto, anni 358 mensibus ea blasphemia per Ursacium, Valentem, et Germinium; at Demophilum ipsum iis sese aliquando junxisse nuspiam legimus, sive cum ea conscripta est, sive cum aliorum aliquot episcoporum numero, et consensu, aucta deinceps fuit.

Ob turbas deinde ortas, anno insequenti Ariminensis synodus coacta est: huic, si Socrati, ac Sozomeno credimus [(a) 1Kb] , Demophilus adfuit cum Ursacio, Valente, Germinio, et Caio, atque iis in Patrum consessu tertiam proponentibus Sirmiensem formulam tum succenturiatus est, tum ob eam causam cum sociis anathemate damnatus. Socrates ac Sozomenus haec hauserunt ex Athanasio [(b) 1Kb] , quem tamen magnum ac sanctissimum praesulem vereor ne memoria [Col. 0289B] deseruerit in libro de Synodis, ut eum deseruit in epistola ad Afros, ubi Eudoxium quoque inter eos recenset, qui Ariminensi synodo adfuerant, ac depositi sunt: nam Beroeensis episcopus, qui Orientalibus accensebatur, nec adesse illi concilio potuit, nec praeterea deponi, siquidem Constantius Occidentales Arimini collectos superbe vetuerat, ne quid omnino contra Orientales episcopos statuerent; haec vero est ratio, cur ejus concilii, quae supersunt acta, ac synodicae epistolae, quarum auctoritas potiori habenda in pretio est, Ursacium, Valentem, Germinium, Caium et Auxentium, Arianos tunc synodo praesentes memorant dumtaxat, et inter depositos referunt, Demophili vero nomen nuspiam exprimunt: qui enim absentem ac longe ab eo loco positum memorare potuissent?

[Col. 0289C] Actis iisdem auctoritas accedit ex testimonio Hilarii, qui in tractatu contra Auxentium, eos omnes inter Arii Spiritus haeredes numerat, hunc vero silentio praeterit [(c) 1Kb] ; atque hunc etiam omittunt Marcellinus et Faustinus presbyteri, cum Arianos alios recensent, qui Ariminensi eidem concilio praesentes fuerunt. Quid vero praeterea, quod decem illi episcopi, qui ad Imperatorem confecta synodo legati fuerant, ac Nicaeae in Thracia praevaricati deinde sunt, cum priora concilii aeta rescinderent, ac communionem Ursacio, Valenti, Germinio, et Caio nominatim restituerent, eumdem Demophilum alto silentio praeterierunt? An vero gravius ille peccaverat, ut omni omnino venia apud ignaros illos episcopos indignus [Col. 0289D] esse censeretur? Certum itaque ratumque sit Demophilum Ariminensi concilio non adfuisse. Quaeri tamen hoc loco posset, cur nulla in Seleuciensi etiam synodo, cui imperator Orientales omnes adesse jusserat, ejusdem mentio sit? An forte ab iis turbis abesse maluit? An potius inter illos centum et quinque Homoeusianos ab Hilario [(d) 1Kb] memoratos, sed fugitans jurgiorum fuit? Utrumque fieri facile potuit, siquidem Basilius Magnus sic illum animo affectum [Col. 0290A] scribit: Constantinopolis dudum habet Demophilum, ac de illo quidem simulacrum quoddam rectae fidei, et pietatis ab omnibus advenientibus summo consensu jactatur; adeo ut etiam dissidentes civitatis partes coaluerint in unum, atque ex vicinis nonnulli episcopi conjunctionem amplexi sint [(e) 1Kb] .

Sed cur argumentis utimur in re manifesta non necessariis? Nam quae Demophili sententia fuerit, intelligimus ex fragmento quodam, quod ex ejus commentariis Philostorgius excepit, Suidas autem servavit, et ad nos transmisit. Ait itaque: Filius solius Patris voluntate genitus est, sine tempore, et sine medio, ut jussorum Patris minister sit et famulus [(f) 1Kb] , in ministerio dispensationis ac redemptionis scilicet, ut videtur iis explicare, quae subsequuntur verbis: haec [Col. 0290B] enim, si conferas cum prolixa Antiochena formula, seu cum Sirmiensi contra Photinum synodo [(g) 1Kb] , unam eamdemque sententiam utrobique expressam videas, Filium scilicet genitum sola voluntate Patris, sine tempore, sine medio, ut Patri obsequeretur ac minister esset, Patrem vero non substantia tantum, sed et auctoritate Patrem, quam porro auctoritatem sic explicavit Hilarius, ut nihil aequalitati detraheret, quia pietatis subjectio non est essentiae diminutio, nec religionis officium degenerem fecit naturam [(h) 1Kb] . Hinc idem Philostorgius Demophilum ipsum, ut solet omnes a sua secta alienos, carpit, quod lutulentus flueret, quod omnia atque ecclesiastica potissimum dogmata confunderet, misceretque, ac denique, quod Eunomianis gravissime infensus gravissimis eos [Col. 0290C] malis affecerit [(i) 1Kb] . Hoc vero testimonium, cum apertissimum et decretorium sit, nemo jure dubitaverit, quin Demophilus Semiarianus perpetuo fuerit, ac quin praeterea illam, quam sincere profitebatur, fidem Liberio exsuli exposuerit.



 V.---Quo anno ac mense Sirmiensis blasphemia conscripta, et in Gallias missa videri possit? Variae ea de re sententiae: Hilarius affertur, et explicatur, ejusque testimonio controversia definitur.

Hoc etiam mihi proposui, ut perscrutarer diligentius, quo anno et tempore Sirmiensis haec blasphemia scripta videri possit, ac quis deinde exitus, fructusque ejus fuerit; siquidem his etiam fiet, ut eorum temporum historiae aliquid lucis accedat.

Plerisque itaque placet anno 357 malis artibus in [Col. 0290D] lucem obstrusam; at vix est, qui aliquam suae opinionis rationem proferat, praeter Petrum Coustantium, qui Hilarii auctoritate utitur ad Gallicanos episcopos, qui eam damnaverant, haec scribentis: Vicistis enim, Fratres, cum ingenti fidei gratulatione, et geminam habuit illaesae conscientiae vestrae honor gloriam, de integritate scilicet conscientiae, et de exempli auctoritate. Nam fidei vestrae imperturbatae fama quosdam Orientalium episcopos sero jam commovit ad aliquem [Col. 0291A] pudorem nutritae haereseos, et auditis iis, quae apud Sirmium conscripta impiissime fuerant, irreligiosorum audaciae quibusdam decretis contradixerunt [(a) 1Kb] . Decreta, quae Hilarius memorat, illa sunt, quae Ancyrana synodus promulgaverat. Hinc ait idem Coustantius: Ex Hilarii verbis ea inter hanc, Gallicanam scilicet, et Ancyranam synodum debet intercedere temporis mora, ut commode potuerit illius formula in Gallias deportari, deinde Gallicanorum episcoporum convocari synodus, hujus decreta in Asiam ad Hilarium, et ab Hilario ad Orientales perferri, qui Gallorum exemplo excitati Ancyranam synodum coegerint [(b) 1Kb] . Non unus tamen est Coustantius, qui hanc in Gallicanos episcopos gloriam conferat, siquidem Tillemontius sic Hilarium intelligit, ut Orientales [Col. 0291B] episcopos Ancyranam illam synodum coegisse velit, postquam eam blasphemiam in Galliis proscriptam fuisse intellexerant. Caeterum quin Gallicani eorum temporum episcopi, sanctissimi profecto ac doctissimi fuerint, et a Deo concessi, ut fidem tuerentur, nemo negaverit: ego etiam concedo libenter plures fuisse hoc eodem saeculo, ac esse nunc etiam D. O. M. beneficio, qui tantorum Patrum filii et haeredes gloriam auxerint; at forte non ea est Hilarii hoc loco mens, quam Tillemontius et Coustantius putant: neque enim ille Gallicanos episcopos laudat, quod in revocanda et damnanda Sirmiensi hac formula, exemplo suo Orientalibus auctores fuerint, ut enim, mox dicam, ex Hilario ipso hoc falsum fuisse constat: sed quod ii servatae perpetuo rectae fidei fama [Col. 0291C] effecerant, ut Orientales nutritae a se haereseos aliquando puderet: quae profecto constans fama ut facile per Orientem diu antea spargi, atque ad earum provinciarum episcopos ferri potuit, ita etiam diu antea eos ipsos ad pudorem nutritae haereseos permovisse debuerat, quem tamen palam fecerunt dumtaxat, cum captata Eudoxianae blasphemiae occasione, editis Ancyranis definitionibus, haereseos infamiam alienam a se facere visi sunt. Hinc vero fit, ut ratio, ob quam Coustantius illam retulit ad annum 357 nondum provectum, haud satis solida videri possit.

Qui vero illam anno 358 conscriptam putant, hoc potissimum fundamento nituntur, quod Constantius, qui huic conscribendae adfuit, quamquam anno 357 exeunte Maio, Roma digressus sit, ut [Col. 0291D] in Illyricum festinaret, tamen nec Italiam reliquisse, nec Sirmium ante postremos ejus anni dies accessisse videatur, cum leges habeamus ab eo Mediolani datas die 4 et 6 Decembris mensis [(c) 1Kb] , at haec quoque ratio haud difficultate vacat. Ammianus enim Marcellinus, Urbe aegre relicta, in Illyricum festinasse imperatorem scribit, ut Quadorum, et Sarmatarum motus compesceret: Ammiano accedit Julianus, qui Chnodomarium Argentinensi praelio captum, statim Constantio misisse ait, commodum e [Col. 0292A] Quadis et Sarmatis redeunti; tum haec addit: Ita contigit, ut cum ego dimicassem, ille solum iter fecisset, et cum Istri accolis pacifice collocutus esset, non ego, sed ille triumpharet [(d) 1Kb] . Nunc vero cum praelium Argentinense, ab anno 357 removeri haud possit, atque anno illo per Illyricum Constantius iter fecerit, nihil impedit quominus Sirmium commodo accedere, ac conscribendae formulae adesse potuerit. Neque vero opus est, quod nonnulli faciunt, ut imperatorem invitum ac defatigatum ex Illyrico iterum revocemus Mediolanum, Decembri mense, quo leges in ea Urbe datas legimus, atque eum deinde 18 ejusdem die, Sirmii rursus statuamus vacantem publicationi aliarum legum [(e) 1Kb] . Facile enim illum ab hoc incommodo liberamus, si cum Reinesio [(f) 1Kb] librariorum imperitia [Col. 0292B] factum dicamus, ut Medianae aut compendio scriptae, aut exscriptorum imperitia Mediolanum successerit. Erat enim Mediana locus, sive imperatorum recessus, tertio a Naisso lapide, imperii Valentinianum inter et Valentem divisione celebris. Hanc vero correctionem facilius etiam probaturus erit, qui secum reputet, habita itineris ac mansionum ratione vix fieri potuisse, ut imperator, qui 6 et 7 Decembris Mediolani agebat, 18 ejusdem mensis die, publicandis in Sirmiensi urbe legibus vacaret. Quod si lex 14 de Episcop., quae Felici Romano episcopo inscribitur, non Mediolani, sed Medianae data est, Liberius exeunte anno 357 nondum Beroea discesserat, ac pristinam constantiam dimiserat, siquidem eum pontificem, statim ac cedere visus est, ad imperatorem [Col. 0292C] venisse, ab eoque sedi suae restitutum fuisse scimus.

Cur itaque eorum, qui eam Sirmiensem formulam primo aut altero mense anni 358 scriptam putant, sententiam ego veriorem existimem, facit duplex Hilarii testimonium, alterum in libro de Synodis, alterum in opere contra Constantium. Nam primo loco, cum Gallicanos episcopos de Ancyranae synodi definitionibus certiores faceret, haec ait: Et haec quidem, fratres charissimi, omnis quae edita est fidei doctrina per paucos juxta universitatis modum Orientales, SUB HIS IPSIS PROPE DIEBUS quibus vos ingestam haeresim respuistis, emersit; cujus exponendae ea fuit ratio, quod unius substantiae silentium decernebatur [(g) 1Kb] . Hisce itaque verbis, quae profecto decretoria sunt, [Col. 0292D] manifesto liquet, uno prope, eodemque tempore a Gallicanis et Ancyranis episcopis, anathema dictum eidem fuisse. Si vero id ab Ancyranis factum fuisse scimus sub festum Paschatis, quod incidit anno illo in duodecimam Aprilis, eodem etiam mense id a Gallicanis praestitum videri debet; quo argumenti genere Sirmondus utitur, ut synodum, qua Sirmiensem eam blasphemiam damnatam a Gallis putat, eodem prope tempore collectam merito censeat. Quantum vero temporis spatium intercurrisse [Col. 0293A] potuit, ut impia haec formula a loco, ubi scripta est, in Gallias deferri posset? Nam statim ac ea accepta, et significata est, Hilarius damnatam fuisse indicat: [(a) 1Kb] An vero mensis unius spatium minime sufficiens fuerit, Ursacio potissimum et Valente adnitentibus, ut ea quam citissime transmitteretur? Itaque extra primum aut alterum anni ejusdem mensem collocari vix poterit.

Alterum Hilarii testimonium, haec ejus ad Constantium verba suppeditant: Incerto enim doctrinarum vento vagamur . . . . Jam vero proximi anni fides, quid jam de immutatione non habet? Primum, quae homoeusium decernit taceri. Sequens rursus, quae homoeusium decernit et praedicat. Tertium, quae Usiam simpliciter a Patribus praesumptam per indulgentiam excusat. Postremum, quae non excusat, sed damnat [(b) 1Kb] . [Col. 0293B] Scribebat ille Constantinopoli positus, anno 359 jam prope exeunte, aut altero jam ineunte. Huic vero proximus unus est, qui praecesserat, annus: hic igitur Sirmiensi blasphemiae, ac quae huic contrariae est, Ancyranae ecthesi ortum dederat; quas deinde formulas haud multo post Sirmiensis tertia, quae usiam excusat, ac deinde Seleuciensis Acacianorum, quae deinde nova appendice Constantinopoli ab iis donata est, ac usiam aperte damnat, subsecutae sunt.

Monstrum itaque hoc, quin statim ac in lucem prodiit, in Gallias missum fuerit, dubitare nos haud sinunt Hilarius et Phoebadius. At cum Hilarius, non a synodo, quae nulla fuerat, non ab episcopis, sed tantum ex Oppido Sirmiensi missum dicat, non obscure [Col. 0293C] viam indicat, qua missum fuerat. Ursacius igitur et Valens, rerum domini cum essent, Magistriani seu publici cursoris opera usi sunt, eo consilio, ut celerrime ferri posset, ac praeterea ut imperatoris nomen et jussionem prae se ferret, quo facilius reciperetur: Magistrianos enim ad magna principum perferenda mandata electos Gothofredus observat, atque iis uti in rebus Ecclesiae perturbandis, Constantio haud insuetum fuisse, ex Theodoreto colligimus [(c) 1Kb] . Hoc vero est, quod idem Hilarius alio loco, atque his verbis apertius explicat: Antea in obscuro atque in angulis Dominus Christus, Dei esse secundum naturam filius negabatur, et essentiae inops paternae, accepisse cum aliis Creaturis de non exstantibus praedicabatur. At vero nunc PUBLICAE AUCTORITATIS PROFESSIONE [Col. 0293D] haeresis prorumpens, id quod antea furtim mussitabat, nunc non clam victrix gloriabatur: tum deinde Ursacium et Valentem veluti impietatis hujus auctores arguens, fefellerunt, ait, ignorantem regem, ut istius modi per fidiae fidem bellis occupatus exponeret et credendi formam Ecclesiis nondum regeneratus exponeret; hinc enim colligis uno omnia imperatoris nomine tunc peracta fuisse. Hac eadem illi fraude, quae male cecidit, usi fuerant latrocinali in Mediolanensi synodo [Col. 0294A] anno 355 congregata. Nam metu plebis propria piacula non ausi proferre, epistolam sub imperatoris nomine miserunt, omni pravitate refertam, eo consilio, ut si ea aequis auribus populus reciperet, PUBLICA AUCTORITATE cupita referrent: sin aliter fuisset excepta, omnis invidia esset in rege, et ipsa etiam venialis, quia etiam tum catechumenus sacramentum fidei merito videretur potuisse nescire [(d) 1Kb] . Ex hoc autem Severi loco intelligis etiam, quid Hilario sit, publicae auctoritatis professio.

Sed et alia est causa, cur ea formula non synodi, aut episcoporum, sed uno tantum imperatoris nomine missa videri oporteat. Si enim Hosium excipias, caeteri quatuor, quos Hilarius illius auctores fuisse asserit, extra Ecclesiae communionem fuerant: hoc [Col. 0294B] saltem de Ursacio et Valente Galli episcopi certo statuerant [(e) 1Kb] . Quamobrem omni cum orthodoxis episcopis interdicto per canones litterarum commercio, non erat cur illis consueto more ac de rebus ad fidem pertinentibus Ariani illi scriberent; unaque haec supererat via, qua etiam usi sunt, ut formulam a Constantio mitti ac per magistratus promulgari curarent, quod aliquando a Constantio factum legimus. Siquidem cum de Athanasio agebatur, magistratibus scripserat, et mulctam denuntiaverat, nisi quis propriae civitatis episcopum adversus illum subscribere coegisset [(f) 1Kb] . Quae cum ita sint, paradoxa mihi videtur eorum sententia, qui Sirmiensem illam blasphemiam synodicam appellant, atque in synodo conditam aiunt, cum praeterea nec episcoporum numerus [Col. 0294C] rei tantae definiendae necessarius adfuerit, nec synodicae de more aut scriptae, aut missae fuerint, nec ii convocati, quibus accedendi jus erat: quamquam si fortuitum illum, ac quatuor, aut quinque episcoporum clandestinum congressum synodi nomine, editamque ab eo formulam synodicam appellare volueris, minime repugnarem, eo tamen sensu, quo Sardicense concilium scripsit Arianos venientes Sardicam per singula loca synodos fecisse inter se, et pactiones cum interminationibus, ut omnino venientes Sardicam ad judicium non accederent, neque in unum cum sancta synodo convenirent, ea voce peculiares, clandestinosque eorum conventus exprimens [(g) 60Kb] .

Sed ut ad institutum redeam, quamquam haec ab [Col. 0294D] eo minime prorsus extranea sint, statim ac formula haec Gallis episcopis nuntiata ac significata est, palam rejecta, palam damnata fuit: an vero collecta synodo, ut Sirmondus censet, an vero circumeuntibus episcoporum litteris, ut fieri etiam potuit, nihil interest quaerere. Nunc vero, quo recidat oratio, vide: si eam anno 357 scriptam asseris, si Constantii auctoritate promulgatam ac suffultam vides, cur nihil actum ab illo interea fuit contra repugnantes [Col. 0295A] episcopos? Hilarius profecto Ursacio et Valenti exprobrat, quod ea promulgata, contradicentes episcopos ad exsilium coegerant. Coegerunt enim nos, ait ille, ad voluntatem exsulandi, dum impietatis imponunt necessitatem [(a) 1Kb] .

At viris illis ad omnem audaciam, crudelitatemque paratis, non consilium, non animus, sed tempus defuit. Nam confecta interea Ancyrana synodus est ineunte Aprili mense, quae Sirmiensem blasphemiam sub Eudoxiana haeresi latentem confixerat. Legati qui ab illa ad Constantium fuerant, Basilius Ancyranus, Eleusius et Eustathius, ac Sirmium ineunte Maio commodo accedere potuerant, imperatorem a priori sententia depulerunt. Ursacius ipse, Valens ac Germinius Constantio obsequi, Sirmiensem [Col. 0295B] formulam ejurare, atque Ancyranam ecthesim, quae tunc promulgata est, profiteri coacti sunt. Hinc illis omnes nocendi nervi repente, ac praeter omnem exspectationem, succisi sunt. Rem narrant Hilarius, Socrates ac Sozomenus, qui consuli possunt. An non vides aperta omnia, et plana, ac quod Hilarius ait, Gallos et Ancyranos episcopos uno prope eodemque tempore impietatem illam damnasse, ut verissimum sit?

Sed pergamus rei, de qua agitur, lucem afferre. Quaeri igitur potest, an ea formula sicut in Gallias, ita missa in Orientem fuerit, ac promulgata? Sic nonnulli putant: equidem haud facile concesserim, Ursacium, Valentem, Germinium et Potamium ejus auctores, Occidentales cum essent, ac caeterarum [Col. 0295C] omnium Ecclesiarum consensu carerent, fidem proposuisse propriam Orientalibus, ut iis etiam communis esset, ac promulgasse, ut ab omnibus velut certum constitutumque dogma reciperetur. Hanc vero sententiam haec, ni fallor, praeterea confirmant. Primo quod Georgius Laodicenus in litteris, quae in Ancyrana synodo recitatae sunt, unum tantum Aetium et Eudoxium haeresis tunc ortae auctores dat. Secundo quod Basilius Ancyranus in encyclica ex synodo a se habita, scripta, tum eos perstringit dumtaxat, tum vero ex Illyricorum nuntiis [(b) 33Kb] accepisse se scribit, perniciem illam latius serpere propagarique, ad instar fermenti: eam igitur non viderant Orientales, nec illa iis in locis vulgata de more fuerat. Tertio non ego diffiteor, quin Eudoxio, [Col. 0295D] qui recenter Antiochenae sedi irreperat, cognita fuerit: at uni Eudoxio significatam contendo, ac familiaribus [Col. 0296A] tantum Ursacii, Valentis, et Germinii litteris, quod eos non lateret, cujus esset animi vir pessimus, communemque sese habere cum illo causam: hinc ille unus gratias egit Ursacio ipsi, Valenti, ac Germinio, quod eorum Ministerio Occidentales recte sentire coeperant; Hosium eam blasphemiam profiteri coactum iis verbis exprimens: [(c) 1Kb] atque ii, quibus rescribit, ut vides, tres sunt dumtaxat. Quarto Constantius haeresi per legatos, qui Ancyra venerant, indicata, tum novatores exsilio damnavit, Aetium, scilicet, Eudoxium ac socios, tum scriptis litteris Antiochenos monuit, ne promulgatam in Encaeniis fidem desererent: atque ut Eudoxianam haeresim, impiam, novam ac sero ex erroris barathro emersam exsecrarentur [(d) 1Kb] . An vero ille tam impudens fuerit, [Col. 0296B] ut haec ageret, et scriberet, si ea formula probata antea a se fuerat, si per Orientem promulgata jussu suo ac encyclicis episcoporum litteris, ut reciperetur? At, inquies, potuit ea privatim ac familiaribus epistolis vulgari: quid vero hinc colliges? An eam propterea Demophilus certo viderat? An fidem praeterea, quam fama tantum, ac incerta voce clanculum protusam acceperat, nec satis perspectam habebat, exponere Liberio potuit? Contra vero Ancyranae definitiones, quibus Antiochena et Sirmiensis expositio expresse confirmata est, promulgatae statim fuerant encyclicis de more litteris: Constantius praeterea illas tunc obtinere solas jusserat [(e) 1Kb] . Vix igitur aliam ab ea, quae tunc obtinebat, fidem Demophilus Liberio exposuisse potuit.

[Col. 0296C] Haec autem cum ita se habeant, minime necesse est, ut diutius immorer in refellendo Dupinio, atque anonymo scriptore, qui Dupinium nobis iterum proposuit elapsis annis in Gallicam linguam conversum sub titulo Tractatus de ecclesiastica et saeculari potestate [(f) 1Kb] . Qui primo Demophilum inter Anomoeos confidenter collocat, deinde duplicem a Liberio signatam formulam somniat, alteram scilicet Beroeae, eamque Arianam totam, atque Anomoeorum sententiae conformatam, alteram vero Sirmii, eo nempe animo, consilioque, ut de priori illa Beroeae subscripta sese purgaret, vulgatamque quod Filium Patri dissimilem professus esset, famam dissiparet apud Basilium Ancyranum caeterosque Semiarianos, qui ad Constantium Sirmii agentem legati fuerant [(g) 2Kb] . [Col. 0296D] Quae enim dicta a me hactenus, et disputata sunt, ac quae praeterea rursus dicenda restant, [Col. 0297A] aperte demonstrant, Dupinium, quae numquam fuerunt, facta temere comminisci, falsisque ea testimoniis confirmare, ut fucum, prout solet, lectori faciat.



 VI.---Rei totius a Liberio gestae series exponitur, ejusque ad Orientales, et ad Ursacium et Valentem litterae explicantur. Exposita rei tunc gestae series confirmatur auctoritate Sozomeni, atque Acacii, aliorumque Constantinopoli congregatorum Arianorum testimonio non antea observato.

Quae itaque hactenus dicta, et disputata a me sunt, cum quae suscepta a Liberio fides fuerit, ostendunt, tum vero totam rerum gestarum seriem facile jam pervidendam offerunt. Basilius igitur, confecta Ancyrana synodo, ac Paschalibus forte diebus, ad imperatorem profectus est Sirmii agentem; eoque, ut dixi, pervenire facile potuit ineunte Maio: res [Col. 0297B] illum suas pari celeritate, ac felicitate confecisse ex Hilario et Sozomeno scimus: nam Sirmiensis blasphemia abrogata et Antiochena in Encaeniis fides iterum confirmata est; Ursacius praeterea et Valens ejusdem blasphemiae auctores ignorantiam professi, revocarunt, quod fecerant, Antiochenae et Ancyranae ecthesi subscribere coacti: Eudoxius et Aetius, aliique manifesti ejus impietatis sectatores exsules facti: Basiliani denique victores universa loca peragrarunt, ut homoeusium sive Ancyranam fidem, quae eadem cum Sirmiensi est, confirmarent [(a) 1Kb] . Nullus itaque dubito, quin litteras quaquaversus illico spargi curaverint, quibus episcopi omnes per Orientem, atque ii potissimum, qui Sirmiensem fidem profitebantur, ea de re certiores fierent, quos inter Demophilus [Col. 0297C] merito numerandus est, quia non longe aberat, ac Sirmiensi eidem fidei conscribendae adfuerat, eamque ut vidimus, cum Semiarianis palam profitebatur. Haec vero omnia cum ille Liberio praesens narrasset, atque explicasset, obtinuit, ut ille exsilio fractus, et Urbis revisendae cupidus, ad Orientales scriberet, qui in comitatu erant, et rerum apud imperatorem potiebantur, Basilium scilicet, ut Nicephorus explicat, ejusque socios [(b) 1Kb] . Nec vero sententiam hanc meam evertere videtur, quod idem pontifex Ursacio etiam, et Valenti scripserit, Sirmiensis ejus blasphemiae auctoribus et assertoribus: cum enim istam tunc ii revocassent, et eamdem cum Basilio, caeterisque Semiarianis fidem profiteri coacti fuissent, nulla erat aperta ratio cur idem pontifex, qui Orientalibus scripserat, eorum Occidentalium [Col. 0297D] etiam, quorum magna erat apud Constantium gratia, ac eadem tunc cum caeteris fides, communionem refugere debuisset. Hinc vero intelligis, [Col. 0298A] cur in litteris ad Orientales scriptis, fidem sibi a Demophilo expositam se suscipere Liberius ait, hac vero de re nullum in aliis ad Ursacium ipsum, et Valentem et Germinium exaratis, verbum fecerit. Quis enim hinc non videat, cum idem Liberius eas litteras exararet, unam fuisse eorum omnium fidem, missamque proinde utramque epistolam, postquam Valens, Ursacius et Germinius Ancyranae synodi definitionibus subscripserant, nullaque inter eos, et Orientales exterior in sententiis discordia esse videbatur?

Nunc vero videndum a nobis est, quid Liberius egerit, postquam Sirmium accessit. Athanasius et Hilarius, ut dixi, nihil profecto exprimunt, quod nos ejus rei dilucide scientes faciat. Socrates de hujus [Col. 0298B] pontificis lapsu nihil omnino attigit; siquidem Rufinus, quem sequitur plerumque, hac de re nihil certi compertum se habuisse scribit [(c) 1Kb] . Unus itaque Sozomenus superest, qui gestae tunc rei memoriam transmisit ad posteros, atque illam adeo descriptam accurate, ut omnem omnino pudorem exuisse oporteat, qui ejus hoc in facto auctoritatem sequi nolit. Illum itaque operae pretium est ut audiamus.

Haud multo post Imperator ab urbe Roma Sirmium reversus, cum Occidentales episcopi legationem ad ipsum misissent, Liberium Beroea ad se accersivit. cumque adessent legati episcoporum Orientis, convocatis sacerdotibus, qui in comitatu erant, Liberium coepit compellere, ut Filium Patris non esse consubstantialem profiteretur. Instabant autem, et imperatorem [Col. 0298C] ad hoc impellebant, Basilius, Eustathius et Eleusius, qui praecipua apud ipsum auctoritate pollebant. Qui cum ea, quae contra Paulum Samosatenum, et contra Photinum episcopum Sirmii decreta fuerant, ac praeterea fidei formulam in dedicatione Antiochensis basilicae editam, in unum tunc libellum conjecissent, perinde quasi quidam sub obtentu vocabuli consubstantialis propriam haeresim stabilire conarentur, effecerunt ut Liberius et Athanasius, Alexander, Severianus et Crescens Africae episcopi ei formulae consentirent. Consenserunt pariter Ursacius et Germinius episcopus Sirmii, et Valens Mursae, et quotquot ex Orientis partibus aderant episcopi. Sed et confessionem a Liberio vicissim susceperunt, qua eos, qui Filium substantia et per omnia Patri similem non esse assererent, alienos ab Ecclesia pronuntiabat [(d) 452Kb] . . . . . His [Col. 0298D] per legatos Occidentalium confectis, imperator Romam redeundi potestatem fecit. Scripserunt etiam episcopi, qui Sirmium convenerant ad Felicem, qui [Col. 0299A] tum Romanae Ecclesiae praesidebat, et ad clerum ejusdem civitatis, ut Liberium susciperent, atque ambo apostolicam sedem gubernarent, et simul sacerdotio fungerentur absque ulla dissensione [(a) 1Kb] . Haec Sozomenus: at quos Valesius, cujus interpretatione utor, Occidentalium legatos in medium statuit, equidem nullos fuisse puto: siquidem Graecum verbum , tum eos exprimit, qui legati missi sunt, tum eos quandoque, qui pro alio deprecatores accedunt: hoc saltem sensu Langus Nicephori interpres ac Fronto Ducaeus vocem illam acceperunt [(b) 1Kb] . Fortunatianum igitur Aquileiensem, quem Liberius cum litteris ad imperatorem miserat, hoc loco ego designatum intelligo, atque ipsos etiam Ursacium et Valentem, quos ille sibi devinxerat, caeterosque in [Col. 0299B] comitatu tunc positos: neque enim brevis mora patiebatur, ut quos mitti per Vincentium Capuanum ex Campania idem pontifex optaverat, tunc adesse potuerint.

Vides itaque Liberium Basilii opera ab exsilio revocatum, postquam Sirmiensem fidem se recepisse scripserat: deinde vero, postquam eidem fidei cum Afris aliquot episcopis reipsa subscripsisset, Romam eundi, suamque recipiendi sedem potestate donatum. Cum autem ille, Anastasio teste, III non. Augusti Urbem ingressus sit, Sirmium accessisse debuit in Junio mense, rebusque eo jam labente confectis, Romano itineri se dedisse. Omnia vero, si sic accipias, sibi recte cohaerent: nam clandestina Ursacii, et Valentis formula, Basilio instante, abrogatur, [Col. 0299C] ac Sirmiensis contra Photinum ecthesis iterum promulgatur Maio nondum provecto: Liberius non longe absens a Demophilo expositam suscipit idque Basilio Ancyrano, aliisque Orientalibus in comitatu positis denuntiat iis quas memoravi litteris. Ab exsilio itaque evocatur ad imperatorem, ac fidem, quam se suscepisse dixerat, scripto professus, ad sedem suam revertitur. Neque enim negaverit aliquis, quin haec omnia trimestri spatio fieri commode potuerint.

Caeterum non unus Sozomenus hujusce rei testis est; siquidem non obscuro Acacii Caesariensis testimonio confirmantur. Fuerat ille cum caeteris ex faece Ariana, qui Usiam a fide rejiciendam statuerant, depositus in Seleuciensi synodo a Semiarianis Usiae assertoribus: [Col. 0299D] sed Acaciani paulo post fortiores, ut par referrent in latrocinali Constantinopolitano conventu, Semiarianorum duces sedibus expulerunt: quod cum jure fecisse videri vellent, ubi de Basilio Ancyrano agunt, has cum nonnullis aliis expresserunt causas, quod scilicet, Illyriis, Italis et Afris dissidii, et tumultus causa exstitisset, et eorum quae Ecclesiae Romanae contigerant, auctor fuerat [(c) 89Kb] . Cur igitur Illyriis, Italis et Afris dissidii, et tumultus causa ille fuisse dicatur, ego minime inquiram, [Col. 0300A] quamquam inclinat animus, ut credam iis verbis exprimi studium illud, quo allaboraverat, ut iis in locis Ancyranae definitiones reciperentur, atque Anomoei damnarentur. Quaero itaque, siquidem hoc ad institutum pertinet, quaenam fuerant, quae Ecclesiae Romanae haud pridem contigerant, atque eidem Basilio Acacius veluti auctori praecipuo, crimini vertit. Plerique rem, veluti in obscuro positam, intactam praetereunt; Tillemontius vero, cujus nihil diligentiam fugit, suspicatur hoc loco Felicis intrusionem indicari, atque ejus rei culpam in Basilium ab Acacio transferri [(d) 1Kb] . At cur Acacius Felicis ordinationem Basilio exprobrare potuit, cujus ipse Mediolani cum caeteris Arianis Constantium possidens [(e) 1Kb] , si Hieronymo credimus, auctor potissimum ac promotor [Col. 0300B] fuerat? Ego vero miror, cur nullus unam illam, quae sese sponte offert, veram causam attigerit, eorumque verborum vim aperte explicuerit: iis enim haud obscure expressas intelligimus seditiones illas, ac forte etiam caedes, quas Socrates, ac Sozomenus, et preces Marcellini et Faustini memorant, Romae ortas et perpetratas, cum Felix, quem Acacius evexerat, sede expelleretur Liberio reduce; earumque in culpam vocatum eo loco fuisse Basilium, quippe qui unus, ac praecipuus fuerat ejus pontificis reducendi auctor. Quod si Liberius Basilii ejusdem opera Beroea evocatus est, si fidei ab eo propositae subscripsit, si iis deinde confectis sedi suae restitutus est, nullum deinceps futurum esse puto, qui de Sirmiensi blasphemia huic pontifici litem moveat, nisi sibi antea [Col. 0300C] persuadeat, eam fuisse a Basilio propugnatam, praetereaque Constantium, qui huic rei agendae praeerat, qui Antiochenam formulam, retineri jusserat, qui Eudoxium, atque Aetium ejusdem blasphemiae per Orientem duces mulctaverat, qui Valentem, Ursacium et Germinium coegerat, ut eam ejurarent, permisisse, ut Romanus pontifex illam eodem tempore confirmaret; mirari itaque haud satis possum praeceps eorum judicium, qui cum tam longe adsint ab aetate gestarum rerum, Liberium, quod nemo veterum scriptorum ausus est, subscriptae Sirmiensis secundae formulae reum agere potuerit.



 VII.---Quaestio a Tillemontio primum proposita excutitur: an scilicet Liberius homousium non reticuerit solum, sed etiam damnaverit? Rationes, ob quas scriptor ille doctissimus ancipitem se ostendit, proponuntur. Sozomenus adducitur pro veriori sententia, et illustratur: an pro certo sit habendum, damnavisse homousium synodum Antiochenam, quae habita fuit contra Paulum Samosatenum. Hilarius et Victorius haud recte a Tillemontio accepti afferuntur, et explicantur.
[Col. 0300D]

Hanc dubitationem nullus in medium adduxerat ante Tillemontium, qui eam primo proposuit, cum de Arianis ageret, versatamque in utramque partem, postremo inexplicatam, deserit doctiori, ut ille pro [Col. 0301A] singulari sua modestia inquit, viro dignam [(a) 1Kb] .

Cur vero sic dubitaverit, faciunt haec pauca, quae jam recitata sunt, Sozomeni verba: Convocatis Constantius sacerdotibus, qui in Comitatu erant, Liberium coepit compellere, ut Filium Patris NON ESSE consubstantialem profiteretur. Siquidem ea sic accipit, ut Liberium nedum homousii professionem deserere, verum etiam illud palam damnare a Constantio coactum putet. Erat vero causa, ut suspicatur, cur imperator id vellet. Nam si Basilius, aliique Semiariani in Ancyrano conventu huic voci anathema dixerant, si Constantii animum tunc possidebant, ac moderabantur, fieri etiam facile potuit, ut temporum benignitate, atque ejusdem imperatoris auctoritate usi sint, ut eum pontificem in hanc sententiam pertraherent. [Col. 0301B] Unum tamen est, quod Tillemontium ea de re dubium habet, atque illud est, quod Basilius, aliique Ancyranae synodi legati anathema illud clam esse oportere statuerant, atque hoc decretum ab iis, quae Sirmii promulgatae sunt, definitionibus expunxerant. Rationes deinde, seu conjecturas affert, ob quas eos captata opportunitate ab instituto illo consilio recessisse, ac liberas eidem anathemati habenas laxasse censet; primo quia Hilarius scribit, Ursacium, Valentem et Germinium ab eodem Basilio postulasse, ut legeretur epistola de homousii et homoeusii expositione; quam illam ipsam esse opinatur vir doctus, quae ab Ancyrana synodo scripta fuerat, ab Epiphanio recitata [(b) 1Kb] , ac homoeusium asserans, homousium anathemate proscripserat; secundo quia Victorinus [Col. 0301C] nos docet scriptas ab Orientalibus ad Afros litteras, ut ii cum Orientalibus omnibus, et Afris ipsis, qui sic statuerant, homousium ab Ecclesia ejicerent, ac iis litteris non rationes a sacra Scriptura petitas, sed jussiones, et minas adjunctas fuisse dolet; nam si omnes, ut vidimus, uni eidemque formulae cum Liberio subscripserant, idem profecto de omnibus judicium esse debet; et si Afri episcopi, et Orientales homousium ab Ecclesia tunc proscripsisse dicti sunt, nulla afferri ratio potest, cur ab eo crimine Liberius excipiatur.

Hae igitur sunt causae, ob quas vir ille accuratissimus rem hanc in incerto relinquere visus est; quae tamen, ut in aperta luce collocari possit, primo disquirendum a me est, quid Sozomenus recitatis [Col. 0301D] modo verbis senserit, tum deinde expendenda allatarum conjecturarum vis. Quod itaque attinet ad primum caput de mente nempe Sozomeni, haud equidem contendo, quin Constantius, ac Semiariani illi episcopi Liberium sollicitaverint, ne profiteretur . At quaestio est, quae sit horum verborum vis, an scilicet apertam homousii execrationem, an nudum ejus silentium expetitum inferant; atque hoc ego tota, quam idem Sozomenus narrat, facti serie recte perpensa, verissimum, [Col. 0302A] ac manifestum puto. Constat enim Basilium Ancyranum subscribenda proposuisse ea quae contra Paulum Samosatenum, et contra Photinum episcopum, Sirmii decreta fuerant, ac praeterea fidei formulam in dedicatione Antiochensis Ecclesiae editam, una simul scriptione conjuncta, atque aliud nihil. Quid vero hinc colligas haud obscurum est. Si enim Sirmiensis cum adjunctis anathematismis, si Philippopolitana fides, si Antiochena illa, quae caeterarum omnium, ut ita dicam, fons et origo est, homoeusium adstruunt dumtaxat, homousium vero quamquam supprimant, minime damnant [(c) 1Kb] , nec Basilius voluit, ut a Liberio ea vox damnaretur, nec eam Liberium damnasse videri potest, sed nudo involvisse silentio; quae una erat oblatae ac ab eo confirmatae formulae vis.

[Col. 0302B] Unum tamen video, quod ex Sozomeno ipso objici adversus hanc sententiam forte posset. Eudoxius, ut haeresi tunc erumpenti patronos quaereret, in vulgus sparserat, Liberium et Occidentales tum homousium rejecisse, tum praeterea confiteri Filium Patri dissimilem. Vides itaque bicipitem esse calumniam. Quid vero Liberius? Eos qui secundum substantiam, et per omnia Patri similem non esse assererent, alienos ab Ecclesia pronuntiat [(d) 107Kb] . Cum itaque una tantum homoeusii professione eum pontificem sese purgantem videas, alteri calumniae capiti latus praebet. At hoc minime necesse est, ut dicamus: Eudoxius enim, qui utraque voce eamdem exprimi et asseri fidem merito intelligebat, homousium aeque ac homoeusium proscripserat, atque in ejus criminis societatem Liberium [Col. 0302C] falso advocaverat: id igitur tunc agebatur dumtaxat, ut idem pontifex fidem catholicam adversus Eudoxii dolos assereret, vulgatamque adversus se calumniam eversum iret. Id vero cum aperta una homoeusii professione abunde consequeretur, tum apud Eudoxianos, tum apud ipsos etiam Catholicos, quibus tunc temporis una erat utriusque vocis, eademque vis, nihil opus fuit, ut etiam de homousio aliquid adderet, aut suam tunc proferret sententiam. Caeterum cum Liberium oblatae a Semiarianis formulae subscribentem, Anomoeos dumtaxat ab Ecclesia alienos pronuntiantem vides, aperte etiam intelligis, homousianos, et homoeusianos pari in pretio et loco ab illo habitos, ac etiam non obscure colligis, quae ejus praeterea de voce illa, cum haec ageret, sententia [Col. 0302D] fuerit.

Sed ut ad eam, cui a Liberio subscriptum vidimus formulam revertatur oratio, ab eruditis quaeritur, an illa tunc temporis ex integro composita, et procusa fuerit, an vero, quae jam exstabant, Antiochena in Encaeniis, et Sirmiensis iterum exscriptae simpliciter, unaque scriptione, unoque libello alligatae huic Pontifici oblatae sint. Sed observari debet pro rei dilucidatione Antiochenam in Encaeniis fidem, omnium, quae deinde excogitatae sunt, expositionum fontem, [Col. 0303A] ac typum, ac quamdam veluti sectae suae tesseram, Semiarianos perpetuo esse voluisse. Hinc ex Antiochenae hujus fidei formulis Pseudosardicensis expositio primo composita, et conflata, tum deinde anathematismis adversus Paulum Samosatenum, et Photinum promulgatis adaucta est [(a) 1Kb] : Sirmiensis vero, quam hoc loco Sozomenus memorat, Pseudosardicensem illam retinet, ac fere verbo tenus exprimit. Si igitur Sirmiensis fides Pseudosardicensem, si haec Antiochenam continet, si praeterea anathematismos adversus Samosatenum, et Photinum promulgatos iterum explicat, nihil opus est, ut formulam, quae oblata Liberio a Basilio est, recenter compositam, et tunc procusam fuisse dicamus ex Sozomeni mente: siquidem una haec Sirmiensis fides omnia in se ipsa [Col. 0303B] continet, et complectitur, quae ille exprimit. Vim igitur huic scriptori inferunt, qui Antiochenae fidei voce, eam etiam indicatam putant, quae adversus Pauli Samosateni haeresim in ea urbe olim promulgata fuerat, eamque Antiochenae in Encaeniis, et Sirmiensi junctam fuisse opinantur, veluti homousio evertendo, qui erat Semiarianorum conatus imprimis idoneam, et comparatam. Enim vero Sozomenus unam tantum exprimit Antiochenam fidem, eam scilicet, quae in Encaeniis dicta est: quis igitur reliquus veteri illi Antiochenae expositioni locus? Quod si Liberio ea etiam proposita fuisse ait, quae adversus Paulum Samosatenum et Photinum episcopum Sirmii decreta fuerant, cum Antiochena in Encaeniis, et Sirmiensis ecthesis eos haereticos nominatim damnent; [Col. 0303C] ecquae amabo Antiochenae veteris illius adversus eumdem Samosatenum synodi definitioni, si quae umquam fuit, iterum tunc depromendae necessitas esse potuit?

Sed nec ego facile concesserim, homousium ab Antiochena adversus Samosatenum synodo damnatum, rejectumque fuisse. Hoc quidem decretum (neque enim nego) Basilius Magnus, hoc Hilarius memorat. At viri docti Basilio opponunt auctoritatem Athanasii, ac rationes alias afferunt, ob quas ea de re merito dubitamus. Primo scilicet, quod assertum illud Antiochenae synodi decretum iis repugnat, quae paulo ante synodum inter utrumque Dionysium, Romanum scilicet, et Alexandrinum gesta fuerant. Secundo, quod illud ab omnibus prorsus, ne Arianis quidem exceptis, ignoratum fuerat usque ad annum [Col. 0303D] 358, cujus profecto rei idoneus testis Eusebius vir infinitae propemodum lectionis, qui cum rationes omnes afferret in synodo Nicaena adversus homousium propositas, hanc nec memorat quidem [(b) 1Kb] . Tertio denique, quod nullo alio testimonio nititur, nisi tunc viventium Arianorum, quorum nemo ignorat, quam suspecta fides fuerit [(c) 1Kb] . Quod vero ad Hilarium pertinet, nullum in historica hujus rei perscrutanda veritate studium posuit, sed Semiarianis, aut [Col. 0304A] credidit simpliciter, aut quod magis placet, credere videri voluit. Ne vero hoc existimer confidentius, quam par est, asserere, duo faciunt; primum quod jactatum illud ab iis decretum, non Antiochenae, sed Samosatenae synodo attribuit: alterum, quod cum quam ille causam agit, invictis aliis argumentis obtineat, nihil sua referre putavit quaerere, an verum, an falsum illud esset [(d) 1Kb] . Caeterum si epistola Dionysii Alexandrini nomine inscripta ad Paulum Samosatenum vera, ac genuina est, si quae Nicaenorum Patrum nomine in Ephesino concilio recitata est, fidei expositio, ad Antiochenam antiquam synodum pertinet, falsum profecto est homousium ab ea rejectum fuisse, cum utroque loco asseratur illud apertis verbis [(e) 1Kb] : ego vero non video, cur eorum, qui haec [Col. 0304B] pro veris, et genuinis habent Antiochenae ejusdem synodi monumentis, sententia non praeferenda sit alteri, quae negat: haec enim paucis tantum, iisque levissimis conjecturis nititur, alia vero Antiochenae Ecclesiae symbolo congruit, atque auctorum ab ea aetate haud longe distantium testimonio comprobatur. Sed haec non est iis de rebus agendi locus, quem praeterea praeoccupavit vir doctissimus Michael Angelus Jacomellus intimus Cappellanus SS. D. N. in dissertatione de haeresi Pauli Samosateni, quam si quis consulat, operae pretium fecerit.

Ad epistolam nunc venio quam Valentem, Ursacium et Germinium postulasse Hilarius ait, ut a Basilio Ancyrano legeretur. Quae fuerit igitur, a quibus scripta, quidve ea praeterea contineret, obscurum [Col. 0304C] est: hoc tantum ab eodem Hilario intelligimus, actum in ea fuisse potissimum de homoeusii et homousii expositione. Epistolam, ait ille, quam a vobis de homousii et homoeusii expositione apud Sirmium, Valens, Ursacius et Germinius poposcerunt, legi; intelligo in quibusdam non minus circumspectam esse, quam liberam [(f) 1Kb] . Tillemontius Arianos illos, ut legeretur postulasse conjicit eo consilio, ut Semiariani, qui eadem epistola homousium anathemate proscripserant, ac deinde hoc decretum clam omnes habuerant, palam etiam illud aliquando facere, ac vocem illam damnare cogerentur. At epistola illa, quae lecta est, homousium anathemate notatum, qua saltem conjectura, ne dicam ratione probat vir doctus? Hoc Semiariani illi praestiterant in ea Ancyranae synodi encyclica. [Col. 0304D] At si quis Hilarium legat, ac cum eadem synodica conferat, aliam a synodo scriptam epistolam, aliam tunc fuisse lectam facile deprehendet: in epistola enim Ancyranae synodi, eam quam Hilarius memorat, homousii, et homoeusii expositionem frustra quaeras. Causa etiam, cur quae Valenti, Ursacio, et Germinio lecta epistola est, aliam esse oporteret ab ea, quae Ancyrae scripta fuerat, haud obscura est.

Enim vero Ancyrani legati anathema consubstantiali [Col. 0305A] dictum clam haberi oportere inter se statuerant: contra Valens, Ursacius, et Germinius homoeusium aversabantur, quod nihil ab homousio differre merito arbitrarentur: res tota ex Hilario constat [(a) 1Kb] . Quid igitur Semiariani illi facerent, ut Arianos alios ad homoeusii professionem pertraherent; anathema vero homousio dictum, clam omnes pro instituto haberent? Alia scribenda ab iis epistola fuit, qua homousii, et homoeusii vim latius explicarent, ac rationes afferrent, cur hoc alteri praeferendum esse videretur. Haec itaque scripta tunc, ac composita est, hanc Hilarius indicat, at nos frustra nunc quaerimus. Caeterum quidquid de hac epistola, quae Arianis illis lecta est, dixeris, aut scilicet diversam, ut opinor ego, illam esse ab encyclica Ancyranae synodi, aut anathema [Col. 0305B] in ea dictum homousio, quod tamen ad Liberium attinet, perinde est. Neque enim praesens ille fuit cum legebatur; sed postquam ea lecta est, postquam Ancyranae definitiones ab Ursacio et Valente probatae jam ac promulgatae fuerant, Basilii tunc rerum Domini opera ab imperatore accitus Sirmium venit, omnibus scilicet, ut vidimus, confectis jam ac compositis rebus, ac eo tempore quo nihil necesse erat ut ea legeretur. Hoc vero quod aio, ex Hilario ipso non obscure colligitur, qui cum tres illos dumtaxat episcopos ejus lectionem postulasse scribat, alium nullum, cum lecta a Basilio est, adfuisse indicat.

Victorini tandem testimonio, quod idem Tillemontius in suam trahere sententiam nititur, nihil fragilius, nihil obscurius. Haec sunt ejus scriptoris verba: [Col. 0305C] Orientales scribunt ad Afros, ut ejicerent a sancta Ecclesia HOMOUSIUM, dicentes secum sentire et Afros, et Orientales omnes [(b) 1Kb] . Incertum itaque est quonam tempore haec ad Afros ab Orientalibus scripta sint, an scilicet ante Ariminense, an vero post Ariminense concilium, ejusque confirmatam Constantinopoli formulam: enim vero Afri aliquot episcopi homousium bis abjecisse videri possunt; primo cum Liberius Sirmiensem ecthesim professus est, ut vidimus; secundo cum a legatis Ariminensis concilii Arianorum formula recepta est: constat enim inter praevaricatores illos, tres ex eadem Africa praesules annumeratos. Incertum praeterea est, an Orientales illi qui ad Afros scripserant, Ariani an Semiariani fuerint, quos omnes hoc vocabulum, homousion, aeque tunc abjecisse [Col. 0305D] constat. Equidem hoc ego loco Afrorum nomine eos qui Ariminensem formulam receperant, per Orientales vero, qui scripserant, Acacianos expressos existimo, ac litteras a Victorino memoratas, datas ab iis puto postquam Semiarianos ipsos qua vi, qua fraude induxerant, ut eamdem Ariminensem formulam, a praevaricatoribus illis legatis admissam profiterentur. Cur vero sic ego existimem, facit Hilarius, qui tunc Constantinopoli positus Constantio haec exprobrat: Substravisti voluntati tuae Orientales episcopos, [Col. 0306A] neque solum voluntati tuae, sed violentiae; mandas tibi subscriptiones Afrorum, quibus blasphemiam Ursacii et Valentis condemnaverant, reddi: renitentibus comminaris, et postremum ad diripiendos mittis [(c) 1Kb] . Liquet igitur eo potissimum tempore Afros ab imperatore variis artibus sollicitatos, ut Ariminensem formulam complecterentur, ac fidem desererent: frustraque aliquod in rerum tunc gestarum commentariis argumentum quaeras, quo ante Ariminensem formulam hanc Afris episcopis vim inferre Constantium potuisse probes. Nemo etiam negaverit, quin Acaciani, qui Constantii autoritate abutebantur, eo etiam tempore ad eosdem litteras communi nomine scriptas miserint, quibus de recepta ab omnibus formula ipsa, tum certiores eos facerent, tum deinde hortarentur [Col. 0306B] ut reliquis accederint. Si enim Victorini testimonium cum Hilario conferamus, facile intelligimus utrumque designare gravissima ea tempora, quae latrocinalem Constantinopolitanam synodum, qua eadem formula comprobata, et promulgata est, subsecuta sunt. Fac tamen hoc Victorini loco Orientalium voce Basilium ejusque Ancyrana legatione socios exprimi, scriptasque ab eo tunc fuisse litteras in Africam, quibus ejus Ecclesiae praesules in suam sententiam pertrahere studuisset exemplo eorum, qui cum Liberio homoeusium professi fuerant: quid vero inde conficies? An forte cum Basilius scripsit, ut homousium abjicerent, hoc etiam voluit, ut anathemate configeretur? Id vero minime necesse est, ut dicamus, cum aliud abjicere sit, aliud vero damnare, atque [Col. 0306C] unum, haud alterum inferat. Rem vero se ipsa manifestam duobus allatis exemplis confirmare placet, altero ex Hilario, altero ex Arianorum penu producto. Hilarius itaque Gallicanos episcopos laudat, quod missam ex Sirmiensi oppido infidelis fidei impietatem, non modo non suscepissent, sed nuntiatam, significatamque damnassent [(d) 1Kb] . Acaciani vero in seleucensi synodo homousium, et homoeusium velut voces sacris Scripturis incognitas simpliciter rejiciunt, . Anomaeum vero anathemate aperte damnant, .

Infirma igitur, ac jacentia argumenta vides, quae Tillemontium in eligenda sententia ancipitem habuisse visa sunt. Placet tamen unum adhuc pro Liberio testimonium nunc ex Hilario afferre. Fuerat ille [Col. 0306D] effectus certior episcoporum aliquot litteris, in Ancyrana synodo, quam tantopere laudaverat, anathema Consubstantiali dictum, quamquam hoc decretum episcopi illi tectum deinde, ac secretum habere studnissent. Rationes itaque omnes quibus temerarium facinus tueri poterant cum attulisset, easque vehementissime expugnasset, tum haec ait: Sed forte dicetur mihi: Aliqui hodie ex his, qui tum synodo (Nicaenae) interfuerant, tacendum de homousio decreverunt. Et ego invitus licet respondebo dicenti, numquid non et ipsi tacendo [Col. 0307A] de homoeusio esse constituunt? Oro vos, ne quisquam alius ex his praeter senem Hosium reperiatur, qui tacendum esse existimet de utroque [(a) 1Kb] . Vides itaque unius Hosii exemplum pro Semiarianis ab Hilario productum, quamquam eorum propugnandae sententiae haud satis idoneum, quia Hosius homousium aeque ac homoeusium a fide sustulerat. Cur igitur Liberii exemplo non utitur rei de qua agebatur confirmandae aptissimo? An Hilarius hoc dissimulans praeteriit? Hoc ne suspicari quidem licet. An igitur ignoravit? Quis vero animum inducere possit, ut credat, Semiarianos ejus pontificis potiorem auctoritatem negligere potuisse, ac rem, quam illorum imprimis intererat vulgari quam maxime, Hilarium ipsum, ac caeteros omnes clam esse voluisse? Verum [Col. 0307B] ignoraverit Hilarius, quod profecto fidem superat, an vero ignoravit Valens, Ursacius, et Germinius, qui rebus a Liberio gestis praesentes fuerant? Cur vero cum ii in Ariminensi concilio Usiae nomen sublatum, ac tertiam Sirmiensem formulam confirmatam vellent, cum ob eam causam a Patribus quaererent, si Rufino credimus [(b) 1Kb] , an homousium quod summa constantia retinebant, an vero Christum Dominum adorandum, sibi proposuissent, de Liberio ne verbum quidem? An forte nullo in pretio apud illos fuerat aeternae Urbis episcopi auctoritas, et exemplum, quod tanti fecerant ante ejus exsilium, et Mediolanense concilium, ut ab illo uno caeterorum omnium animos pendere arbitrarentur?



 VIII.---Hilarii exsecrationes, ex celebri fragmentorum loco adversus Liberium afferri solitas, nullo loco haberi oportere demonstratur, velut ex rejectis ab eo scriptis acceptas, bonaque fide haud agere, qui iis utuntur.
[Col. 0307C]

Cum igitur teneamus Sirmiensem fidem, ac formulam, quam Liberius pro humanae fragilitatis exemplo professus est, ad ea quae hinc fluunt, consectaria oratio convertenda esset. At haec a me omittenda esse existimavi, tum quod unum hoc mihi proposui, ut rerum gestarum veritatem ab involucris, quibus quasi obtegi videbatur, eo quo possem modo, explicarem, tum quod in ea re tractanda alii ante me operam diligenter collocarunt suam. Reliquum igitur est, ut videamus cur formulam illam, quam velut catholicam probaverat Hilarius in libro de Synodis, perfidiae Arianae loco habuerit in Fragmentis. Nam cum [Col. 0307D] episcopi aliquot Germaniae primae et secundae ab eo quaererent, quid Orientales in fidei professionibus aut gessissent, aut gererent, rogarentque illum, ut rescriberet, quid ipse super omnibus eorum dictis sentiret, post laudatas probatasque Antiochenam ecthesim in Encaeniis, ac Philippopolitanam, quam Sardicensem ex Orientalium ore vocat, cum deinde de Sirmiensi contra Photinum agit, primo ejusdem anathematismo allato [(c) 1Kb] , sic ait: Quis hic ambiguitatis locus, [Col. 0308A] aut quid ex sincerae fidei conscientia reliquum est? Non est exstans ei ad originem substantia aliqua alia, nisi sola quae Dei est: ut in eo nihil aliud natum esse possit quam omne quod Dei sit, quia non ex nihilo exstans aliunde non subsistit [(d) 1Kb] . Hoc itaque loco Hilarii apertam et manifestam sententiam vides: frustra vero dixeris illum haud probasse eam formulam tanquam integram et perfectam, sed hoc egisse, ut qui ea utebantur, eos alliceret ad catholicam fidem. Quibus enim ita rescribit Occidentales fuerant, ac perfecte catholici episcopi, atque iis cum haec scribit, aliquam in viro integerrimo, ac in re omnium maxima, simulationem suspicari piaculum est. An itaque inconstantem potius in sua illum sententia dicemus? Magnus Baronius, quae in iisdem fragmentis adversus Liberium [Col. 0308B] verba legimus, margini adscripta fuisse censet, et ex eo in textum deinde translata. Natalis Alexander, tum hanc Baronii opinionem probat, tum aliam rationem addit, Sirmiensem scilicet ecthesim quae verbis tenus catholica est, spectatis tamen ejus auctoribus eorumque consiliis, perfidiam merito ab Hilario dictam; quod etiam Tillemontio placuit. Ego vero non video, cur spectatis auctoribus ea fides in Liberio perfidia videri debeat; cum vero ad Gallicanos episcopos mittitur, sincera et catholica sit, atque cur illa eum pontificem subscribentem, haereticum efficere Hilario potuerit, eorum vero, ad quos mittebatur, fidei, ac religioni nocere non posset. Petrus igitur Coustantius Sirmiensem eam expositionem ab eodem Hilario numquam ex animo probatam fuisse asserit, [Col. 0308C] siquidem, quidquid praeter fidem unam Nicaenam est, perfidiae, non fidei loco constanter habuerat; quo ex capite Hilarium ipsum tum ab inconstantia purgat, tum anathema Liberio dicere haud immerito potuisse putat [(e) 1Kb] : at eo ipso libro, ex quo vir doctus ea verba in rem suam transtulit, Antiochenam, Philippopolitanam, et Sirmiensem fidem iterum laudat idem Hilarius [(f) 1Kb] ; ait enim: Damnas quoque et substantiae nomen, quo te et Sardicensi synodo, et Sirmiensi, pium esse Occidentalibus mentiebaris, quod tamen prophetica auctoritate susceptum fidei intelligentiam continebat. Quod si eas ipsas Hilarius eodem loco haud omnino probare alioquin visus est, id se facere innuit, quia nihil iis erat opus post Nicaenam fidem; nam etsi nullum in iis vitium agnoscat, aberat tamen causa religiosae, [Col. 0308D] ut ille ait, voluntatis, siquidem bonorum demutatio, mali meditatio est, et non necessaria emendatio, perversitatis occasio est. At vero, an ob eam dumtaxat causam, Liberium apostatam, praevaricatorem dicere, ac diris exsecrari jure potuerit Hilarius, nemo ut opinor, facile concesserit.

Equidem, ut dicam aperte quod sentio, non video cur Hilarianae auctoritatis tanta (absit invidia dicto) in hoc quo sese explicat loco ratio habenda sit. [Col. 0309A] Nemo profecto negaverit quin fragmentis illis ad posteros transmissis, magnum Ecclesiae thesaurum servaverit, ac ingentes propterea quin illi habendae sint grates. At cum in iis collocandis nullus aut ordo temporis aut rerum servatus fuerit, cum ea quae primo loco ponenda erant extremum, quae extremo priorem occupent, farraginis casu potius congestae quam justi operis nomen a viris doctis obtinent. Quis igitur certos nos faciat an liber de Synodis prior tempore sit fragmento illo, in quo de Liberii lapsu agitur, an vero posterior, ut hinc judicare possimus, utrum, cum eum librum scriberet, a precipiti illo adversus Liberium judicio re melius ac diligentius cognita discesserit, necne?

Confusa deinde rerum congeries, ac monstruosa [Col. 0309B] est ejus operis facies, ut jam praemonui. Id minime negat Nicolaus Faber, qui primus in lucem emisit, ac in ea expolienda, ac obducto quodam veluti fuco occulenda, tota versatur praefatio viri docti Petri Coustantii. Multa postremo in iis sunt, quae festinanter exarata extremam manum, et criticum judicium desiderare videantur. Haec igitur facile me inducunt ut credam, ea quae nunc possidemus fragmenta, Hilarium inter rejectanea, atque a se improbata habuisse, eamque praeterea unam esse causam, cur imprecationes illas nunc legimus, erasurum procul dubio, ac alia omnino scripturum, si futurum putasset, ut ea per manus ire aliquando possent, ac palam fieri: neque enim aliquam aliam rationem video, qua illum tueri alioquin possimus, cum de eo [Col. 0309C] pontifice, qui tum ante lapsum, tum deinceps etiam, magno animo fidem asseruerat, atque in lapsu ipso minime deseruisse videri poterat, haec indigne scripta reliquerit.

At quid de Hieronymo, cujus etiam adversus Liberium testimonia afferri solent? Sane in Vaticano reginae Suecorum Chronici Hieronymiani Codice, quem Holstenius admirandae vetustatis appellat, ac viri docti VI aut VII saeculo scriptum putant, de Liberii lapsu, ne vestigium quidem exstare, nos admonet vir clar. Fr. Thomas Mamachius Casanatensis theologus, atque hinc conjicit recentioribus exemplaribus adjuncta esse, quae ad eamdem rem pertinent [(a) 1Kb] . Ut ea vero mihi etiam suspecta sint, facit praeterea alter Hieronymi, atque huic repugnans locus [Col. 0309D] ex libro de Scriptoribus Ecclesiasticis. Nam si Liberius pro fide ad exsilium pergens, a Fortunatiano fractus, et ad subscriptionem haereseos compulsus est [(b) 1Kb] , cur illum antea non jam ad exsilium pergentem, sed taedio victum exsilii in haeretica pravitate subscripsisse asserere potuit? Hinc saltem colligi jure potest, Hieronymum ipsum haud ex compertis a se rebus, sed ex falso potius ac olim vulgato rumore haec scripsisse, quam sane incertam famam cum Rufinus se haud [Col. 0310A] tuto sequi posse existimaret, optimo sane consilio a certa proferenda sententia abstinuit [(c) 1Kb] .

Unus esset adhuc, qui adversus Liberium afferri solet, ex scriptore prooemii ad preces Marcellini et Faustini locus [(d) 1Kb] . At illum praetereo, tum quod incertum est, quid perfidiae voce scriptor ille intellexerit, tum quod ejus praeterea mendacium manifestum est: nam si Constantius Romam venit ineunte Maio, si Felicem a se intrusum pro episcopo habuit, si illi veluti episcopo legem 14, C. 3 de Episc., anno illo 357 exeunte, inscripsit, si Liberius tunc temporis nec manus perfidiae dederat, et de sua deponenda constantia ne cogitabat quidem, qui fieri potest, ut populo suum reposcenti episcopum imperator ille responderit: Habetis Liberium, qui melior revertetur?



 IX.---Liberii in Urbem reditus describitur, et narrantur quae illum consecuta sunt. Anonymus adnotator ad defensionem Propositionum cleri Gallicani affertur, et rejicitur: Acta Eusebii presbyteri et martyris commentita: sub eo nomine non Eusebium presbyterum, sed Eusebium papam latere.
[Col. 0314B]

Haec habui, quae de gestis Liberii exsulis, sive ex indubiis veterum monumentis, sive ex probabilibus conjecturis accepta scriberem. At ab illis ego minime separanda puto, quae ejus ad urbem consecuta sunt reditum; sunt enim haec veluti quaedam ejusdem exsilii pars et accessio: atque hoc eo etiam facio libentius, quod iis abutantur nonnulli, ut eum pontificem nedum haereticum, verum etiam acerrimum Catholicorum persecutorem fuisse probent; tanta iis inest Romanos pontifices deprimendi voluptas. Rediit [Col. 0310C] itaque Liberius ad Urbem, Anastasio teste, IV kalendas Augusti anno 358, tertio scilicet, ex quo exsul fuerat, ut communior etiam chronologorum sententia statuit, ac ex rerum, quas narravimus, serie constat. Socrates ac Sozomenus [(e) 1Kb] , ut vidimus, tunc ortas in urbe seditiones aiunt, at nihil in specie memorant. Hieronymi Chronicon Liberium quasi victorem Romam ingressum scribit, ac ejectos cum Felice, qui substitutus illi fuerat, Urbis clericos, qui pro Felice stabant. Aliquam tamen rei tunc gestae imaginem repraesentat auctor praefationis ad Marcellini et Faustini preces haec scribens: Tertio anno redit Liberius, cui obvians cum gaudio populus Romanus exivit. Felix notatus a senatu, vel populo de Urbe propellitur; et post paulum temporis impulsu [Col. 0310D] clericorum, qui perjuraverant, irrumpit in Urbem, et stationem in Julii Basilica trans Tiberim dare praesumit, quem omnis multitudo fidelium, et proceres de Urbe iterum cum magno dedecore projecerunt. Ratio itaque cur Liberius Romanorum ulnis, cum rediit, exciperetur, ac Felix ejiceretur, unus fuit amor gregis erga pastorem suum, cujus praeter Christianos scriptores egregium in Ammiano argumentum exstat, alio loco a me productum [(f) 1Kb] . Hoc vero testimonium [Col. 0311A] eo gravioris momenti est, quod ejusdem praefationis auctor Liberium postremo manum perfidiae dedisse asserit: hinc enim intelligis, maledicum hominem aliam nullam habuisse ejus pontificis vituperandi causam.

At si Anastasio auscultas, aliisque nonnullis, alia omnino rerum facies. Neque enim ille Urbem ingredi ausus est, cum ab exsilio redux esset, sed habitavit in monasterio sanctae Agnetis apud germanam Constantii, ut quasi per ejus interventionem, aut rogatum, rediret in civitatem. Id autem cum idem Constantius rescivisset, init cum Ursacio et Valente, Romanis presbyteris, aliisque Arianis consilium, ex eorum sententia Liberium a coemeterio sanctae Agnetis revocat, imperator una cum pontifice Romam ingreditur, [Col. 0311B] iterum ipsa hora Arianos illos consultat, et Felicem, qui catholicus erat, ex episcopatu ejicit. Ab eo vero die fuit persecutio in urbe Roma in clero, ita ut intra ecclesiam presbyteri, et clerici necarentur. Hos inter Acta a Mombritio primum, ac deinde a Baluzio auctius edita Eusebium presbyterum numerant, quem a Constantio et Liberio interrogatum, magno animo fidem confessum statuunt, ac demum utriusque jussu exiguo cubiculo inclusum, ac pro eadem fide mortuum asserunt.

Quod si dicas, imperatorem bello per Illyricum, et disputationibus Arianorum Sirmii occupatum, cum Liberius urbem ingressus est, atque haec Romae agebantur, adesse non potuisse, audi qua ratione ii qui Acta illa tuentur, omnem tibi dubitationem [Col. 0311C] eripiant. Aiunt igitur, ea sic intelligenda non esse, ac si Constantius Romae praesens fuerit, sed ejus loco data ab eo mandata, ac per veredarios allata, accipi a te oportere. Sic enim ni feceris, tum Anastasii, tum Actorum, quae Liberium haeresim aperte professum, ac praeterea in Catholicos acerrime saevientem produnt, fides perierit. Nihil enim proderit, si deinde dixeris, quae Orosius, Eusebii consanguineus, sodalis, et oculatus testis Acta scripserat, non ipsa illa esse, quae nunc legimus apud Mombritium et Baluzium, sed interpolata sequioribus saeculis, et immutata ad nos pervenisse. Enim vero, si quis hoc negaverit, ut jure potest, ac merito, quo argumento, quo judicio contrarium vinces?

Pudet me in his refellendis quisquiliis diutius immorari: [Col. 0311D] at hinc videre licet, tantam esse praejudicatae opinionis vim, ut quae aperte falsa sunt, pro veris obtrudat, ac putidis figmentis in pretio habitis, gravissimae in viros sanctos, et immerentes calumniae ingerantur. Hinc cum altum ejus persecutionis apud scriptores omnes tum coaevos, tum huic aetati proximos, silentium sit, atque hinc figmentum illud sequioribus saeculis ortum videas, miraberis tamen esse nuper potuisse, qui, ut quod volebant, efficere possent, sordes illas collegerint, atque, ut aliquod iis pretium conciliarent, probatos auctores vexaverint, ac invitos in eam sententiam [Col. 0312A] detorquere studuerint, atque hujus persecutionis vestigia in iis, quae retulimus, Sozomeni, ac Hieronymi Chronici verbis, deprehendisse sibi visi sint, audi anonymum adnotatorem ad defensionem propositionum Gallicani cleri: Quod spectat ad persecutionem, praeterquam quod huic aperta testimonia perhibentur in gestis pontificalibus Felicis et Liberii, Sozomenus quoque Liberio suos usque adeo addictos fuisse scribit, ut ejus causa gravissimam seditionem excitaverint, et ad caedes usque proruperint: sed clarissime omnium Hieronymus, ideo cum Felice ejectos clericos memorat, quod Liberius taedio victus exsilii, et in haereticam pravitatem subscribens, Romam quasi victor intravit: quibus in verbis apparet, utrumque pariter junctum, id est fidei negationem, quam importat haereticae [Col. 0312B] pravitatis subscriptio, et victoriam, utique non sine vi, et pugna aliqua, cum aemulis, qui per illam victoriam ejecti dicuntur. Et haec est (o lepidum caput!) persecutio peculiaris urbi Romae, quam describunt Acta Eusebii . . . . Et illam quidem localem urbique Romae propriam Acta nostra cessasse volunt sive post Eusebii mortem, sive, quod magis series demonstrat, post synodum, auctore Damaso, qui postea pontifex fuit, in Liberium congregatam, et si non ad multum tempus, id est ad exitum usque concilii Ariminensis. Nec enim mirum est Liberium, cui tanta constantia omnes resisterent, intellexisse tandem viam a se insisti, quae res suas in odium invidiamque maximam deduceret: tum aliae subinde causae intervenisse videntur. Jam enim omissis prima et altera formula Sirmiensi, quarum [Col. 0312C] alterutri Liberius subscripserat et hactenus ab omnibus subscribi voluerat, tertia in nova Synodo Sirmiensi parabatur, propter acti disputationem de majoribus conciliis Arimini in Occidente, et Seleuciae in Oriente celebrandis agitabantur consilia, quorum exspectatio suspensos omnium detinebat animos; unde per illud intervallum, incerto futurorum Liberio, facile Ecclesia respirare potuit. Post Ariminense vero concilium, si Socrati Sozomenoque credimus, renovata est persecutio, quae vix integro anno quieverat, adeoque acta nostra cum caeteris scriptoribus consentiunt, nec veritatem exaggerant, dum Liberii sive haeresim sive persecutionem describunt.

Mirum profecto est, anonymum hunc confidentia tanta mendacia tot consuere ac vulgare potuisse. Ut [Col. 0312D] enim caetera omittam, primo falsum est synodum illam, quam persecutioni finem imposuisse fingit a Damaso tunc presbytero convocatam, quod ut lector ipse judicet, do actorum verba: Mortuo autem Liberio, levatur Damasus, qui voce publica damnavit Liberium cum episcopis viginti octo et presbyteris viginti quinque, et cessavit persecutio non tamen multum tempus. Defensor Gallicanarum propositionum, qui probe noverat Liberium, ut ait ille, pridem antea resipuisse, ne illa quae in suae sententiae praesidium advocat Acta deserat, ea sic intelligit, ut eam synodum a Damaso tunc presbytero convocatam velit [(a) 1Kb] . Eaque etiam fallacia adnotator [Col. 0313A] utitur: at recitatis verbis vim inferunt apertissimam, qui ea sic explicant. Deinde an Damaso presbytero tot episcopos ad synodum convocandi jus et copia fuerit? Tertio, an ea, quam sibi scriptor uterque fingit, gravissima persecutione fervente id commodum praeterea, et facile? Quarto denique, si Liberius a Damaso presbytero damnatus, ac per synodum depositus a sede fuerat, cur idem Damasus jam pontifex Ariminense concilium ob hanc potissimum causam rejicit, quod Romani episcopi sententia expetita non fuerat? An Liberio damnato, et deposito, eo tunc jure uti licuit, ut ejus concilii decreta moderaretur? Caeterum ex hoc actorum illorum loco videre mihi videor, unde falsarius consuendo huic figmento materiam sumpserit. Viderat ille libellum Marcellini [Col. 0313B] et Faustini, ejusque praefationem legerat: quae igitur tunc contigisse scimus, cum Felix Urbe ac sede expelleretur, sic accepit, ac si adversus Catholicos perpetrata essent, atque ex schismaticis Felici ipsi contra Liberium adhaerentibus martyres effinxit, infra illius saeculi captum homo plane rudis. Hinc vero Damaso electo persecutionem cessasse ait non multum tempus, quia adversus Ursinianos, aliosque schismaticos, quos ille pro catholicis itidem habuit, ex legibus et edictis imperatorum saepe actum viderat.

Secundo falsissimum est excitatam a Liberio, cum rediit, persecutionem quievisse anno fere integro ante Ariminense concilium: ut etiam falsum fuisse illam a Liberio integratam post concilium ipsum. Nam si [Col. 0313C] actis illis fides est, Eusebius presbyter post septimum ab inclusione mensem dormitionem accepit XIX kal. Septembris, 14 scilicet Augusti: mensem igitur ac diem tenemus quo Eusebius defunctus est. Nunc quaero a te, o adnotator anonyme, quo illum anno defunctum censeas, an scilicet anno 358, an vero sequenti 359. Si primum ais, cum Liberius urbem Romam ingressus sit anno illo die 2 Augusti, quo ea, quam tibi fingis anteacta diuturna persecutio, quo Eusebii tui confessio, quo septimestris ante obitum inclusio, quo denique martyrium recidet? Si vero rem protrahis ad Augustum mensem sequentis anni, tempus illud frustra quaeres, et annum fere integrum, quo excitatam pridem a Liberio persecutionem, ob imminentis Ariminensis concilii exspectationem quievisse [Col. 0313D] ais; siquidem si Acta Eusebii vera canunt, fatearis necesse est Liberii et imperatoris iram adversus Catholicos numquam deferbuisse, sed eo ipso tempore, quo episcopi in ea urbe collecti deliberabant, ac statim post ejusdem Eusebii mortem gravius exarsisse, Gregorio presbytero, qui eum sepulturae mandaverat, neci tradito, ac caeteris ex clero per plateas, vicos, ecclesias, et balnea, palam gladio trucidatis.

Tertio, causae, ob quas eam a Liberio persecutionem intermissam ais, falso et inepte excogitatae a te sunt. Ut enim dixi, aut Acta Eusebii presbyteri deserenda a te sunt, aut ejus in Augustum mensem anni [Col. 0314A] 359 mors conferenda est. Jam vero vides, quid hinc fluat. Nam si Eusebii ipsius, et Gregorii alterius presbyteri mortem gravior et acerbior persecutio statim consecuta est, si tertia Sirmiensis formula antea conscripta jam fuerat, si episcopi Orientales Seleuciam, Occidentales Ariminum pridem convenerant, horum profecto nihil Liberium detinuit, quominus in Catholicos saevire pergeret, ac falleris tu, aut nos fallere vis. Cum autem eum pontificem primae aut alteri Sirmiensi formulae nedum subscripsisse, verum etiam ut ab omnibus subscriberetur voluisse inquis, facis pro consueta tua bona fide, ac pro ea quae Christianum decet, humanitate, qui crimen gravissimum non solum inexploratum, sed falsum profecto, velut manifestum, unus ac primus in lucem effers. Sed jam [Col. 0314B] anonymum missum faciam: nam si omnes ejus fallacias persequi dicendo vellem, lectori gravioribus occupato fastidium crearem cum temporis jactura conjunctum.

Caeterum cum Acta Eusebii presbyteri rejicio, quod viri alii gravissimi fecerunt ante me, ne quis a me Eusebii confessoris sanctitatem et cultum imminutum putet: hunc siquidem ad alium sub eo nomine latentem transfero, Eusebium scilicet papam pro asserenda Ecclesiae disciplina, sartaque tecta servanda, in exsilio mortuum [(a) 1Kb] . Rerum enim ad eum pontificem pertinentium, cum nulla praeter nudi fere nomiminis ac cultus memoriam, cognitio esset posterioribus saeculis, haec ipsa cujusdam veluti substructionis loco jacta sunt construendae, quae nunc legitur de [Col. 0314C] Eusebio presbytero fabulae rimarum plenae. Cur vero ego sic opinor, rationes accipe. Eusebii titulum in Urbe sane antiquum esse haud negaverit qui eum expressum legat in concilio primo sub Symmacho. At non videtur dicendum Eusebio presbytero dicatum illum esse potuisse, cum ejus presbyteri nomen in Martyrologiis Beda antiquioribus frustra quaeratur. Sacramentarium quidem Gregorianum recurrentem hujus Eusebii memoriam colit die 14 Augusti: at sacerdotis vox, qua eum ornat, episcopum pro usu tunc recepto exprimit, praetereaque omnia quae in Antiphonario Graduali, et Evangeliorum Capitulari ven. card. Thomasius collecta refert ad XIX kal. Septembris episcopo confessori aut martyri accommodata legis, atque ideo in S. Marcelli P. et M. aliorumque [Col. 0314D] pontificum natali celebrando cani, et legi consueverunt [(b) 1Kb] . Ad haec Bucherianus indiculus Eusebii papae mortem consignat ad XIV kalendas Septembris; Eusebium vero presbyterum Acta illa apocrypha XIX kalendas itidem Septembris obiisse ferunt: facilis vero in iis exprimendis numeris error, ac ille tam levis, si bene advertas, ut unus idemque credi possit Eusebius, qui utrobique exprimitur. Ex alio denique Bucheriano catalogo, Eusebium papam in coemeterio Kalisti depositum fuisse constat: in iisdem Actis commentitiis Eusebius presbyter in crypta juxta corpus S. Syxti martyris et episcopi in via Appia in [Col. 0315A] coemeterio Calixti sepultus dicitur. Vides itaque quam haec similia sint inter se, atque hinc intelligis, quam facile fieri possit, ut impostor, qui sequioribus et tenebrarum plenis saeculis Acta illa scripsit, ex Eusebio papa, cujus alioquin gesta diu in obscuro jacuisse scimus, Eusebium presbyterum effecerit, ac nobis obtruserit [(a) 1Kb] . Sane Gregorius nonus, qui Ecclesiam sancti Eusebii consecravit, minime nos edocet, an ille episcopus, an presbyter fuerit [(b) 1Kb] , ex quo conjici potest, nihil illum habuisse certum, exploratumque, ac rem in vado etiam tum haesisse, quae hoc saeculo Damasiani carminis beneficio lucem accepisse visa est.



 X.---Inquiritur quem ergo sese revera Liberius praebuerit, postquam reversus ad sedem est, ac deinceps, concilii scilicet Ariminensis tempore? An se ab Athanasii communione revera unquam subtraxerit, vel quamdiu ea interruptio duraverit? De tempore scriptae ab eodem Athanasio epistolae ad episcopos Aegypti; quae illustratur. Hilarii locus ex fragmentis pro Liberio, explicatur. De iterato Liberii ab Urbe recessu, Constantii metu: Luciferi locus affertur, et illustratur. Anonymus Amstelodamensis notatur.
[Col. 0315B]

Fabellis igitur ad eos quos illae delectant amandatis, jam videamus quid Liberius egerit, quaeve fuerit de eo opinio, postquam Felix ejectus est, ac pontificatum, quem aliquo forte tempore legitime administraverat, sponte dimittere visus est. Duo vero tempora consideranda sunt: alterum quod ab ejus reditu ad Ariminensem synodum excurrit; alterum, quod eam deinceps consecutum est. Primo igitur loco observari potest, nuspiam legi aliquid [Col. 0315C] ab eo scriptum aut gestum, quo veniam, ut aequum fuerat, ab Ecclesia deprecari visus sit. Secundo non liquere eumdem sive a suis, sive ab Italiae episcopis pro haeretico aliquando habitum: magnum vero ex hoc silentio de numquam ab eo deposita catholica fide argumentum capitur. Tertio Damasus, cum Ariminense concilium ageretur, necesse fuisse scribit, ut Romani episcopi sententia expeteretur, atque hinc quid fluat jam dixi. Quarto denique, cum Ariminenses episcopi imperatori scribant, rejectam a se formulam, quam Valens atque Ursacius proposuerant, eo quod vidissent, si ea recepta fuisset, turbationem, ac contentionem tum reliquis civitatibus, tum vero Romanae Ecclesiae suborituras esse [(c) 1Kb] ; intelligimus tum Romanos cives ac clericum cum [Col. 0315D] episcopo suo, tum eos qui scribunt, catholicos omnes episcopos, una cum illo pacifica communione ac fide jam antea conjunctos.

Ariminensis interea synodus congregata est: at Liberium neque per se, neque per legatos suos huic adfuisse scimus. Qui vulgatam sub celebri Bossueti Meldensis olim episcopi nomine defensionem ex latino in Gallicum sermonem nuper vertit, id factum putat fraude Ursacii et Valentis, quorum scilicet [Col. 0316A] intererat in absentia Romani episcopi facinus aggredi, ne ab eo impedirentur, quominus res suas facilius agerent, ac quo vellent perducerent. Hoc ego non nego, quin fieri potuerit: at si haec vera est ratio, viderit ille, qua deinde via, quove consilio, acta apocrypha Eusebii presbyteri cum suo auctore tueri deinceps poterit. Nam si Liberius Catholicorum persecutor fuerat, ut asserunt Acta illa, cur duo illi Arianorum coryphaei Romanum episcopum sibi consentientem abesse ab eo concilio voluissent? Videtur itaque probabilior eorum opinio, qui illum abfuisse putant, ne concilio huic, quod Constantius iniquis adeo conditionibus convocaverat, et cui certos agendi ac decernendi fines praescripserat, vim aliquam consensu suo conferre videretur: atque [Col. 0316B] hanc esse causam intelligis, cur congregati episcopi lapsi sint, quia scilicet Romano absente pontifice, qui est Ecclesiae caput, deerat illis divinum illud inerrantiae donum, quod integro Ecclesiae corpori numquam defuturum scimus.

At quid interea cum Athanasio? An Liberius ejus communionem retinuerat? Sic equidem puto: Arianos enim, antequam is in exsilium pelleretur, id unum voluisse constat, ut pontifex Athanasium damnaret: at de mutanda a Liberio fide, ac omittendo homousio ne verbum quidem. Legantur litterae ab eo ad imperatorem tunc scriptae, ac colloquium Mediolani habitum. Abiit itaque Beroeam in Thracia exsul ob unam retentam cum Athanasio communionem: postremo fractus ad Orientales scripsit, Sirmiensem [Col. 0316C] se suscepisse fidem, atque Athanasium a sua communione amovisse, pacemque cum iis habere velle: id Valenti etiam et Ursacio significavit quamquam ea epistola suspicione non vacet. Venit igitur Sirmium, Basilii Ancyrani omnia tunc pro arbitrio administrantis opera: quid actum, tractatumque tunc fuerit jam vidimus. Una fides est, quae Constantii imperatoris, Basilii praeterea atque omnium animos occupatos habuit, huc omnis omnium cura collata est: de Athanasio nihil. Cur vero? quia mutata scilicet rerum facie, alia omnino studia esse debuerant. Eruperat enim recens Eudoxii haeresis, et factio in apertum campum; adversus quam curae fuit Basilio, eos omnes, qui Usiam profitebantur, aut retinere, aut sibi adjungere: hinc de Athanasio, [Col. 0316D] quem haud ignorabat cum omni fere Ecclesia communione junctum, ne cogitare quidem visus est: sic etiam Constantius, qui Basilii mente regebatur, vetus erga illum odium aliquantisper deposuit. Hinc rursus factum est, ut cum Liberius rem illam tunc prorsus neglectam, atque in oblivione positam videret, ac nihil a se amplius postulari intellexisset, minime censendus sit pristinam cum Athanasio communionem, quidquid antea scripsisset, [Col. 0317A] re ipsa deposuisse; atque haec est ratio, ut ego suspicor, cur Athanasius ipse, Liberium haud quidem aperte adversus se, sed in haeresim potius subscripsisse dicat.

Caeterum, si quo tempore Ecclesiastica communio inter utrumque abrupta est, quin haec haud diu postea redintegrata fuerit, vix dubitaverit, qui legat ejusdem Athanasii epistolam ad episcopos Aegypti et Libyae, sive orationem primam contra Arianos, videatque eo loco Liberium atque Hosium inter Orthodoxos episcopos, et fidei defensores laudatos [(a) 1Kb] . Haec enim cum scripta sit, ut Athanasius ait, anno a Nicaena synodo trigesimo sexto, validissimum aut numquam abruptae aut jam redintegratae charitatis argumentum praestat; si enim rationes subducas, [Col. 0317B] annus tunc labebatur 360; si vero annos illos exactos jam esse vis, annus tibi 361 occurrit. Me non latet esse, qui cum eam epistolam anno 356 atque ante Liberii lapsum exaratam censeant, annos illos ab ea expressos numerant ab Alexandrina synodo, quae Arium damnavit, et adversus ejus haeresim classicum prima cecinit. At ii qui ita sentiunt, vim inferunt manifestam apertis Athanasii verbis, qui unius ejusdemque generalis synodi, Nicaenae scilicet, decreto Arianos tum haereticos declaratos, tum ab Ecclesia ejectos ait. Caeterum, ne qua erroris atque aliud opinandi occasio esse posset, idem Athanasius quo loco Arianos ante 36 annos haereticos declaratos, et ab Ecclesia pulsos asserit, Meletianos ante quinquaginta quinque, schismaticos factos ait [(b) 1Kb] . [Col. 0317C] Meletiani vero schismatis initia referri oportere ad annum 305, aut ad alterum huic proximum, ut Baronio visum fuit, manifesto evicit vir doctissimus marchio Maffeius, productis Aegyptiorum quatuor sanctissimorum praesulum ac martyrum epistolis antea ineditis, quas ad Meletium iidem miserunt [(c) 1Kb] . Cum enim scriptae hae fuerint fervente Diocletianea persecutione, dataeque sint ab ipso, quo illi detinebantur carcere; cumque praeterea schismatis tunc temporis erumpentis indicia, et causas iidem referant, ipsumque Meletium acerbe increpent, atque hortentur, ut ad saniora consilia redeat; recte conficit vir celebris nullo prorsus solido fundamento niti, quin potius errare eos qui Meletianum schisma ad annum 300, aut ad alterum huic proximum referunt, [Col. 0317D] praevertuntque triennio integro ante ipsam persecutionem.

Tempus praeterea, quo eadem epistola scripta est, sequentia quoque verba demonstrant, quae in ea leguntur: In hisce regionibus commorans audivi, ut germani et orthodoxi fratres nuntiaverunt, aliquos ex Arii sectatoribus convenisse, ac de fide, prout voluerunt scripsisse, velleque ad vos litteras mittere, ut vel [Col. 0318A] quemadmodum ipsis placet, seu potius ut illis suggessit diabolus, subscribatis, vel qui contradixerit, in exsilium ejiciatur [(d) 1Kb] . Enim vero, aut anno illo, aut insequenti exaratae ab Arianis, ac deinde promulgatae alicujus fidei nullum omnino invenire est vestigium in veteribus monumentis: contra vero mire omnia conveniunt cum eo anno, quo scriptam eamdem epistolam diximus: nam his verbis facile quisque expressam videt Acacianam formulam, latrocinali Constantinopolitano conventu confirmatam, potestatemque nullis constrictam finibus a Constantio factam, quam Socrates et Sozomenus memorant, quo ea ubique reciperetur; tunc enim Eudoxius et Acacius simul juncti, fidei formulam, quae Arimini recitata est una cum additamentis, quae ipsi tamquam eam correcturi [Col. 0318B] eidem adjecerant, ad omnes Romani imperii provincias miserunt, eosque qui huic fidei subscribere recusassent, in exsilium ablegari jusserunt ex imperatoris mandato [(e) 1Kb] , atque ea tunc potissimum inducta Ecclesiae facies est, quam scriptores omnes eorum temporum describunt, aiuntque usque ad obitum Constantii durasse: neque vero ab hac me sententia depellit, quod Athanasius eodem loco Georgium, veluti tunc Alexandriam mittendum commemoret: duplex enim praedonis illius in Alexandrinam sedem irruptio fuit, alia, quae anno 356, aut ut mihi videtur, sequenti alliganda est; alia vero anno 361 post tres fere annos, ex quo pulsus ab Urbe illa populi seditione fuerat. Utramque hanc latrocinalem invasionem memorat et distinguit, suoque tempori assignat [Col. 0318C] anonymus Maffeianus: ut vero priorem Heraclius comes, Cataphronius, et Sirianus vim populo illaturi, a Constantio missi praeverterant, ita etiam ne quid posteriori deesset, missus est Paulus Notarius, qui edictum pro Georgio proposuit, et domuit multos ob ejus vindictam. Quis igitur certo nos doceat, an priorem, an vero posteriorem eadem epistola Athanasius voluerit indicare? Nam quod etiam Cecropii Nicomediae episcopi, qui anno 358, die 24 Augusti sub ejus urbis Basilica terrae motu prostrata periit, mentio ibi fiat, non video, quid argui inde possit, si locus ille attente observetur: si enim cum de catholicis episcopis Athanasius agit, Maximinum Trevirensem, Julium Romanum pontificem, aliosque, quos pridem defunctos noverat, cum Hosio et Liberio [Col. 0318D] tunc lucis usura fruentibus memorat, atque eos inter egregios fidei defensores collocat, in quorum de fide scriptis nullus esse poterat suspicioni locus; ita etiam non video, cur inter eos, quorum rejicienda scripta, ac dogmata, exsecranda docet, recensere non potuerit Cecropium, et Leontium Castratum, et si jam vita sublatos; siquidem hoc unum eo loco sibi proposuisse videtur, ut comparatis utriusque partis [Col. 0319A] episcopis, eorumque collatis inter se scriptis, episcopi Aegypti et Libyae intelligerent, quorum eligenda, et quorum sibi fugienda sententia sit [(a) 1Kb] .

Redeo nunc, unde discesseram, ad synodum scilicet Ariminensem, cujus praeterea occasione, haec leguntur in Hilarii fragmentis [(b) 1Kb] : Sed Potamius, et Epictetus, dum damnare Romae episcopum gaudent, sicut in Ariminensi synodo continetur, audire haec noluerunt. Locum hunc luxatum, perturbatum, ac medicam, sed frustra, exspectare manum nemo est, qui non videat ac fateatur. Si quid tamen exsculpi inde potest, videtur, actum in Ariminensi synodo de Romano episcopo Liberio fuisse. Quam vero causam? Eam scilicet quae huic pontifici laudi et ornamento esset; hanc ut conjiciamus, praemittendum est, Potamium [Col. 0319B] jam mortuum, si Faustino et Marcellino presbyteris fides, concilio nec adfuisse, nec adesse potuisse. Reliquum igitur est, ut ea quae in Mediolanensi concilio ab eodem Potamio, et Epicteto adversus Liberium perpetrata fuerant, refricata iterum, et memorata dicamus in Ariminensi consessu, occasione recentis formulae ab Ursacio et Valente propositae; cui cum episcopi catholici repugnarent, ac Romanum etiam episcopum certo repugnaturum scirent, fieri non poterat, quin etiam praeviderent fore, ut ille rursus vexaretur, atque iterum sede exturbaretur.

Rem vero probavit eventus: nam Liberius omnia Arimini gesta, apostolica auctoritate cassavit et in irritum misit, datis ad omnes episcopos encyclicis litteris, [Col. 0319C] quas Siricius in celebri ad Himerium Tarraconensem epistola memorat. Ne vero iteratum humanae fragilitatis exemplum ederet, ipse deinde sui conscius sese subduxit, ac in coemeterii latebras contulit. Liberiani hujus iterati secessus Sozomenus aperte meminit, eumque a priori exsilio distinguit [(c) 1Kb] . Rufinus vero, a quo deceptus Socrates, cum Beroeae exsilio inscite confundit [(d) 1Kb] . Quamobrem Tillemontius, quamquam iterato huic ipsi exsilio aliquam veri speciem concedat, abesse tamen fundamentum ait, ex quo illud pro certo haberi possit: nam Sozomenus, ut ille putat, dubius est, Actis vero Liberii, quae eam rem confirmant, Baronius ipse haud multam adhibet fidem: quod si Liberianus hic secessus perit, Damasi etiam vicariatus concidit. Sic saltem visum [Col. 0319D] est Constantio in monito praevio ad eadem Liberii Acta in appendicem rejecta.

Verum huic duplici exsilio nec ratio deest, nec alii praeter Sozomenum testes. Nam quod ad rationem attinet, ex eodem Sozomeno ac Socrate scimus eamdem, atque illam, quam in Oriente Eudoxius et Acacius habuere, Ursacio et Valenti concessam per Occidentalem potestatem fuisse [(e) 1Kb] . Hac vero latrones [Col. 0320A] illos abusos esse, tum ex iisdem historicis, tum ex Hieronymo Vincentio Lirinensi et Augustino discimus, quorum dicta hic frustra afferrem. An igitur Liberium, qui Ariminense concilium in irritum miserat, atque unus eorum conatus fregerat, ab sceleratis illis illaesum, et intactum praetermissum dicemus?

Sed et Sozomeno accedunt Prosper in Chronico, quod integrum Canisius edidit [(f) 1Kb] , ac Lucifer adversus Constantium. Prioris testimonium minime dubium est, cum utrumque exsilium memoret et distinguat, atque alterum conferat in nonum Liberii pontificatus annum, alterum vero in consulatum Constantii VIII et Juliani Caesaris: quae vero Lucifer scribit, fateor nobis, qui ab iis temporibus longe absumus, subobscura [Col. 0320B] videri posse: at si attente observentur, argumentum praestant minime dubium iteratae hujus Liberianae secessionis: ait itaque ad imperatorem: Negabis te ad idololatriam invitasse nos suscipiendam? Si censes negandum, convincent te expositiones sectae tuae episcoporum comblasphemorum videlicet tuorum, convincent te libelli recitati a te, ac dati Romae episcopis etiam catholicis, ad hoc videlicet, ut omni in loco tua roborari posset blasphemia [(g) 1Kb] . Sunt igitur, qui hisce verbis designari putent tempus illud, quo Constantius in Urbe substitit, anno nempe 357; eoque libellos tunc ab eo recitatos ac distributos conjiciunt catholicis, qui aderant episcopis eo consilio, ut persentisceret, quo quisque animo futurus esset erga praemeditatam jam, ac producendam ex Sirmiensi [Col. 0320C] Urbe blasphemiam [(h) 1Kb] . At cum Lucifer, recitatos a Constantio libellos, ac per manus Episcoporum traditos scribat, ut ejus in omni loco blasphemia roborari posset, facile lector intelligit, agere illum non de praemeditata tantum, sed producta jam in lucem et promulgata blasphemia: deinde nemo facile concessurus erit, blasphemiam, quam sciunt omnes Sirmiensi illo clanculari, ac fortuito congressu deinde conscriptam, eo jam tempore efformatam, lectam Catholicis episcopis, ac per manus traditam esse potuisse, quo Constantius in Urbe substitit; si quis igitur ab Lucifero designatam, significatamque censeat impiam illam, quam dixi, Ariminensem, seu potius Acacianam formulam, a vera illum ejusdem mente vix ego abiturum credo. Haec enim illa est, [Col. 0320D] quae post diuturnam coram imperatore ipso disputationem cum a praevaricatoribus episcopis recepta fuisset, proposita deinde, ac Constantinopoli publice recitata est [(i) 1Kb] . Quia vero Romae, quo interea imperatoris jussu delata fuerat, recitari non poterat, Liberio episcopo, totaque Ecclesia repugnante, traditam dumtaxat per manus episcoporum fuisse legimus, nullo tamen prorsus successu. Quamquam igitur Lucifer [Col. 0321A] eo loco non exprimat, an Liberius, cum haec Romae agerentur, absens esset, an praesens, illum tamen abfuisse credibile est, eo consilio, ut ab eorum, quibus in episcopos huic formulae adversantes omnia licere Constantius edixerat, potestate liber, catholicae fidei integritati sua etiam fuga, et secessu cavere pergeret.

Caeterum quominus de altera Liberii ab Urbe migratione ego dubitem, faciunt potissimum haec Anastasii de Julio verba: Fuit temporibus Constantii haeretici filii Constantini. Hic in multa tribulatione, et exsilio fuit mensibus decem: et post hujus Constantii mortem cum gloria est reversus ad sedem divi Petri: haec ipsa habet vetus reginae Suecorum martyrologium, a Georgio memoratum [(a) 1Kb] . Vides itaque Julium [Col. 0321B] sub Constantio a sede pulsum; illum praeterea Constantio mortuo post decimestre exsilium ad sedem suam cum gloria reversum vides. Haec porro si huic pontifici attribuas, falsissima sunt: at si illa expungas ab Actis Julii, ac restituas cum Baronio, aliisque eximii judicii viris, sinceris Liberii Actis, a quibus sumpta per errorem sunt, tum secundum habes ejus exsilium, tum vero omnia nitida sunt, ac sibi cohaerent. Latrocinalis enim Constantinopolitana synodus in Februario mense confecta est. Valentem autem et Ursacium, quibus tunc facta Occidentales Ecclesias arbitrio suo vexandi copia, non statim ab ea urbe discessisse constat: siquidem ipsi, si Fortunato credimus, auctores Constantio fuerunt, ut Hilarius redire in Gallias juberetur [(b) 1Kb] . At ille primis ejus [Col. 0321C] anni mensibus Constantinopoli nondum discesserat, ut ex litteris Gallicanorum episcoporum ad Orientales apud eumdem discimus [(c) 1Kb] . Vero autem simile est, sceleratos hosce turbones non ante iter in Italiam instituisse quam imperator viae se daret, contra Persas iturus, adulto scilicet, ut Ammianus ait, jam vere. Hoc vero si dederis, facile etiam concedes, eosdem factam sibi ab imperatore per Occidentales Ecclesias tyrannicam potestatem explicare vix potuisse, anno illo jam medium praetervecto cursum. Hisce deinde per Ecclesias ab Urbe remotiores agendis, si aliquod aliud temporis spatium assignes, atque huic praeterea decem illos menses addideris, quos Julius falso delituisse dicitur, facile pertinges ad Constantii obitum, atque ad tempus illud, quo, ut Hieronymus ait [(d) 1Kb] : [Col. 0321D] Episcopi qui de propriis sedibus fuerant exterminati, per novi principis indulgentiam ad proprias Ecclesias redierunt: praetereaque tum ea, quae a Julio extranea sunt, ad Liberium pertinere, tum vero alterum ejus exsilium nulla solida ratione in dubium vocari.

Atque haec sunt, quae ex diligenti synchronorum testium lectione, de rebus a Liberio exsule gestis colligi, [Col. 0322A] ac certo asseri posse existimavi. Scio non deesse viros eruditione praestantes, qui eum pontificem nullo umquam modo lapsum fuisse censeant, ac quae adversus illum vulgata sunt, incerto tantum rumore niti, quae vero ab eo scripta dicuntur, falsa omnia, ac Arianorum; quorum artes, et fallaciae aliunde probe constant figmenta esse, non sine probabili aliqua ratione opinentur, sed et si ea pro veris et genuinis habeantur a nobis, puto jam liquere nihil ex iis effici, et extundi posse, quod desperatae eorum, qui ab Ecclesia projecti sunt, causae prodesse possit, nullamque ideo esse solidam rationem, cur anonymus ille Vitarum Romanorum pontificum consarcinator, catholicarum partim scriptoribus thrasonice insultare, ac captiosa perplexaque oratione ejus nobis pontificis [Col. 0322B] lapsum exprobrare deinceps pergat, ut fecit [(e) 1Kb] ; siquidem, si quod in eo vitium fuit, non illud amissae fidei, sed pristinae depositae severioris constantiae fuit, atque illud haud ita grave, quin ratione aliqua, si non prorsus tolli, extenuari saltem posse videatur. Nam cum is esset rerum status tunc temporis, ut una eademque reputaretur, et esset, homousii et homoeusii vis, tum apud Catholicos, tum apud Anomoeos, ut oppido demonstrarunt Toutteus et clar. Gorgneus Suessionensis canonicus [(f) 1Kb] . Liberius fidei Sirmiensi ideo fortasse subscripsit, quod duo haec assequi se posse confideret, et ut fidem retineret integram, et ut inter Catholicos et Semiarianos homoeusii assertores episcopos, arctius iniretur foedus, quo vires amplificarentur adversus Aetii, Eudoxiique [Col. 0322C] et Anomaeorum tunc palam erumpentes conatus, apprime utiles et necessariae.



DIATRIBA II. An Damasus faverit aliquando Maximo Cynico adversus Gregorium Nazianzenum; ac de duabus epistolis Italici concili nomine a Sirmondo editis.



I.---Basungius refellitur. Scriptores afferuntur tum qui irritam aiunt, nulloque loco ab Orientalibus habitam Maximi Cynici appellationem ad Damasum, et Occidentales, tumque effectu illam non caruisse censent, eumque in Occidentalium communionem receptum. Utraque pars una, Italici cujusdam concilii epistola nititur, quae affertur: qui de ejus veritate dubitaverint.

Si litterae illae exstarent, quas Nicolaus I scripsisse Damasum narrat, ut Maximus episcopatu pelleretur, non esset huic controversiae locus, neque ausus esset [Col. 0322D] ullus famam vel ex hoc capite impetere sanctissimi sacrorumque canonum observantissimi pontificis. Verum injuria temporum factum est, ut interciderent omnes, si duas excipias, quas Holstenius edidit, atque ego quarto, et quinto loco recensui. Itaque aliunde argumenta repetenda sunt, quibus Damasi nomen a calumnia vindicetur. Caeterum cum [Col. 0323A] binas illas, quae supersunt, Basnagio videndi copia fuerit, deridiculum se praebuit, cum Nicolaum ipsum mendacii expostulare ausus est, quia nulla exstat Damasi epistola, quae Nicolai dictis praesidio sit [(a) 1Kb] . Utinam vero Romanorum pontificum regesta exstarent adhuc: ex iis enim ego minime dubito, quin maximum nobis praesidium et decus, haereticis vero aliisque sedis apostolicae oppugnatoribus ad cognoscendam veritatem lumen affulgeret; sed jam ad institutum.

Eorum igitur, qui Damasum Maximo Cynico adversus Gregorium Nazianzenum studuisse arbitrantur, duo sunt scriptorum genera; alii deprimendis Sedis Apostolicae, et Romanorum Pontificum juribus, alii vero vindicandis intenti, uno tamen omnes, [Col. 0323B] eodemque praesidio utuntur, uno scilicet Italico Concilio, unaque ejus epistola, atque una omnes, eademque via incedentes, contrarium sibi proponunt itineris finem. Hanc primus Epistolam in lucem protulit vir summi judicii, et infinitae lectionis Jacobus Sirmondus, in appendice Codicis Theodosiani postremo loco [(b) 1Kb] , eamque deinceps omnes complexi sunt veluti ad id, quod sibi proposuerant, probandum imprimis idoneam; ac postremi Operum Ambrosii editores, veluti foetum tanto praesule dignum, cum reliquis ejus epistolis imprimendam admiserunt: ex ea enim Baluzius [(c) 1Kb] , atque alii nonnulli colligunt, nullius tunc usus, atque auctoritatis fuisse Sardicenses de appellatione canones; nam si recepti jam fuerant, cur non propositi per Italicos praesules hac ipsa [Col. 0323C] epistola, ut ea Maximi appellationem tuerentur? Dupinius autem [(d) 1Kb] , et Quesnellus pro more nihil non audent, asseruntque temere cum Eusebianis Philippopoli congregatis, nihil synodo Occidentalium contra Orientales licere statuere; tum quod eorum conatus effectu caruerint, cum Maximus Cynicus perpetuo exauctoratus manserit; tum quod Occidentales ipsi hoc aperte fateantur, cum sibi non praerogativam vindicant examinis, sed consortium petunt communis arbitrii. Quibus profecto verbis hoc dumtaxat volunt, ut cum Orientalibus, non de Orientalibus judicent. Ex adverso Lupus [(e) 1Kb] ac Schelestratius [(f) 1Kb] hanc ipsam epistolam Romanae synodo ac Damaso attribuunt; ex eaque conficiunt, tum Maximum beneficio appellationis, tum Damasum jure suo usum fuisse, [Col. 0323D] cum eum in communionem recepit, atque in episcopi gradum restituit, a quo ille per Constantinopolitanam synodum dejectus fuerat: quod nuper etiam sentire visus est vir clar. P. Joannes Antonius Blancus ex Observantium familia [(g) 1Kb] , ac P. Jo. Chrysostomus a S. Joseph ex piarum Scholarum clericis [(h) 1Kb] quos honoris causa nominatos velim. At vero, an hoc quod viri illi doctissimi ex hac epistola argumentum trahunt, satis firmum sit, et asserendis sedis [Col. 0324A] apostolicae juribus recte comparatum, eorum esto judicium, qui secum reputarint, quem causa illa exitum aliquando habuerit. Itaque cum ea epistola Joanni David [(i) 1Kb] , ac Natali Alexandro [(j) 1Kb] dubiae fidei visa fuerit, ac viri illi eximii summis tantum labiis rem attigisse potius quam confecisse videantur, opere me pretium facturum putavi, si in eam diligentius inquirerem, et graviora aliquot argumenta eorum, qui legerint, judicio subjicerem, quibus tum Damasi fama in tuto ponatur, tum falsitas ejus epistolae, ob quam hic cujusdam veluti praevaricationis reus agitur, constare magis posset. Sed ut lectores minori incommodo rem ipsi dijudicare possint, ipsam ante omnia Italici concilii epistolam iterum hic describendam censui. Concilii Italiae ad Theodosium imperatorem, [Col. 0324B] de episcopo Antiochiae subrogato post mortem Melitii. Et ut Nectarius Constantinopoli post Maximum ordinatus loco cedat, aut Romae super utriusque ordinatione concilium habeatur. Beatissimo imperatori et clementissimo principi Theodosio, Ambrosius, et caeteri episcopi Italiae.

Sanctum animum tuum Deo omnipotenti pura et sincera fide deditum sciebamus: sed recentibus cumulasti beneficiis, quod Catholicos Ecclesiis reddidisti, imperator Auguste. Atque utinam Catholicos ipsos reverentiae veteri reddidisses, ut nihil novarent contra praescripta majorum, nec temere vel servanda rescinderent, vel rescindenda servarent. Itaque dolentius forte quam inconsultius ingemiscimus, imperator, facilius expelli potuisse haereticos, quam inter [Col. 0324C] Catholicos convenire. Quanta enim nuper confusio facta sit, explicari non potest. Scripseramus dudum, ut quoniam Antiochena civitas duos haberet episcopos, Paulinum atque Melitium, quos fidei concinere putabamus, aut inter ipsos pax, et concordia salvo ordine Ecclesiastico conveniret, aut certe si quis eorum altero superstite decessisset, nulla subrogatio in defuncti locum, superstite altero, gigneretur. At nunc Melitio defuncto, Paulino superstite, quem in communione nostra, mansisse consortia, quae a majoribus inoffense ducta testantur, contra fas atque ecclesiasticum ordinem, in locum Meletii, non tam subrogatus, quam superpositus asseritur. Atque hoc factum allegatur consensione et consilio Nectarii, cujus ordinatio quem ordinem habuerit non videmus. Namque in concilio [Col. 0324D] nuper, cum Maximus episcopus Alexandrinae Ecclesiae communionem manere secum lectis Petri sanctae memoriae viri litteris prodidisset, eumque intra privatas aedes, quia Ariani basilicas adhuc tenebant, secretum esse, mandatoribus episcopis ordinantibus, dilucida testificatione docuisset, nihil habuimus, beatissime princeps, in quo de episcopatu ejus dubitare possemus, cum vim sibi repugnanti a plerisque etiam de populo et clero testatus esset illatam. Tamen ne [Col. 0325A] absentibus partibus praesumpte aliquid definisse videremur, clementiam tuam datis litteris putavimus instruendam, ut ei consuleretur ex usu publicae pacis atque concordiae. Quia revera advertebamus Gregorium nequaquam secundum traditionem Patrum Constantinopolitanae Ecclesiae sibi sacerdotium vindicare. Nos igitur in synodo ea, quae totius orbis episcopis videbatur esse praescripta, nihil temere statuendum esse censuimus. At eo ipso tempore qui generale concilium declinaverunt, Constantinopoli quae gessisse dicuntur? Nam cum cognovissent ad hoc partium venisse Maximum, ut causam in synodo ageret suam, quod etiamsi indictum concilium non fuisset, jure et more majorum sicut, et sanctae memoriae Athanasius, et dudum Petrus Alexandrinae Ecclesiae episcopi et Orientalium [Col. 0325B] plerique fecerunt, ut ad Ecclesiae Italiae et totius Occidentis confugisse judicium viderentur; cum eum sicut diximus, experiri velle adversum eos, qui episcopatum ejus abnuerant, comperissent, praestolari utique etiam nostram super eo sententiam debuerunt. Non praerogativam vindicamus examinis, sed consortium tamen debuit esse communis arbitrii. Postremo prius constare oportuit, utrum huic abrogandum, quam alii conferendum sacerdotium videretur, ab his praesertim, a quibus se Maximus vel destitutum vel appetitum injuria querebatur. Itaque cum Maximum episcopum receperint in communionem nostra consortia, quoniam eum a catholicis constitit episcopis ordinatum, nec ab episcopatus Constantinopolitani putavimus petitione removendum. Cujus allegationem praesentibus partibus [Col. 0325C] aestimavimus esse pendendam. Nectarium autem cum nuper nostra mediocritas Constantinopoli cognoverit ordinatum, cohaerere communionem nostram cum Orientalibus partibus non videmus. Praesertim cum ab iisdem Nectarius dicitur illico sine communionis consortio destitutus, a quibus fuerat ordinatus. Non mediocris igitur hic scrupulus. Nec quaedam nos angit de domestico studio, et ambitione contentio, sed communio soluta et dissociata perturbat. Nec videmus eam posse aliter convenire, nisi aut is reddatur Constantinopoli, qui prior est ordinatus, aut certe super duorum ordinatione sit in urbe Roma nostrum Orientaliumque concilium. Neque enim indignum videtur, Auguste, ut Romanae Ecclesiae antistitis, finitimorumque, et Italorum episcoporum debeant subire tractatum, qui unius Acholii episcopi ita exspectandum esse [Col. 0325D] putaverunt judicium, ut de Occidentalibus partibus Constantinopolim evocandum putarent. Si quid uni huic reservatum est, quanto magis pluribus reservandum est? Nos autem a beatissimo principe fratre tuae pietatis admoniti; ut tuae Clementiae scriberemus imperio, postulamus, ut ubi una communio est, commune velit esse judicium, concordantemque consensum.



 II.---Rei gestae series exponitur ab iis excogitata, qui eam epistolam pro sincera habent: quo anno Maximus Cynicus Mediolanum venerit? Cui nam praeterea concilio adfuerit, ut suam tueretur in eo ordinationem? Petri de Marca, Valesii, aliorumque ea de re opinio: hanc erroneam esse rationibus, et Tillemontii auctoritate evincitur.

Qui itaque hoc Italicum concilium, atque hanc ejus epistolam pro veris certisque habent, hanc fuisse [Col. 0326A] aiunt rerum gestarum seriem [(a) 1Kb] Maximus Cynicus, qui interea temporis in Italiam venerat, eidem concilio adest anno secundum aliquos 381 post celebratum Aquileiense concilium, secundum vero alios circa medium annum 382, seque allatis Petri Alexandrini, qui mortem jam obierat, litteris catholicum, praetereaque falsis productis testimoniis rite recteque ordinatum probat. Cur vero Tillemontius Maximum circa hoc tempus in Italiam venisse opinetur, hanc affert rationem, quia sperabat fore, ut res suas Constantinopolitanae synodi sententia perditas, in oecumenico concilio Romae a Damaso convocato restitueret. Italici tamen episcopi nihil a se temere definiendum rati sunt, ut causa haec a generali illo concilio propediem futuro cognosceretur. [Col. 0326B] Verum ne interea officio suo deesse ipsi viderentur, tum Maximum ad communionem receperunt, tum Theodosio scripserunt ut ejusdem jurium rationem haberi vellet, eique consuleret, ex usu publicae pacis, et tranquillitatis. Periit autem haec prior, ut his videtur, epistola; tres enim ab eodem concilio epistolas Theodosio scriptas inquiunt ex quibus ea, quam supra descripsi, secundum locum occupat, postremum vero altera, de qua  4 agam deinceps. Hanc vero fuisse ejus primae, quae periit, epistolae rerum summam, ex hac secunda colligunt, quam propterea transmissam aiunt non diu post primam, tunc scilicet, cum Italici illi episcopi certiores facti sunt, generale concilium a Damaso anno hoc convocatum ab Orientalibus declinari, [Col. 0326C] atque aliud ab iis in regia urbe cogi.

His itaque acceptis ab Italico concilio litteris, nunc audi si placet, quid Theodosius ex auctorum istorum ingenio rescripserit. Aiunt rescripsisse imperatorem, rationes illas, ob quas Italiae praesules concilium in Occidente postulaverant, minime videri idoneas, et graves: allatas enim de Flaviani et Nectarii ordinatione causas in Oriente excitatas, atque ad Orientalem Ecclesiam pertinentes, in Oriente cognoscendas et definiendas esse, nec ad Occidentis judicium transferri posse, ne fines moverentur a Patribus constituti: rem ideo iniquam ab iis postulari, et quae Orientalibus ipsis stomachum movere posset, cum eos ad concilium Romae congregandum ob eas res vocabant: atque ideo, si quid illis absentibus in Occidente [Col. 0326D] statueretur, futurum illud irritum, ac majorem inter utramque Ecclesiam jurgiorum causam: Italicos praeterea episcopos, aut Cynico mendaci praeter aequi bonique consilia se nimium faciles praebuisse, aut nimio adversus Orientales zelo abripi se passos. Cur vero haec ipsa Italicis illis praesulibus Theodosium rescripsisse putent, aliam non afferunt rationem praeter hanc, quia nempe illi postrema epistola excusant sese apud imperatorem, afferuntque, ut se defendant, causas cur generale concilium necessarium judicaverint, sive ob quas, ut putant hi, peccasse se fateantur.

[Col. 0327A] At haec, ut mihi videtur, facilius est ex ingenio fingere, quam vera esse demonstrare. Enim vero, quin Maximus in Italiam venerit, nullus dubitat. Fieri etiam potest, illum in Italiam venisse ann. 382, ut Tillemontius censet, quamquam conjectura qua vir doctus movetur, ut sic censeat, levissima profecto sit: Maximus enim a Damaso pridem rejectus, nihil boni exspectare, poterat ab ea synodo, in qua ratum haberi oportebat, quod sapientissimo pontifici placuisset. Athanasii deinde, ac Petri Alexandrini exempla, ut caetera praeteream, certiorem fecisse eum poterant, apertam, expeditamque omni profecto tempore ad Romanos pontifices recursus, et appellationis viam, nulliusque in eum finem concilii convocatione opus esse. Facit itaque, ut anno illo [Col. 0327B] Cynicum ad nos accessisse facilius credam, Hieronymi testimonium haec scribentis: Maximus philosophus, natus Alexandriae, Constantinopoli episcopus ordinatus est, et pulsus insignem de fide adversus Arianos scripsit librum, quem Mediolani Gratiano principi dedit [(a) 1Kb] . Advertendum quippe est, eum non venisse in Italiam, statim ac Constantinopoli pulsus est, sed ad imperatorem Theodosium anno 380 jam medio Thessalonicae agentem sese contulisse, tum deinde ut canem iterum ab eo loco pulsum, Alexandriam profectum: ubi cum Petro ejus urbis episcopo molestias creasset, inde quoque opera praefecti exulare coactus est. Postremo ut Nazianzenus eleganter ait: Quiescere visus est, veluti nubes, quae gravi grandine foeta est, exspectatque ventum, quo incita in [Col. 0327C] non putantes grandinem effundat suam [(b) 1Kb] . Hisce autem agendis fieri non potest, quin residuum ejus anni spatium, ac majorem alterius partem attribuamus. Hinc vero conjicimus, philosophum illum sistere se Mediolani non potuisse, ac librum illum Gratiano afferre mense Martio anni 381, cujus aliquot tantum dies imperator Mediolani egit, si tamen egit, cum contra annum sequentem fere integrum in ea civitate substitisse ex codice Theodosiano constet. Verum non hoc quaeritur, an scilicet Cynicus Mediolanum venerit, sed cuinam concilio causam oraturus suam adfuerit (neque enim hac de re dubitari potest) ac praeterea e quibus illud episcopis collectum fuerit?

Petrus de Marca in concilio Aquileiensi gesta haec [Col. 0327D] fuisse censet: Nectario quippe inquit in Gregorii locum ordinato spe sua dejectus Maximus in Italiam se contulit, ut pontificum Italorum, sed praecipue Damasi Romani, et Ambrosii Mediolanensis, quorum ea tempestate summa erat auctoritas, favore fultus, Nectario reprobato, Constantinopolitanam Ecclesiam retinere posset. Constat autem Nectarii ordinationem non placuisse Damaso. Itaque affirmare possumus Damasum, et Occidentale concilium, hoc Maximi confugium approbasse, eamque occasionem explicandae auctoritatis [Col. 0328A] Romanae, et Occidentalis Ecclesiae in sedem Constantinopolitanam avide arripuisse. Hinc factum, ut in concilio Aquileiensi sub Ambrosio, quod generale erat ex Occidente, cuique Damasi auctoritatem ex eo inter caetera intervenisse colligitur, quod de illo congregando Gratianus ad eum scripsit, ut fidem facit auctoritas Synodici cap. 74; in concilio, inquam, Aquileiensi, damnata Nectarii ordinatione, ita approbatus sit Maximus, ut episcopi ex eo concilio ad Theodosium rescripserint, nihil habuisse se, in quo de ejus episcopatu dubitare possent [(c) 1Kb] . Hanc opinionem avide etiam arripuit Basnagius [(d) 1Kb] , atque eidem accedit Valesius, quamquam eam parum firmam cognoverit, cum haec scribit: Episcopi igitur Italiae, qui Aquileiae in concilium congregati erant, lectis Maximi litteris, eum in [Col. 0328B] communionem receperunt . . . quin et postea cum Nectarius in concilio Constantinopolitano ordinatus fuisset episcopus ejusdem urbis, communionem ejus recusarunt, scripseruntque ad imperatorem Theodosium, ut concilium Romae fieret, in quo Nectarii et Maximi causa disceptaretur . . . Initio quidem Damasus ordinationem Maximi improbavit; postea tamen favisse videtur Maximo; neque enim concilium, episcoporum Italiae Maximum in communionem recepisset, aut petiisset umquam ab imperatore, ut synodus Romae fieret super ejus ordinatione, nisi ex consensu Damasi. Utrum vero Maximus in communionem receptus sit a Damaso, obscurum est [(e) 1Kb] .

At hanc, quam Baluzius quoque, Valesius, Dupinius, Coustantius, aliique amplexi sunt sententiam, [Col. 0328C] ipsa evertunt acta Aquileiensis concilii, et quae illud consecuta sunt. Nam si ejus concilii Patres Maximi causam cognoverant, si eam juri consonam judicaverant, cur in actis ipsis, quae adhuc exstant, horum nihil apparet? Praeterea si Theodosium rogaverant, ut philosopho illi ex usu publicae pacis et concordiae consuleret, cur de Antiocheno dissidio ob Flaviani ordinationem, cur de molestiis, quae Timotheo Alexandrino inferuntur, agunt dumtaxat, Maximi vero negotium silentio praetereunt in litteris ad eumdem Theodosium missis? Supersunt illae ejusdem rei testes [(f) 1Kb] ; exstant pariter apud Theodoretum [(g) 1Kb] aliae, quas Orientales episcopi Occidentalibus rescripserunt anno 382 jam provecto, atque ego alibi jam expendi, cur, cum in iis fiat mentio de acceptis illis Aquileiensis [Col. 0328D] concilii litteris, nullum prorsus de Maximo, cur de ejus ad hoc concilium confugio, nullum omnino verbum est? Valesius itaque, qui difficultatem probe advertit, ut illam effugiat, duo ex ingenio ponit: primum nempe, concilio Maximum non adfuisse, sed per litteras Aquileiam scriptas causam dumtaxat egisse suam: alterum vero, non ipsum integrum Aquileiense concilium, quod jam confectum, dissolutumque fuerat, sed Italicos illos episcopos, qui Aquileiae, si ipsi Valesio credis, peropportune [Col. 0329A] substiterant, Maximi causam scripto relatam audivisse, ac epistolam, de qua agimus, Theodosio scripsisse. At haec quam ludicra, quam falso excogitata sint, ipsa ejusdem epistolae verba, si tantum legantur, aperte demonstrant. Huc adde litteras genuinas Aquileiensis, ac fictitias Italici concilii inter se pugnare, atque dissentire: Aquileienses namque Patres concilium, ut Alexandriae cogatur, postulant, quo Orientales omnes conveniant: Italici vero praesules eos ipsos Romam evocant: quis autem credat utramque epistolam ab unius ejusdemque concilii episcopis, profectam? Merito igitur Tillemontius eam sententiam rejicit, quocum Pagius, Fleurius, aliique eruditi scriptores consentiunt.



 III.---Tillemontii ipsius sententia affertur, expenditur, ac rejicitur. Afferuntur argumenta ex ipsa eadem epistola, coaevisque aliis monumentis petita, ex quibus efficitur epistolam illam, nec Italici alicujus concilii, nec veram, neque Ambrosii praeterea umquam esse potuisse, sed habendam pro commentitia. Brevis in ejusdem perscrutando auctore excursus.
[Col. 0329B]

Reliquum nunc est, ut inquiramus, an potior eorum sententia sit, qui posthabito Aquileiensi concilio, ad Italicum hoc, ex iis scilicet episcopis collectum, qui Ambrosio suberant, Maximum confugisse putant, atque illi adfuisse. Hoc vero, post aliquot a me propositas difficultates, lector dijudicare ipse poterit.

Primo itaque loco me haud bene habet concilii hujus, quod Italicum dicitur, inscriptio, qua nullus designatur certus cognitusque in Italia locus, in [Col. 0329C] quo illud habitum, ac celebratum dici queat. Hoc enim insuetum est, ac alienum a recepto ecclesiastico more, quo concilia omnia ad illud usque tempus, ac quae etiam deinceps celebrata sunt, a certo aliquo, determinatoque loco denominationem acceperant. Hinc Hieronymus Rufinum synodi se judicio probatum asserentem, interrogat: Synodus in qua urbe fuit? dic episcoporum vocabula, profer sententias subscriptorum, doce qui eo consules fuerint; quis imperator hanc synodum jussit congregari: certe ob quam causam synodus congregata sit [(a) 1Kb] .

Secundo. Vix proferri poterit concilium aliquod circa haec tempora, quod Italicum dictum sit, et non potius Romanum. Romano siquidem episcopo veluti metropolitae universa Italia parebat adhuc; [Col. 0329D] et vix aut Mediolanensis, aut Aquileiensis ob praerogativam sedis a caeteris episcopis distingui, et jus illud exercere coeperant, quo deinde usi sunt; quod erudite probat Bacchinius in dissertatione de Ecclesiasticae hierarchiae originibus [(b) 1Kb] , aperto Eusebii testimonio concilium a Cornelio in causa Novatiani ex tota qua patet Italia collectum, Romanum compellantis: at ne longe a Damasi aetate abeamus, Julius a sua synodo ad Eusebianos scribens: Necesse est, inquit, vobis notum facere [Col. 0330A] etiamsi solus scripserim, non ideo mei solius, sed omnium eorum, qui in ITALIA sunt, et qui in his partibus degunt, esse illam sententiam [(c) 1Kb] . Liberius praeterea in litteris ad Orientales scriptis, quas Socrates recitat [(d) 1Kb] , episcopum se Italiae vocat, unusque Italorum atque Occidentalium ore loquitur: ac Theodoretus Romanam primam sub Damaso synodum ex Italia et Gallia collectam dicit [(e) 1Kb] . Consulatur etiam P. Antonius Blancus, ex Observantium familia vir doctus, qui hanc adversus Jannonii deliria sententiam egregie confirmat [(f) 1Kb] . Et his igitur colligitur, unum tantum in Italia concilium, illudque Romanum ex universa Italia congregatum, tunc fuisse, atque idcirco Italicum alterum, a Romano separatum, ac diversum, aut nullum, aut [Col. 0330B] recentioris aetatis. Hinc cum Hieronymus [(g) 1Kb] ex male intellecto Eusebii loco Romanam ab Italica diversam synodum, ubi de Cornelio agit, agnovisse visus sit, Pearsonus merito observat de hac Italica synodo non liquere, ac dubitare se ait, an Italicum concilium illud ab Hieronymo recte conflatum sit [(h) 1Kb] .

Tertio. Concilium, cui Maximus adfuit, si huic epistolae fides est, coactum fuit sub episcopatu Gregorii Nazianzeni. Do verba, ex quibus id constat. Namque in concilio nuper, cum Maximus episcopus Alexandrinae Ecclesiae communionem manere secum, lectis Petri S. M. viri litteris prodidisset, quia Ariani basilicas adhuc tenebant, secretum esse mandatoribus episcopis ordinantibus dilucida testificatione docuisset, [Col. 0330C] nihil habuimus, in quo de episcopatu ejus dubitare possemus: tamen ne absentibus partibus praesumpte aliquod definivisse videremur, clementiam tuam datis litteris putavimus instruendam, ut ei consuleretur ex usu publicae pacis, atque concordiae, quia revera advertebamus, GREGORIUM nequaquam secundum traditionem Patrum Constantinopolitanae Ecclesiae sibi sacerdotium vindicare. Hinc vero, quae sponte sua fluunt, haec sunt: primo, si Maximus huic concilio adfuit, Nazianzeno Constantinopolis episcopo confirmato, ejus in Italiam adventus, et confugium referendum necessario foret ad primos menses anni 381, cum Gregorius in Maio aut Junio episcopus esse desierit: hoc vero falsum esse probat tum ratio temporis, ac rerum gestarum series, quam [Col. 0330D] supra expendimus; tum Nazianzenus ipse in carmine de vita sua; tum Aquileiense concilium, cum nihil prorsus sive in synodo Aquileiensi, sive apud Nazianzenum ipsum legatur de illius ad episcopos Italicos confugio, aut de litteris in ejus causa ad Theodosium scriptis. Secundo, manifestum est errare eos, qui rem hanc, atque Italicum concilium transferunt ad annum 382, quo adversus Gregorium, qui jam episcopatui sponte cesserat, nulla esse controversia poterat, ob quam Italici illi episcopi [Col. 0331A] haec Theodosio tunc scriberent. Valesius ac Tillemontius, hac difficultate obruti, nodum gladio secant, ac in illis, quae recitavimus, epistolae verbis, mendum inesse aiunt, et loco Gregorii legi oportere Nectarium [(a) 1Kb] . At haec lectio nullius omnino codicis auctoritate nititur et confirmatur. Deinde rerum seriem in hac epistola expositam si quis recte advertat, nullum esse errori locum, sed omnia secum recte cohaerere deprehendet, ac Gregorii et Nectarii nomen, utroque, quo jacet, loco recte positum fuisse concedet. Tres enim, ut diximus, in ejusdem Maximi causa epistolae scriptae finguntur: hinc cum ille ad eos in concilio congregatos Italicos episcopos primum accessit, et prior epistola scripta est, Gregorius Nazianzenus; [Col. 0331B] cum vero haec altera, ac posterior, Nectarius Ecclesiae Constantinopolitanae jam praeerat, cujus proinde etiam episcopatum improbare videntur. Haec autem cum ita sint, aut Italicum hoc concilium extra annum 382 collocandum est, ut ad annum 381 nondum provectum referatur, quo Gregorius revera episcopus fuerat; aut si ab eo anno minime tibi removendum videatur, ac Nectarii episcopatum retinere volueris, fatearis necesse est, illud concilium ex quo coeptum est, numquam postea dissolutum fuisse, sed ad aliquot ultra integrum anni spatium menses protractum, quod nemo sane dixerit.

Quarto. In hoc concilio, cui philosophus ille praesens fuit, suamque causam dijudicandam obtulit, [Col. 0331C] tria inveniamus oportet: primo nempe, ut generale sua saltem convocatione fuerit; secundo, ut habitum sit circa tempus Constantinopolitanae synodi, qua Maximus exauctoratus est, et Nectarius ordinatus; tertio denique, ut illud ab Orientalibus declinatum fuerit. Haec tria habes ex his epistolae verbis: Nos in synodo ea, quae totius orbis episcopis videbatur esse praescripta, nihil temere statuendum esse censuimus: at EO IPSO TEMPORE, qui generale concilium declinaverunt, Constantinopoli quae gessisse dicuntur? Nam cum cognovissent ad hoc partium venisse Maximum, ut causam in synodo ageret suam, cum eum experiri velle adversus eos, qui episcopatum ejus abnuerant, comperissent, praestolari utique etiam nostram super eo sententiam debuerunt. Nunc vero haec singula perpendenda [Col. 0331D] sunt, et inquirendum utrum Italico huic concilio aptari possint, utque a primo capite initium faciam, an vero Ambrosius umquam scripserit, Italicam illam suam paucorum episcoporum synodum, totius orbis episcopis praescriptam fuisse? Nemo ne hoc cogitaverit quidem. Fleurius itaque difficultatem dissimulat. Tillemontius autem, ut eam tollat, nos nisi in ea synodo, legendum putat, pro unico additamento ut hypothesi subserviat facto, ait Italicos episcopos nihil definiendum censuisse in ea, quam ipsi habebant synodo; ut Maximi causa in generali illa synodo cognosceretur, quam jam indictam Damasus [Col. 0332A] propediem habiturus erat [(b) 1Kb] , eam quoque hoc loco designatam Pagius inquit, at eo, quo Tillemontius utitur, additamento non adhibito, vim verbis apertissimam inferre, ac fucum lectori facere cogitur. Verum quo ms. aut impresso codice, aut libris impressis haec lectio nititur, ut illam nobis a Tillemontio obtrudi liceat? Insuper an non recitata illius epistolae verba, ac exposita rerum series, hanc illius correctionem, atque additionem respuunt? Nam quae sit ea synodus totius orbis praescripta episcopis, de qua hoc loco sermo est, quaeve nihil temere statuendum censuit, aperte explicant ea, quae mox adjiciuntur verba, at qui generale concilium declinaverunt; quae habitam jam in Maximi causa, non vero habendam in futurum synodum exprimunt ac praese [Col. 0332B] ferunt, ac rem non agendam, sed actam jam praeteritamque ostendunt. Deinde si Italicum hoc concilium, a quo Maximi causa ad illud a Damaso jam convocatum rejecta est, habitum fuit eo ipso tempore, quo Constantinopolitana synodus congregata fuerat, aut illud retrahas non secus ac Maximi recursum ad primos menses anni 381, quo Constantinopolitana ipsa synodus jam convenerat, Nectariumque ordinaverat, Romana vero generalis a Damaso nondum convocata fuerat; vel si illud ipsum anno 382 congregatum asseris, Nectarii ipsius ordinationem conferas necesse est ad eumdem annum, atque ad conventum illum, quem eo tempore Orientales Constantinopoli habuerunt. Primum ne dicas, obstat Gregorii Nazianzeni silentium, obstant quoque Aquileiensis [Col. 0332C] acta concilii, ac Tillemontius ipse: alterum vero, quamquam placuerit Joanni David [(c) 1Kb] , tamen omnino falsum esse liquet ex l. 3 C. Th. de Fid. cath., quae publicata legitur die 28 julii anni 381, ac Nectarium Constantinopolitanae Ecclesiae jam praesedisse probat. Reliquum igitur est, ut hanc epistolam inter figmenta rejicias, vel cum Tillemontio ipso fatearis aliquando, qui eam scripsit tam vecordem fuisse, ac bardum, ut minime sciverit, adverteritque animum ad ea quae scriberet [(d) 1Kb] . An vero in adeo recenti, ac manifesta re, in Ambrosio praeterea, a quo epistolam ipsam scriptam censent, oscitantia tanta? Hoc credat qui velit; mihi enim profecto persuaderi non patiar.

Denique, quod tertio loco proposui, si concilium, [Col. 0332D] cui Maximus adfuit, ab Orientalibus declinatum fuit, atque hoc iis Italici episcopi exprobratum aiunt, vel de Aquileiensi, vel de Italico illo, vel de Romano, quod Damasus convocaverat, intelligas necesse est, atque ut ex tribus illis unum eligas. Si primum; hoc forte jure dictum videri poterit, cum Orientales, quibus facta fuerat accedendi copia, abesse maluerint, ut ex actis constat. At ut saepe diximus, neque Maximus huic adfuit, aut adesse potuit, neque de ejus causa actum in eo fuit. Si vero Italicum eligis, atque illud, quod ex vicariatus Italiae episcopis, Tillemontius congregatum ait, hoc temere ac falso dictum [Col. 0333A] videri debet: nam quo jure Ambrosius exprobratum ire poterat Orientalibus, declinatum ab iis concilium illud suum, a quo nulla ratione pendebant? An vero praeterea vocati Orientales ipsi episcopi ad illud fuerant? Reliquum igitur est, ut tertium eligas, atque haec referas ad illud concilium, quod ex Occidentis et Orientis episcopis colligendum Damasus Romae convocaverat, ac deinde anno 382 jam exeunte coactum fuit. At si hoc asseris, necessario fateri debes Ambrosio, ac caeteris illis Italicis episcopis innotuisse jam, cum scriberent, concilium hoc ab Orientalibus certo jam declinatum, aut declinandum. Nunc vero haec velim observes. Ante mediam aestatem hujus anni nihil illi de hoc Romano concilio intellexerant, cumque a Theodosio acciti, [Col. 0333B] juxta litteras Aquileiensis concilii Constantinopolim venissent, certiores facti tum illud a Damaso convocatum, tum se evocatos, rei novitate perculsos fatentur, ac legatos mittunt cum litteris, quibus causas exponunt, quominus adesse omnes possent [(a) 1Kb] . Has vero litteras scriptas fuisse constat post mediam aestatem, atque ita Julio jam inclinato, aut elapso, easque ab episcopis illis, quos legatos miserant, allatas. Nunc quaero abs te, quonam anni illius mense putas illos pervenisse Romam, ut Ambrosius caeterique illi Italici episcopi certo scire possent, Romanum hoc concilium ab Orientalibus declinatum? Mihi videtur, ante octobrem mensem eorum ad Urbem adventum vix statui posse. Aut itaque Ambrosius, caeterique Italici episcopi jam Romam venerant, ut ego puto, [Col. 0333C] aut non: si primum dicimus, an Damasus, an Acholius, an Orientales legati, Ambrosium ipsum Maximi fraudes ambitumque ignorare passi sunt? Id ne Tillemontius quidem decoquere potuit. An vero praeterea Mediolanensis praesul concilio praesens, Damaso, Acholio caeterisque aliis jam congregatis episcopis inconsultis, rem tantam solus cum suis aggressus est? Absit ut ego hanc viro sanctissimo ac prudentissimo calumniam inferam! Decebat enim omnibus, qui in eadem communione erant, satisfieri, ut res gestae magis firmarentur ex multorum consensu, nec pax scinderetur, aliis abscindentibus dum alii admittebantur; sic igitur decebat consilium graviter, et leniter iniri de rebus ad omnes orbis terrarum ecclesias pertinentibus [(b) 1Kb] . Quod si dixeris, Ambrosium cum Italico suo concilio [Col. 0333D] haec scripsisse, antequam Romano itineri se daret, vix mihi persuadere poteris, vel illi tempus sufficere potuisse, vel res tantas fuisse aggressum itineri jamjam paratum, atque e conspectu generalis synodi Romae propediem futurae. Deinde unde ille resciverat, Orientales eam generalem synodum declinavisse, ut hoc illis vitio verteret? At, inquit Tillemontius, jam antea intellexerat illos, quos oportuerat Romanum iter aggressos esse, Constantinopoli substitisse, ac synodum suam media jam [Col. 0334A] aestate instituisse. Ita divinans ait hic auctor, ut hypothesi suae inserviat. At ego iterum quaero, quis Ambrosium monuerat, Orientales synodum illam suam instituisse eum in finem, ut Romanam declinarent? An vero non poterant, synodo illa confecta in Occidentem commodo postea sese conferre? Res itaque eo semper redit, ut hac de re ille certus esse non posset, antequam Orientalium eorumdem litterae, quibus sese excusaverant, Romam allatae fuissent, atque eadem idcirco difficultas perpetuo manet.

Quinto. Ab Italicis episcopis Maximus ad communionem receptus dicitur, quoniam eum a catholicis constitit episcopis ordinatum. Duplex autem in hoc peccatum inest, primo contra Nicaenum can. 5, quo edicitur, ne quis ejectus, ab aliis recipiatur; quo [Col. 0334B] praesidio, quamquam absurdissime, utebantur Afri episcopi, ne Coelestinus iis, quos ipsi damnaverant, communionem daret [(c) 1Kb] . Deinde quo pacto hoc sibi licuisse putarunt Italici illi praesules inconsulto Damaso Romano episcopo, qui Maximum rejecerat? si enim apostolico can. 34 definitum, atque constanti Ecclesiae disciplina receptum fuerat ubique, ut episcopi uniuscujusque gentis eum nossent, qui in iis primus esset, eum observarent, ut caput et nihil facerent, quod magni momenti esset, praeter illius sententiam; hoc profecto potiori jure debebatur Romano pontifici, cui Italia universa ab ipsa nascentis Ecclesiae origine aggregata prorsus, et quodammodo, ut Bacchinius ait [(d) 1Kb] , conglutinata fuerat: rem vero notissimam, 6 Nicaeni canonis testimonio comprobatam, [Col. 0334C] exemplis atque aliis non necessariis argumentis, confirmare supervacaneum puto. Illud tamen a me omitti non potest, veluti rei, de qua agitur, demonstrandae imprimis idoneum, nullum scilicet ex episcopis Occidentalibus Athanasium ab pseudosynodo Tyria et Antiochena ejectum, ad communionem existimasse sibi recipere licere, ante pronuntiatam a Julio sententiam. Hinc vero factum, ut Julius ipse in Philippolitano Arianorum conventu damnatus sit, quod primus januam communionis sceleratis atque damnatis aperuit, caeterisque aditum fecit ad solvendum jura divina. Liceat igitur mihi hoc loco cum Hieronymo mirari, quomodo probaverit ITALIA, quod ROMA contempsit, episcopi susceperint, quod sedes apostolica condemnavit [(e) 1Kb] . At ne in animum [Col. 0334D] meum inducam, ut hoc de Ambrosio existimem, facit ipsius Ambrosii auctoritas, qui ex Aquileiensi concilio jam nos docuerat, a Romana Ecclesia veneranda in omnes communionis jura manare [(f) 1Kb] .

Sexto. Pari modo ob Nectarium episcopum ordinatum rejecto Maximo, ruptam Italici episcopi cum Orientalibus communionem denuntiant: Nectarium cum nuper nostra mediocritas Constantinopoli cognoverit esse ordinatum, cohaerere communionem nostram cum Orientalibus non videmus . . . nec videmus, posse [Col. 0335A] eam aliter convenire, nisi aut is reddatur Constantinopoli, qui prior est ordinatus, aut certe super duorum ordinationem sit in urbe Roma, nostrum, Orientaliumque concilium. Primum autem vix umquam dabo ego haec scribi potuisse ab Italiae vicariatus episcopis, inconsulto, ac repugnante Romano episcopo, cui parebant. Deinde falsum esse assero ruptam umquam fuisse Occidentales inter et Orientales communionem ob Nectarii contra Maximum ordinationem; atque in aperto ponunt, ni fallor, Sozomeni ac Bonifacii papae testimonia: alter enim unam tantum orti inter utramque causam dissidii rationem affert, Flaviani scilicet episcopatum, eaque de causa dumtaxat Orientales ad Romanum concilium evocatos docet [(a) 1Kb] ; alter vero haec scribit: Theodosius Nectarii [Col. 0335B] ordinationem, propterea quod in nostra notione non esset, habere non existimans firmitatem, missis e latere aulicis cum episcopis, formatam huic a sede Romana dirigi regulariter depoposcit, quae ejus sacerdotium roboraret [(b) 1Kb] ; nulla itaque propter Maximum rejectum quaestio, aut dissidium cum Orientalibus fuerat, nullaque communionis ex eo capite abrumpendae causa subesse poterat. Hinc in Romano concilio cum eodem Nectario communio statim suscepta est, Flavianum vero ab omnibus rejectum scimus: summo itaque jure cum Michael imperator ejusdem Nectarii exemplo, Photii electionem tueretur, Nicolaus I rescripsit, Nectarium vere catholicum Constantinopolitanae Ecclesiae gubernacula suscepisse sine scandalo, SINE VI, SINE OMNI SCHISMATE; et idcirco [Col. 0335C] bene et optime sanctae secundae synodo, apostolicae sedes auctoritate fultae ita de Nectario placuisse [(c) 1Kb] , quae quam longe abeant ab his, quae in hac epistola enuntiantur, nemo non videt.

Septimo. Ad haec Italici episcopi, Meletio defuncto, Paulino superstite contra fas et ecclesiasticum ordinem, Flavianum non tam subrogatum, quam superpositum asserunt, consensione, et consilio Nectarii: quo in loco vides, Flavianum contra fas atque ecclesiasticum ordinem, non contra pactum Deo teste confirmatum, subrogatum dici: at hujus pacti cum mentio aperta sit in litteris Aquileiensis concilii, cur hoc loco praetermissa est, si Ambrosius utriusque epistolae auctor est, et magnum causae, quam tuebatur pondus adjiciebat? Praeterea Flavianus ordinatus [Col. 0335D] jam fuerat Antiochenus episcopus, cum de Nectario ne cogitaretur quidem. Rem Sozomenus narrat his verbis [(d) 1Kb] : Forte Diodorus . . . Nectarium conspicatus eum episcopatu dignum esse censuit, statimque in intimo mentis recessu suffragium suum ei contulit, canitiem viri, vultumque sacerdotio dignum, et morum suavitatem considerans. Itaque tamquam alterius negotii causa eum ad episcopum Antiochenum deduxit, multisque laudibus prosecutus oravit episcopum, ut illum suffragio suo adjuvaret. Flavianus itaque jam praeerat [Col. 0336A] Ecclesiae Antiochenae, cum Diodorus Tarsensis eum pro Nectario rogaturus accessit? Flavianus enim episcopus Sozomeno teste indiculum eligendorum componit, Theodosio imperatori offert, ac primas in electione Nectarii partes agit: an vero ille episcopus dici potuit ante manuum impositionem, aut tunc divisa episcopalis potestas in duplicem, jurisdictionis scilicet et ordinis, ut haec illi nondum ordinato licere potuissent? Non itaque, quod hujus epistolae scriptor ait, Flavianus Nectarii, sed Nectarius Flaviani opera et consilio episcopus est constitutus. Me non latet Tillemontium, qui Flavianum Constantinopoli designatum, Antiochiae vero ordinatum putat, Sozomeni sollicitare fidem [(e) 1Kb] . At ejus opinio nullo prorsus teste nititur; dictoque Sozomeni [Col. 0336B] fidem astruit epistola, quam Orientales Damaso, Ambrosio, aliisque in Romana synodo collectis episcopis anno 382 eo consilio scripserunt, ut eorum quae in Constantinopolitana anteacta synodo gesta a se fuerant, rationem redderent, cujus haec sunt verba: Antiquissimae vero in Syria Antiochenae Ecclesiae reverendissimum, et religiosissimum episcopum Flavianum, tum illis provinciae, tum Orientalis dioecesis episcopi in unum congregati ordinaverunt, tota Ecclesia consentiente, et quasi uno ore virum laudante, quam quidem legitimam ordinationem etiam SYNODUS UNIVERSA SUSCEPIT. Non negamus igitur, quin Antiochenae provinciae et Orientalis dioecesis episcopi, Diodorus nempe Tarsensis et Acacius Beroeensis Flavianum ordinare [Col. 0336C] potuerint, quod illi aiunt: sed cum addunt ejus ordinationem ab universa synodo susceptam esse, aperte praeterea probant eam Constantinopoli celebratam, ubi synodus collecta erat; frustraque Baluzius haec verba detorquet ad synodum Antiochenae provinciae [(f) 1Kb] : nam si Antiochenae provinciae et Orientalis dioecesis episcopi, in unum collecti eum canonice ordinaverant, procul dubio expenderant jam, an ille ab episcopatu ratione aliqua arceretur, ut ferebant disciplina et canones: quamobrem cum additur, ordinationem illam ab universa synodo susceptam esse, aliam omnino, eamque graviorem designant synodum, Constantinopolitanam scilicet, quae tunc agebatur, ut Socrates aperte explicat [(g) 1Kb] . Gregorius insuper Nazianzenus ab amicis se rogatum ait, turpique [Col. 0336D] etiam arte tentatum, ut Flaviano cum caeteris suffragaretur, ante dimissum scilicet episcopatum, ac concilio illo, cui praesidebat, nondum soluto; legatur tota ejus rei series elegantissime ab eo descripta in carmine de Vita sua. Quid igitur negotii Constantinopolitano praesuli, cum Syriae et Orientalis dioecesis episcopis, ut ejus et caeterorum ab Antiochena sede nulla ratione pendentium studia fervore tanto exquirerentur? An deinde credibile, rem quae tanta animorum contentione agebatur, atque [Col. 0337A] ita urgebatur, ut vellent illam una confectam hora, tamdiu dilatam postea fuisse, ut post plures tantum menses perficeretur? Postremo episcopatum ab eodem Gregorio dimissum constat post adventum Aegyptiorum, ac Macedonum episcoporum. Cur vero? Quia illi, ut veteres et recentes ab Orientalibus acceptas contumelias ulciscerentur, atque aliquem illis dolorem vicissim inurerent, canones in ipsius translatione violatos causabantur, ut idem Gregorius ait. At quae justa, ut hoc verbo utar, ob veteres recentesque contumelias, vicem rependendi causa subesse poterat, si Flavianus necdum ordinatus fuerat, ac res illa confecta, prorsus ac definita? Adde tandem, electionem, seu designationem ac ordinationem, ita secum pro tunc recepta, Ecclesiae disciplina cohaerere [Col. 0337B] consuevisse, ut haec vix umquam separata fuisse, videantur [(a) 1Kb] , atque ideo vix esse posse, qui jure sentiat Flavianum ipsum diu antea Constantinopoli electum ac designatum, Antiochiae deinde consecrari potuisse.

Haec autem cum ita sint, numquam ego adducar, ut credam epistolam illam aut a Damaso scriptam, aut Ambrosium auctorem habere, aut aliquem alium illorum temporum episcopum, eorum quae agebantur instructum. In ea vero sententia magis magisque confirmor, cum animum adverto ad stylum barbarum, salebrosum, obscurum, ac a Damasi et Ambrosii nitore ac perspicuitate alienum. Quid enim sibi volunt verba illa dolentius forte, quam inconsultius ingemiscimus? An forte dolor fuerat dolendi causa [Col. 0337C] major? Quotus enim quisque est, qui ita loquentem ac cogitantem ferat? Deinde quid referam inconcinnam saepe eorumdem verborum repetitionem, ut haec sunt, salvo ordine ecclesiastico, contra fas, et Ecclesiasticum Ordinem; cujus (Nectarii) ordinatio, quem ordinem habuerit, non videmus. Contra vero quanta rerum copia, quanta verborum elegantia, cum sententiarum gravitate conjuncta in iis litteris, quas hac ipsa de causa Aquileiensis concilii nomine Ambrosius vere Theodosio scripsit! Utramque ipse, inter se conferat lector, ac suo ipse judicio censeat, an utraque ab eadem manu profecta videri possit. Quid tandem, quod auctor Italicae hujus epistolae pactum, quod Meletium inter, et Paulinum juratum fuerat, quodve concordiam reddiderat Antiochenae [Col. 0337D] Ecclesiae, ignorare videtur, cum tamen illud Ambrosio perspectum optime esset? Hinc Theodosio scribens, ait: Oblatas pietati vestrae opinamur preces nostras quibus juxta partium PACTUM poposcimus, ut altero decedente, penes superstitem Ecclesiae remanerent, nec aliqua superordinatio attentaretur: at vero alterius, de qua agimus, scriptor, hoc se postulasse ait, quod jam factum constitutumque fuerat, id est, ut concordia iniretur aliqua: Scripseramus dudum, ut quoniam Antiochena civitas duos haberet episcopos, [Col. 0338A] Paulinum, atque Meletium, quos fidei concinere putabamus, aut inter ipsos pax et concordia salvo ordine ecclesiastico conveniret, aut certe si quis eorum altero superstite decessisset, nulla subrogatio in defuncti locum superstite altero gigneretur. Preces autem quas Ambrosius memorat, quo anno, quave occasione Theodosio oblatae fuerint, alio loco a me dictum [(b) 1Kb] : nunc quod ad rem attinet, vide imprimis, quam distent aera lupinis; deinde facile tibi erit judicare, an idem Ambrosius, utriusque epistolae auctor merito censeri possit.

At quis illam consarcinavit, quave de causa eamdem nobis cum hoc Italico concilio obtrusit? Hoc fateor me ignorare: si quid tamen hariolari licet, squalor latini sermonis, qui Graecam aliquando linguam sapit, [Col. 0338B] ac peritia aliqua ecclesiasticae historiae cum ejus ignoratione conjuncta, faciunt ut haec a Photiana officina prodiisse suspicer. Photium profecto versipellem, multa confinxisse indubium est: ea vero figmenta, quae produxit, saepe referre Graecam dictionem, et a proprietate Latini sermonis recedere observarunt jam viri docti [(c) 1Kb] . Nectarii praeterea exemplum, quo ordinationem suam tueretur, saepe et ad nauseam usque jactasse illum scimus. Cur vero hanc quoque epistolam ille non confinxerit suae, contra apostolicam sedem, confirmandae contumaciae imprimis idoneam, et accommodatam? Accedat, quod idem Photius Maximo Cynico comparatus merito fuerat ab Hadriano papa, in litteris ad Basilium imperatorem scriptis, cujus haec sunt verba: Neque enim inter [Col. 0338C] Photium maechum, et Maximum Cynicum a secunda synodo damnatum, vel inter ordinationes hujus, et illius distinctionis aliquid esse conjicimus, atque ideo pari fine constringi debere videtur, qui par habuisse cum eo principium modis omnibus comprobatur [(d) 1Kb] ; atque ob hanc ipsam causam octava synodus Photio mendaciorum fabricatori, Photio novo Maximo Cynico, anathema dixerat: ex quibus liquet quanti Photium intererat, aliam Maximi ejusdem Cynici causae speciem indere, quam quae revera fuerat. Quidquid vero horum sit, quod porro asseri pro certo potest, illud primo est, post Aquileiense concilium, aliud statui non posse, quod intermedio hoc tempore collectum fuisse constet: secundo, epistolam hanc plura continere, quae a veritate prorsus aliena sunt, atque [Col. 0338D] ex hoc capite Mediolanensi praesule indignam esse. Quamobrem si (quod unum superest) Italici concilii nomine episcopos aliquot unius forte provinciae designatos dicas, qui eam communi nomine, quamquam extra synodum scripserint, eos te afferre oportet, qui rerum, quae gerebantur, inscientes omnino fuerint, atque eam inconsulto tum Romano pontifice, tum etiam Ambrosio ipso, scribere ausi sint. Atque hoc ut opineris, per me liceat.



 IV.---Agitur de altera Italici concilii nomine a Sirmondo edita epistola; sincera haec est, atque ab Ambrosio, vel etiam Siricio scripta: quaeritur qua occasione, ac quo tempore? et ad Capuanum concilium, velut ejus accessio refertur? cujus sententiae rationes afferuntur? Hac occasione de scriptarum a Gregorio Nazianzeno ad Cledonium epistolarum tempore agitur: locus etiam Chrysostomi affertur, et explicatur: ac Paulinus Antiochenus ab obtorta sinistraque postremi operum ejusdem Patris editoris interpretatione vindicatur.
[Col. 0339A]

Reliquum modo est, ut aliquid dicam de altera Italici concilii ad Theodosium epistola, cujus initium est Fidei tuae, quam in hac eadem, Maximi causa scriptam hactenus putarunt critici, eademque inter Ambrosii epistolas locum occupat 14 in editione PP. BB. Hanc itaque aeque ac alias genuinam censeo, ac dignam prorsus, quae Ambrosio tribuatur, sive fluentem stylum consideres, sive nitorem orationis, sive [Col. 0339B] sententiarum gravitatem, sive animum vere apostolicum cum pari obsequio conjunctum, quo ille imperatori rescribit. Puto insuper Flaviani negotium Ambrosium permovisse, ut illam scriberet, quod non obscure liquet ex his ejusdem verbis: Dolori enim erat, inter Orientales et Occidentales interrupta sacrae communionis esse commercia; siquidem constat hoc contigisse ob unam Flaviani ordinationem. Cum itaque Orientales post Paulini mortem, hujus dissidii culpam Occidentalibus ascriberent, qui Evagrium, ut videbatur, illegitime ordinatum Flaviano praetulerant [(a) 1Kb] , Ambrosius, qui uno pacificandae Ecclesiae studio tenebatur, atque opportuna ad eum finem subsidia quaerebat, tum in hac epistola, tum in alia quam Theophilo Alexandrino eadem, ni fallor, occasione [Col. 0339C] inscripsit, neutri partium favet, neutram damnat aperte, neque se in eam disputationem immittit, ut quaerat quorum errore quorumve delicto id evenerat, ne serere fabulas, et eloquia cassa videretur. Constat itaque hanc epistolam in Flaviani causa scriptam esse, atque eo respicere. At qua occasione quove tempore? Non diu profecto post Capuanam synodum. Utrumque nobis indicat tum Ambrosius, tum Theodoretus, qui tamen falsa veris miscet, pro aperto suo in partes Flaviani studio. Nam cum Paulino defuncto diuturnum Antiochenae Ecclesiae dissidium minime extinctum esset, sed in Evagrio ejusdem successore, utriusque imperii Ecclesias divulsas teneret adhuc, non sine Theodosii tunc Romae agentis consilio deliberatum est de convocanda in Italia generali [Col. 0339D] synodo, quae causam illam cognosceret, ac finem schismati aliquando imponeret. Huic synodo Theodosius ipse Occidentalibus episcopis spem fecerat, daturum se operam, ut Flavianus aliique ex Oriente episcopi adessent. Postquam igitur rebus in Italia pacatis ille discesserat, indicta est Capuae ea synodus, ac Flavianus a Theodosio Constantinopolim accitus est, ut inde Romam navigaret. At hic causatus hiemem jam esse, pollicitusque, ineunte vere, se imperata facturum, in patriam revertit. Cum vero ille frustra exspectatus, non adesset praestituto tempore, habita est interea indicta synodus, qua communio iis omnibus [Col. 0340A] concessa est, qui catholicam in Oriente fidem profiterentur, sive Evagrium, sive Flavianum sequerentur; duorum vero de integro episcopatu contendentium causae judicium Theophilo Alexandrino commissum est, supremo tamen apostolicae sedis judicio confirmandum: speraverat Ambrosius ex his aequissimis synodi constitutis, jam remedium datum, finemque futurum discordiae. At certior cum esset factus, Flavianum iterum ad precum auxilia, et imperialium rescriptorum suffragia remeavisse, aliam, ut videtur, synodi ejusdem nomine epistolam Theodosio scripsit, qua ille Theodoreto teste acris perstringebatur. Ejus nempe facilitate factum, ut frustra tantorum sacerdotum fusus labor pro adeunda Capuana synodo susceptus: Iterum ad hujus saeculi indicia revertendum, [Col. 0340B] iterum ad rescripta, iterum vexandos sacerdotes senes, transfretanda maria, iterum invalidos corpore patriam peregrino mutaturos solo, iterum altaria deserenda, ut in longinqua proficiscantur; interea vero Flavianus solus exlex sit, qui neque Capuam accesserat, neque praestitutis a synodo judicibus praesentiam fecerat sui: haec enim cum Ambrosius Theophilo Alexandrino tunc scripserit [(b) 1Kb] , vix putamus non eadem, aliaque simili vehementiori ratione Theodosio scripsisse, cujus potissimum culpa haec contigerant. Hinc vero factum est, ut cum imperator perstrictus acrius rescripsisset, Ambrosio ansam dederit scribendi postremo epistolam illam, quam Sirmondus Italici concilii nomine inscriptam, veluti eam, quae Capuanae synodi pars, et accessio esset, [Col. 0340C] in lucem protulit. Eam utique deliniendo imperatoris animo unice comparatam constat: uno scilicet pacis studio adductos Italiae episcopos Theodosio scripsisse, eumque currentem jam hortatos esse, ut hanc restitutae publicae pacis gloriam sibi uni acquireret: dolere se id frustra cessisse, nec quaerere velle, cujus culpa factum: caeterum cum per eos non steterit, quominus ingens hoc, optatumque bonum contingeret, se crimine vacuos esse, atque hoc saltem se tamen assecutos, ne videantur deinceps Orientalium societatem neglexisse, parvoque in pretio habuisse: Occidentales episcopos sibi indixisse laborem, ut Capuam accederent, non in Italiae gratiam, aut Galliae, aut Africae, quae concordi religione florebant, sed ut ea, quae communionem ex parte [Col. 0340D] Orientis turbaverant, in ea synodo cognoscerentur, atque ita aliquando omnis e medio scrupulus tolleretur. Quia vero Ambrosius imperatorem perstrinxerat, quod esset ex ejus facilitate factum, ut Flavianus Capuanam synodum declinavisset, ejusque praeterea constitutis parere nollet; is autem contra forte rescripserat, eam merito a Flaviano declinatam, tum quod Occidentales Evagrio studerent, tum quod nihil juris in Orientales haberent, respondit alter hac ipsa epistola, Occidentales concilium postulasse ex ipsis etiam Orientalibus congregandum, nullamque proinde aut nimiae facilitatis aut partium studii [Col. 0341A] suspicionem in eos cadere potuisse: deinde se non definiendi, sed instruendi gratia, causae hujus examen delegasse Theophilo Alexandrino, cui Flavianus sistere se debuerat; atque idcirco, qui alterius arbitriorem commiserant, salva tamen suprema Romani episcopi auctoritate a quo judicium confirmandum esset, justum potius judicium postulasse, quam detulisse praejudicium: existimari non posse, aliquod ab Occidentalibus factum Orientalibus convicium, cum postulatum concilium fuit, ad quod illi quoque vocati fuerunt; tum quia, quo frequentior est episcoporum numerus, eo melior et consultior deliberatio est; tum quia Orientales ipsi Occidentalibus exemplo praeiverant, cum Paulus Constantinopolitanus presbyter intra Achaiam synodum Orientalium juxta atque [Col. 0341B] Occidentalium postulasset: Occidentalibus autem visum esse, ut Capuae indiceretur, quo omnes facilius et tutius maritimo itinere accedere poterant, cum contra terrestre periculi plenum esset, quia Illyris, quo pertranseundum fuerat, suspecta tunc movebatur. Tandem non evulsos ab Occidentalibus terminos a Patribus constitutos, nec violata Orientalium jura, cum synodus Capuae indicta fuit, ab Orientalibus etiam adeunda, sed sanctae memoriae Athanasii, et eorumdem Patrum definita se potius servasse; ad cujus exemplum, et ad Sardicenses forte canones, atque ad causas Orientalium a Julio, Liberio aliisque antiquioribus in Romae synodis judicatas cum Ambrosius Theodosium provocat, debitae illi reverentiae nihil se ait derogare. Igitur epistolam hanc [Col. 0341C] pro genuino Ambrosii foetu agnosco, eoque praesule dignam; at si quis illam Siricio tribuere velit, minime repugno: tum quod ipsius Siricii stylus Ambrosianum sapit; tum quod de rebus agit, quarum pars magna Siricius fuit; tum quod Theodoretus Siricium ipsum numerare videtur inter Romanos episcopos, qui Theodosium ob hanc causam acrius perstrinxerant [(a) 1Kb] .

Cur vero me, ut eam epistolam scriptam existimem non diu post Capuanam synodum, ejusque sapientissimam deliberationem a Flaviano elusam, movet praeterea, quod scribitur in illa, postulatum concilium, tum ad extinguendum Antiochenum schisma, tum ut cognosceretur de iis, qui dogma, quod Apollinaris asseritur, in Ecclesiam conantur inducere; idemque [Col. 0341D] concilium in Italia postulatum, quia cum Illyris suspecta moveretur, maritima, et tutiora quaeri oportuerat. Haec enim nos ducunt ad tempus illud, quo Theodosius pacata Italia Constantinopolim redierat. Tunc enim Apollinaris haeresim in Oriente palam grassatam scimus, variosque per Illyricum motus exortos ab eo compressos. Primum constat ex Nazianzeno, Socrate, Sozomeno, aliisque, quos hic transcribere supervacaneum est, atque ex l. 14, lib. XVI, tit. 5, Cod. Theod. anno 388 exeunte Thessalonicae data. Alterum vero ex Zosimo et Sigonio, cujus haec sunt verba: Theodosius in Graeciam se recipit. [Col. 0342A] Caeterum Thessalonicam progressus, magnum in Macedonia tumultum offendit. Quotquot enim barbari intra paludes et proximas silvas ex priori Romanorum expeditione salvi evaserant, ex Italicis Theodosii occupationibus excitati, Macedoniam Thessaliamque effuse, nullo resistente, populabantur; Theodosio vero Thessalonicam regresso, in loca se abdita contulerant, atque illucescente die erumpentes, proxima omnia loca infesta habebant [(b) 1Kb] . Errant igitur qui motus illos Illyricos quorum in ea epistola mentio est, referunt ad Gothicum bellum, ac concilium, quod ob eosdem motus in Italia convocatum scribitur, illud esse volunt, quod anno 382 exeunte, Romae a Damaso celebratum fuit; Gothicum enim bellum cum anno 380 confectum prorsus, atque omni ex parte extinctum fuisset, [Col. 0342B] insulsa prorsus et deridicula, ne dicam falsa, haec Illyricorum motuum excusatio videri potest, si de Romano illo coucilio eam intelligas: ut e converso justa omnino ac vera est, si eam ad Capuanum referas.

Accedat hanc epistolam nullo alio commodiori, quam quo dixi tempore scriptam videri posse. Nam primo, tantum abest ut Orientales convicium sibi factum putaverint anno 382, quo ad illud concilium evocati sunt, ut ob hoc potius Occidentalium charitatem laudaverint in litteris ad eos scriptis: deinde illi se ad Romanum concilium non solum Damasi, sed etiam Theodosii litteris vocatos aiunt, quod Hieronymus etiam asseruit [(c) 1Kb] . Qui itaque fieri potest, ut Theodosius ea tunc Ambrosio scripserit, quae Tillemontius, [Col. 0342C] Fleurius et Cellerius aliique opinantur et fingunt? Postremo, Theodosius ipse scribere Ambrosio haec minime potuit ante annum 382 jam inclinatum: necesse itaque est, ut fatearis, hanc ipsam Ambrosii epistolam, de qua agimus, datam fuisse anno illo jam exeunte, atque illo ipso tempore, quo Romanum concilium habebatur. Qui vero hoc concedunt, velim ut dicant, cur non Romani ejusdem concilii nomine illa inscripta fuerit. Praeterea videant illi, qui hoc aiunt, an gloriae sanctissimi Mediolanensis praesulis recte consultum eant.

Haec itaque sunt quae me movent, ut hanc epistolam, sive Siricii, sive Ambrosii illa sit, non diu post Capuanam synodum, ac post declinatum ejusdem synodi, ac Theophili Alexandrini judicium, scriptam [Col. 0342D] putem. Huic quaestioni lux affulgeret aliqua major, si ex historiae monumentis scire certo possemus, quis ille fuerit, ac cujus Ecclesiae episcopus, qui ob Apollinaris haeresim ad Romanum pontificem delatus fuerat, quique etiam Paulus Constantinopolitanus presbyter, qui concilium in Achaia postulasse dicitur, ex Occidentalibus et Orientalibus colligendum. Quod enim ad hunc attinet, nihil habeo certi quod afferam. Illud constat duntaxat, quod cum Constantinopolitanae Ecclesiae presbyter fuerit magnus ejus Ecclesiae episcopus Paulus, qui martyr sub Constantio obierat, designari sub eo nomine non potuit, quidquid [Col. 0343A] Labbeus et Sirmondus fuerint opinati. Quamobrem aliquis reipsa ex Constantinopolitano clero presbyter fuerit, necesse est, quorum plures in Ecclesia illa ministros eo nomine compellatos fuisse, constat ex Palladii Dialogo de vita Chrysostomi. Sed nec Tillemontio, aliisque Italici concilii patronis facile concedam, postulari ab eo presbytero illud in Achaia concilium potuisse, anno ut hic auctor putat, 381 aut 382, eo scilicet tempore, quo concilia tum Romae, tum in regia urbe frequentia fuisse scimus, ac Orientales ipsi imperatorum litteris convocati, quominus Romam pergerent, alias praeter hanc causas adduxerunt, et legatos miserunt; alio itaque anno epistola illa scripta fuerit, atque alio item anno concilium hoc ex utraque Ecclesia, in Achaia Paulus postulasse [Col. 0343B] debuit; atque aliud nullum aptius huic rei tempus excogitari potest, quam illud, quod post frustaneam Flaviani contumacia Capuanam synodum, ac Theodosii reditum ad regiam urbem, labi coeperat. Eo enim Flavianus ab imperatore accitus, cum synodum in Oriente, atque in suorum sinu peteret [(a) 1Kb] Constantinopolitanus hic presbyter publicae concordiae studio ductus, Achaiam veluti Occidentalibus commodiorem suggerere potuit. Hinc Ambrosius Theophilo scribens queritur, post irritam illam Capuanam synodum, sacerdotes senio confectos iterum vexandos esse, transfretanda iterum maria, ac sacra altaria deserenda, ut in longinqua proficiscerentur. Illud ipsum autem in Achaia concilium ab Occidentalibus recusatum est, quod Illyris, cujus Achaia pars [Col. 0343C] fuerat, suspecta tunc moveretur.

Episcopi autem illius nomine, qui ob haeresim Apollinaris ad apostolicam sedem delatus fuerat, vix aut Apollinaris ipse, aut Timotheus, quod tamen plurimi opinantur, intelligi potest; tum quod uterque ab Occidentali et Orientali synodo pridem dejectus fuerat; tum quod alter jam obierat, alter vero mulctatus exsilio fuerat [(b) 1Kb] ; difficile vero est asserere aliquid certi, cum frequentes essent in Oriente pseudoepiscopi, qui vineam Domini demoliebantur: si quis tamen conjecturis locus videtur hoc loco Vitalis indicari, qui Antiochiae Apollinarianis praeerat, quorum haud exiguus erat numerus: nam cum in Capuana synodo de extinguendo Antiocheno schismate, integraque huic Ecclesiae aliquando restituenda [Col. 0343D] pace agendum esset potissimum, vix fieri potest ut non eodem tempore de Vitali ipso, a qua maximum huic bono impedimentum afferebatur, actum fuerit, et cogitatum. Hunc praeterea designare videntur haec hujus epistolae verba: ut convictus in dogmate novo, nequaquam sub generali fidei lateret nomine, sed illico, quod doctrinae magisterio non teneret, et officium deponeret, et vocabulum sacerdotis; ne fibrae aliquae posthac fallere cupientibus, et praestigiarum commenta remanerent. Siquidem haec nobis hominem exprimunt, qui [Col. 0344A] suam apud Catholicos simularet fidem, ac sub agni specie lupus esset, ipsi scilicet Vitali similem, quem virum versipellem, ac fraudis et fallaciarum plenum Epiphanius, Nazianzenus, Socrates, Sozomenus, ac Theodoretus describunt [(c) 1Kb] .

Conjecturam hanc meam videntur confirmare epistolae ejusdem Nazianzeni ad Cledonium, ac altera praecipue qua ille tum ipsius Vitalis, tum Damasi meminit. Hanc Tillemontius, aliique nonnulli scriptam putant, non diu post abdicatam Ecclesiam Constantinopolitanam, a Gregorio in recessu Arianziano posito, quamquam nullam ad hoc probandum idoneam rationem afferant. Quod hanc opinionem aperte destruit, illud est, quod idem Gregorius Vitalem tunc superstitem ait, ac virum sibi charissimum vocat, [Col. 0344B] Damasum vero, quem beati titulo compellat, jam tunc cum scriberet, defunctum fuisse indicat: scripta igitur epistola illa est post annum 384, quo hic obiit: at enim quo praecise anno? Tempus equidem minime definitum certumque ausim exbibere, puto tamen tuto asseri posse, scriptam esse post annum 388 ac circa Capuanae synodi tempus. Nam primo ex l. 14 Cod. Theod. de Haeret. quae in eosdem lata est, Apollinaristas tunc debacchatos, atque Ecclesiam catholicam tunc potissimum vexasse constat. Deinde Gregorius ipse hoc ipsum designat tempus, cum eos ante triginta annos exortos ait, atque ita circa annum 358 aut sequentem. Anno siquidem 356, Basilio teste [(d) 1Kb] , pestis illa nondum eruperat. Hinc Nicephorus ait esse qui scriberent, Apollinarem [Col. 0344C] secessionem fecisse a Georgio Laodiceno, eo quod ille Seleuciensis synodi decretis assensum praestiterat [(e) 1Kb] . Contra vero anno 362, quo Alexandrina synodus eam proscripsit, Ecclesiam veneno suo jam afflaverat. Si vero Vitalis nondum hoc tempore vita excesserat; si fide se catholicum simulans, ut ex eodem Nazianzeni loco advertimus [(f) 1Kb] , Apollinaristis Antiochiae positis praeerat, ac magno huic haeresi incremento erat, et praesidio, si denique in Capuana synodo de illius urbis procuranda aliquando pace actum, deliberatumque fuit, vix alius ab illo in hac ipsa aut Siricii ad Theodosium epistola designatus, expressusque videri poterit.

Hinc intelligimus, quo circiter anno dicta sit homilia Chrysostomi, quae de anathemate inscripta [Col. 0344D] est [(g) 1Kb] , quosve haec ejusdem verba respiciant: sed quid dicunt illi ad omnem malitiam audaces (Flavianiani scilicet sui, quos alloquitur)? Haereticus, aiunt, ille factus est, inhabitantem habet diabolum, et loquitur contra Deum nequitiam, multosque subdola vanaque fallacia in profundum exitii abducit, ideoque a Patribus ejectus est, maxime hujus magister, qui partem Ecclesiae abscidit: sic aut Paulinum, aut Apollinarium designant. Montfauconius, cujus editione utor, his recitatis ait: Haec ut primo statim aspectu [Col. 0345A] sese offerunt, Paulinum viventem docentemque indicant: nam ille qui loquitur contra Deum nequitiam, et multos abducit, est, ut videtur, Paulinus: neque enim in alium haec conferri posse putamus: ejus vero magister, qui a Patribus ejectus erat, est Apollinarius secundo memoratus, qui postquam in synodo ad communionem admissus fuerat subscribente Paulino, deinde ab Athanasio, aliisque Patribus, cum ejus haeresim comperissent, ejectus fuit. Sane haec multitudinis dicta duos tantum impetunt viros, nempe, ut explicat Chrysostomus, Paulinum et Apollinarium. Nam si post defunctum Paulinum verba hujusmodi prolata essent, Evagrium ejus successorem haud dubie impeterent, cujus tamen nulla hic mentio. Ego vero sub Paulini et Apollinarii nomine Evagrium et Vitalem designatos [Col. 0345B] puto, habitamque idcirco homiliam hanc, Paulino, qui eum sibi successorem elegerat, jam defuncto, anno scilicet 388 jam elapso, ac non longe a Capuanae synodi aetate. Enimvero Apollinarium Paulini magistrum aut videri, aut dici a Chrysostomo potuisse nemo umquam asseret, qui probe cognoverit, quot Paulinus ipse cum Apollinario, atque ejus discipulis pro catholica fide contentiones perpetuo exercuerit [(a) 1Kb] , nec satis mirari possum, haec viro doctissimo adversus episcopum egregie catholicum dicta, excidisse. Unus itaque Vitalis iis designatur verbis, cujus profecto Apollinarium magistrum fuisse, Socrate, Sozomeno, ac Theodoreto teste, palam fuerat omnibus, digitoque, pene dixerim, Vitalem demonstrat Chrysostomus multos subdola vanaque [Col. 0345C] fallacia in profundum exitii abducentem. Praeterea hujus, quem Chrysostomus indicat, magister, partem Ecclesiae absciderat, et abjectus ea de causa a Patribus fuerat. Hoc vero ut de Apollinario merito dictum constat, qui ex Catholicis Antiochenis plures ad Vitalem profane ordinatum a se episcopum, suamque haeresim abduxerat, ac a Patribus deinde extra Ecclesiam factus est, ita praeter apertam manifestamque calumniam de Paulino ne cogitari quidem poterat, quem Catholici Eustathiani sponte secuti fuerant, antiquior certe et purior Ecclesiae Antiochenae pars. Chrysostomus itaque ad suos verba faciens, ne Evagrium et dubiae hactenus fidei et communionis Vitalem tunc viventes nominatim exprimat, utrumque ex ipsis, eorumque asseclas sub Paulini, [Col. 0345D] et Apollinarii, qui pridem obierant, persona indicavit. Igitur ex hac ipsa Chrysostomi homilia colligi profecto potest, magnas circa haec tempora ob haereticum illum turbas in Antiochena Ecclesia excitatas, eumque propterea hac eadem epistola merito designatum a me asseri, atque illam postremo ad Capuanam synodum, atque ejus gesta pertinere, secus ac eruditorum hactenus opinio tulit: sed hanc ipsam, ut alteram lectorum oculis, ac maturo indicio iterum subjiciendam hoc loco duxi.

Epistola concilii Italiae ad Theodosium imperatorem. Inter caetera damnatos scribit in synodo fuisse, [Col. 0346A] qui Apollinaris dogma inducere conabantur. Beatissimo imperatori et clementissimo principi Theodosio, Ambrosius et caeteri episcopi Italiae.

Fidei tuae diffusa toto orbe cognitio intimum nostrae mentis demulsit affectum. Eoque ut haec quoque gloria imperio tuo crearetur, quod unitatem reddidisse Occidentalium juxta atque Orientalium Ecclesiis videreris, clementiam tuam obsecrandam pariter ac super ecclesiasticis negotiis instruendam nostris litteris aestimavimus, imperator tranquillissime ac fidelissime. Dolori enim erat, inter Orientales atque Occidentales interrupta sacrae communionis esse consortia. Silemus jam quorum errore, quorumve delicto, ne serere fabulas, et alloquia cassa videamur. Nec nos tentasse poenitet, quod intentatum caderet in culpam. Isto enim saepe [Col. 0346B] arguebamur, quod posthabere Orientalium societatem, et refutare gratiam videremur. Laborem quin etiam nobis indicendum putavimus, non pro Italia, quae jamdudum ab Arianis quieta atque secura est, nec ulla haereticorum perturbatione vexatur, non inquam pro nobis, quia non quaerimus quae nostra sunt, sed quae sunt omnium: non pro Gallia atque Africa, quae omnium sacerdotum concordi societate potiuntur. Sed ut ea, quae communionem nostram de Orientis parte turbaverunt, cognoscerentur in synodo, et omnis e medio scrupulus tolleretur. Non solum enim de his, quae clementia tua dignata est scribere, sed etiam de illis, qui dogma nescio quod, Apollinaris asseritur, in Ecclesiam conantur inducere; nos pleraque moverunt, quae partibus fuerant resecanda praesentibus, ut convictus in [Col. 0346C] dogmate novo, et redargutus in errore, nequaquam sub generali fidei lateret nomine: sed illico, quod doctrinae magisterio non teneret, et officium deponeret, et vocabulum sacerdotis: nec fibrae aliquae post hac fullere cupientibus, et praestigiarum commenta remanerent. Nam qui convictus non fuerit praesentibus partibus; quod vere augusto principalique responso tua clementia definivit, referendam semper ansulam quaestionis arripiet. Eo igitur obsecravimus sacerdotale concilium, ut nemini liceret mendacium in absentem componere, et in concilio discuteretur quid esset in vero. Itaque non cadit in eos intentionis vel facilitatis ulli suspicio, qui omnia praesentibus partibus observarunt: sane allegata texuimus, non definiendi, sed instruendi gratia, et qui judicium petivimus, non deferimus praejudicium; [Col. 0346D] neque ullum eorum aestimandum convitium fuit, cum rogarentur ad concilium sacerdotes, quorum frequenter praesentior absentia fuit quando in commune consuluit. Neque enim vel nos aestimavimus esse convitium, cum unus Constantinopolitanae Ecclesiae presbyter, Paulus nomine, intra Achaiam synodum Orientalium juxta atque Occidentalium postulaverit. Advertit clementia tua, non fuisse irrationabile postulatum, quod etiam ab Orientalibus est petitum, sed quia Illyriis suspecta movetur, ideo maritima ac tutiora quaesita sunt. Neque plane nos tamquam ex forma aliquid innovavimus: sed sanctae memoriae Athanasii, qui [Col. 0347A] quasi columen fidei fuit, et veteris sanctitatis Patrum nostrorum in conciliis definita servantes, non evellimus terminos, quos posuerunt patres nostri, nec haereditariae [Col. 0348A] communionis jura violamus, sed debitam vestro imperio honorificentiam reservantes, studiosos nos pacis et quietis ostendimus.



SANCTI DAMASI OPUSCULA.




[Col. 0347]
EPISTOLAE. (C,S)*



EPISTOLA PRIMA. EXEMPLUM SYNODI HABITAE ROMAE EPISCOPORUM XCIII, EX RESCRIPTO IMPERIALI.





MONITUM.
[Col. 0347B]

Hanc Sarazanius a Theodoreto acceptam sua interpretatione donavit: ego vero latina Holstenii editione utor, velut primigenio Damasi foetu, ut dixi cap. 5. Cur vero apud Sozomenum et Theodoretum Illyricis, Holsteniana vero episcopis per Orientem constitutis inscripta sit, vide cap. 7. Caeterum ms. codicem, ex quo sumpta est ex Bobiensi in Vaticanam bibliothecam Scipione cardinali S. Susannae bibliothecario translatum, diu ante Holstenium inspexerat, ac se editurum promiserat Fr. Ludovicus Capellus de succes. Episc. Rom. dissert. poster. cap. 5; exstat etiam in Vallicellano cod. 23, p. 107, exscripta ex veteri Tridentino, ad eam scilicet urbem concilii tempore allato, libro.



EPISTOLA.
[Col. 0347C]

Damasus, Valerianus [a 1Kb] , Vitalianus [b 1Kb] , Aufidius, Pacianus, Victor, Priscus, Innocentius, Abundius, Theodulus, et caeteri qui ad audiendam causam Auxentii, exponendamque fidem, in urbe Roma convenerunt, Episcopis Catholicis per Orientem constitutis in Domino salutem.

Confidimus quidem, Sanctitatem vestram Apostolorum [Col. 0348A] instructione fundatam, eam tenere fidem, eamque plebibus intimare, quae a majorum institutis nulla ratione dissentiat. Neque enim aliter Dei sentire [Col. 0348B] convenit sacerdotes, quorum pars est caeteros erudire. Sed Gallorum atque Venetensium fratrum relatione comperimus, nonnullos non haeresis studio, neque enim [c 1Kb] hoc tantum mali cadere in Dei antistites potest, sed inscitia vel ex simplicitate quadam scaevis interpretationibus aestuantes, non satis dispicere, quae magis patrum nostrorum sit tenenda sententia, cum diversa consilia eorum auribus ingerantur [d 2Kb] . Denique Auxentium Mediolanensem hac praecipue causa damnatum esse praescribunt. Par est igitur, universos [e 1Kb] magistros legis per orbem Romanum paria de lege sentire, nec diversis magisteriis fidem dominicam violare. Nam cum dudum haereticorum virus, ut nunc iterum coepit obrepere, ac praecipue Arianorum blasphemia pullulare coepisset, [Col. 0348C] majores nostri CCCXVIII episcopi, atque ex urbe sanctissimi episcopi urbis Romae directi, apud Nicaeam confecto concilio, hunc murum adversus arma diabolica statuerunt, atque hoc antidoto mortalia pocula propulsarunt, ut Patrem, Filium, Spiritumque Sanctum unius Deitatis, unius figurae, unius credere oporteret substantiae, contra sentientem alienum a nostro consortio judicantes. Quam definitionem salutarem postea aliis tractatibus quidam pervertere et [Col. 0349A] violare tentaverunt. Sed et in ipso exordio ab iisdem ipsis, qui hoc apud Ariminum retractare cogebantur, emendatum hactenus est, ut subreptum sibi alia disputatione faterentur, idcirco quod non intellexissent patrum sententiam apud Nicaeam formatam esse [a 1Kb] contrarium. [b 1Kb] Neque enim praejudicium aliquod nasci potuit ex numero eorum, qui apud Ariminum convenerunt: cum constet, neque Romanum episcopum, cujus ante omnes fuit expetenda sententia, neque Vicentium, qui tot annos sacerdotium illibate servavit, neque alios hujusmodi statutis consensum aliquem commodasse: cum praesertim, ut diximus, iidem ipsi, qui per impressionem succubuisse videbantur, iidem consilio meliore displicere sibi fuerint protestati.

[Col. 0349B] Unde advertit sinceritas vestra hanc solam fidem, quae apud Nicaeam Apostolorum auctoritate fundata est, perpetua firmitate esse retinendam; hac nobiscum Orientales, qui se catholicos recognoscunt, Occidentalesque gloriari: non longe autem fieri posse credimus, ut qui secus sentiunt, [c 33Kb] licet hoc ipso conatu a nostra communione exui possint, plebesque eorum erroribus liberatae respirent. Quemadmodum enim poterunt corrigere errata populorum, si ipsos error obsederit [d 1Kb] ? Concinat ergo cum omnibus Dei sacerdotibus et vestrae sententia charitatis: in qua vos fixos atque firmatos ut bene credimus, ita etiam nos vobiscum recte sentire debemus [e 1Kb] reciprocis sanctitatis vestrae litteris approbare.

Ego Sabinus [f 1Kb] diaconus Mediolanensis legatus de [Col. 0349C] authentico dedi.



EPISTOLAE II FRAGMENTA. SEU EXPOSITIO FIDEI IN SYNODO ROMANA SUB DAMASO PAPA EDITA ET TRANSMISSA IN ORIENTEM.
[Col. 0350A]




MONITUM.

Haec duo fragmenta ad alias sub Damaso synodos pertinent, ut jam dixi. Id vidit etiam Coustantius, ac cl. P. Josephus Mansi supplem. conc. tom. I, p. 234; sed una nobis non est earum synodorum tempus, supputandi ratio. Ille enim, quam ego omnium primam censeo, ac anno 369 congregatam puto, anno 372 collectam arbitratur cum Pagio. Deinde, quam ego duplicem, atque alteram anno 374, alteram anno 376 aut sequenti, ex duplici hoc fragmento statuo, ille unicam existimat, et haec ipsa fragmenta ad eam spectare ait anno 377 congregatam. Sed quamquam maxima [Col. 0350B] apud me sit, ut esse debet, viri doctissimi auctoritas, nihil tamen ex iis, quae jam scripseram immutandum censui. Nam cum Orientales, ad quos scriptae a Romanis illis conciliis litterae allatae jam fuerant, diris illis ac turbulentis sub Valente temporibus, synodos suas cogere non potuissent, statim ac eo defuncto licuit, collegerunt sese anno scilicet 379 easque synodicas omnes legerunt in frequenti consessu, definita in iis dogmata complexi sunt, atque ea, quae necessaria visa sunt, ex iis excerpta ejus concilii actis inseruerunt (vid. cap. 14); atque haec est ratio, cur eadem fragmenta, etsi diverso tempore scripta sunt, neque ego separanda duxerim.



FRAGMENTUM PRIMUM.


ITEM EX PARTE DECRETI.
[Col. 0350C]

I. Ea gratia, fratres, Jericho illa [g 1Kb] , quae figura est saecularium voluptatum, conclamata concidit, nec [Col. 0351A] resurgit; quia omnes uno ore unius virtutis, unius majestatis, unius divinitatis, unius usiae dicimus divinitatem: ita ut inseparabilem potestatem, tres tamen asseramus esse personas, nec redire in se aut minui, ut plerique blasphemant, sed semper manere [a 1Kb] ; nec potentiae gradus quosdam ortusque tempora disparata; nec prolativum, ut generationem ei demas; nec imperfectum, ut ad personam aut Patris natura, aut divinitatis ei plenitudo defuerit; nec dissimilem opere Filium, nec dissimilem potestate, aut per universa dissimilem: nec subsistere aliunde, sed de Deo natum, nec falsum de Deo vero, sed Deum verum de Deo vero esse generatum, lumen verum de vero lumine; ne minutum aut diversum putetur: quod unigenitus habet splendorem lucis [Col. 0351B] aeternae quia naturae ordine neque sine splendore lumen; neque splendor potest esse sine lumine: imaginem quoque Patris, ut eum qui viderit, viderit et Patrem. Eumdem redemptionis nostrae gratia processisse de Virgine; ut perfectus homo pro perfecto qui peccaverat homine nasceretur. Ergo, fratres, asseramus Dei Filium et perfectum hominem suscepisse [b 1Kb] Spiritum quoque sanctum [c 1Kb] increatum, atque unius majestatis, unius usiae, unius virtutis cum Deo Patre et Domino nostro Jesu Christo fateamur. Neque enim creaturae dignus injuria est, qui emissus est ut crearet, sicut propheta sanctus astruxit dicens: Emitte Spiritum tuum, et creabuntur: deinde alius item posuit: Spiritus divinus qui fecit me: qui in operatione ac peccatorum remissione connectitur. Haec est, fratres dilectissimi, [Col. 0352A] fides nostra; quam quisque sequitur, noster est particeps. Discolor corpus membra deformat. His nos communionem damus [d 1Kb] , quoniam (f. qui nostram aut qui istam) in omnibus sententiam probant. Absit ut fides pura variis coloribus adsuatur.

Illud praeterea cavendum monemus, ne canonicus ordo in sacerdotum vel clericorum ordinationibus negligatur, aut praevaricatoribus ejus impartiatur facile communio [e 1Kb] , ut de reliquis peccando incentiva tribuatur. Haec igitur de nostro fuerant intimanda judicio. Caeterum quod ad removendas vestrae dilectionis spectat injurias, nec frater noster Dorotheus presbyter explicare, omnia vivaciter praetermittit, nec nixus (f. nisus) nostri, ut ipse testis est, defuerunt [f 1Kb] .



FRAGMENTUM II.


ITEM EX PARTE DECRETI.
[Col. 0352B]

Illud sane miramur, quod quidam inter nostros [g 1Kb] dicantur, qui licet de Trinitate piam intelligentiam habere videantur, de sacramento tamen salutis nostrae ignorantes virtutes Scripturasque, et recta non sentiant. Asserunt enim dicere, Dominum ac Salvatorem nostrum ex Maria Virgine imperfectum, id est, sine sensu hominem suscepisse. Heu! quanta erit Arianorum in tali sensu vicinitas! Illi imperfectam divinitatem in Dei filio dicunt: isti imperfectam humanitatem in hominis filio mentiuntur. Quod si utique imperfectus homo susceptus est, imperfectum Dei munus [h 1Kb] est, imperfecta nostra salus; quia non [Col. 0353A] est totus homo salvatus. Et ubi erit illud dictum Domini, Venit filius hominis salvare quod perierat totum? id est, in anima et in corpore, in sensu atque in tota substantia suae naturae. Si ergo totus homo perierat, necesse fuit ut id quod perierat, salvaretur. Si autem sine sensu salvatus est, jam contra Evangelii fidem invenietur non totum quod perierat esse salvatum: cum alio loco ipse Salvator dicat: Irascimini mihi, quia totum hominem salvum feci [a 1Kb] . Quid quod ipsius principalis delicti et totius perditionis summa in hominis sensu consistit [b 1Kb] ; primum enim sensus hominis eligendi boni malique si non perisset, non moreretur. Quomodo ergo praesumeretur in finem salvari minime debuisse, quod ante omnes peccasse cognoscitur; nos autem, qui integros ac [Col. 0353B] perfectos salvatos nos scimus, secundum catholicae Ecclesiae professionem, perfectum Deum perfectum suscepisse hominem profitemur. Quapropter date operam, ut intelligentia sanae doctrinae etiam eorum sensus salventur, qui adhuc sensum salvatum esse non credunt.


ITEM EX PARTE DECRETI.

Non nobis quidquam suppetere facultatis, quatenus vobis nostra opera vel parvum refrigerium possint afferre: licet magnum ex hoc, beatissimi, solatium capiatis, si integritatem fidei nostrae noscentes, in unum sensum vos congruere gloriemini; et satis atque abunde, ut convenit, praesumatis pro membris nos esse sollicitos. Ut enim Nicaeni concilii [Col. 0353C] fidem inviolabilem per omnia retinentes, sine simulatione verborum aut sensu corrupto, nullo modo Spiritum sanctum separamus; sed perfectum in omnibus virtute, honore, majestate, deitate, cum Patre conveneramur et Filio: itaque etiam plenitudinem Dei Verbi, non prolativi, sed nati, neque in Patre remanentis, ut non sit, sed ex aeterno in aeternum subsistentem, perfectum, id est integrum hominem assumpsisse et salvasse confidimus.

Explicit haec epistola, vel expositio synodi Romanae habitae sub Damaso papa, et transmissa ad Orientem; in qua omnis Orientalis Ecclesia, facta synodo apud Antiochiam, consona fide credentes, et omnes ita consentientes eidem superexpositae fidei, singuli sua subscriptione confirmant.

[c 9Kb] Meletius episcopus Antiochenus consentio omnibus [Col. 0353D] supra scriptis, ita credens et sentiens: et si quis praeter haec sentit, anathema sit.

Eusebius episcopus Samosatenus consentio omnibus supra scriptis, ita credens et sentiens: et si quis praeter haec sentit, anathema sit.

[Col. 0354A] Pelagius episcopus Laudicenus consentio omnibus supra scriptis, ita sentiens et credens: et si quis praeter haec sentit, anathema sit.

Zenon episcopus Tyri ut supra credo et subscripsi.

Eulogius episcopus Edessenus similiter credo et subscripsi.

Bematius de Mallo civitate similiter credo et subscripsi.

Diodorus episcopus de Tarso ut supra et subscripsi.

Similiter et alii CXLVI Orientales episcopi subscripserunt, quorum subscriptio in authenticum hodie in archivis Romanae Ecclesiae tenetur.

Explicit synodus Romana et Antiochensis.



EPISTOLA III. DAMASI PAPAE URBIS ROMAE AD PAULINUM EPISCOPUM ANTIOCHENAE CIVITATIS.
[Col. 0354B]




MONITUM.

Cur hanc ab altera Damasi ad Paulinum epistola, secus ac Holstenius, Quesnellus ac Coustantius fecerunt, ego disjunxerim, cum jam dixerim, iterum haud dicam. Holstenius tamen nihil ea de re statuit, sed ita edidit, ut illam in exemplari suo descriptam vidit: Quesnellus autem Holstenianum exemplar, quamquam perturbatum et confusum, pro lege habuit, atque omnium primus, utramque simul velut unam alteri conjunctam imprimendam censuit. Hanc vero, praeter Holsteniani et sui codicis auctoritatem, potissimam rationem affert, quod cum Damasus fidem a se [Col. 0354C] missam Paulino scribit, aliam prorsus quam quae in eadem epistola continetur, indicare debuit, ab eadem scilicet epistola separatam: quam vero fidem hoc loco aliam intelligere possumus, praeter illam, quae eidem epistolae immediate subnexa est? At quam levis haec ratio sit, ipsa epistolae lectio aperte probat: haec enim cum ea dogmata exprimat, quibus a Vitali, ejusque grege subscribi jubet, ac proinde cum nihil illi profecto desit ad plenam Apollinarianae haeresis, de qua tunc agebatur duntaxat, eversionem, nihil etiam opus est, ut aliam illi formulam adjunctam dicamus, quae minime necessaria erat, ac praeterea ab ea causa omnino aliena esse videbatur. Alium vero non quaeram hujus sententiae testem, quam ipsum Damasum, qui post expressas eadem ipsa epistola conditiones omnes, quibus Vitalis, [Col. 0354D] aliique recipi ad communionem poterant, postremo ait, ut qui huic epistolae subscriberent absque aliqua ambiguitate, susciperentur: hinc enim constat apertissime, ni fallor, alias nullas, aut ab eo adjunctas, aut desideratas, praeter illas, quas in eadem epistola enuntiaverat.

[Col. 0355A] Contuli etiam pro hac quaestione mss. codices, ac duos caeteris antiquiores: alterum Dionysianae collectionis concedente abbate tunc religiosissimo ac doctissimo, nunc S. R. E. cardinali poenitentiario Besozzio ex monasterio S. Crucis in agro Sessoriano, signat. n. 225; alterum in Vallicellana scriptum aetate Nicolai I, signat. A. V. Quae vero ex iis deprehendi, duo sunt: primum, hanc de Vitali epistolam omnino solitariam esse, sejunctam scilicet ab altera, quae Damasi confessio dicitur: prior enim codex eam continet ex omnibus Damasi epistolis unicam, quam deinde Siricii ad Himerium decretalis sequitur; Vallicellanus vero codex primo refert ejusdem anathematismos sub hoc titulo: Confessio fidei catholicae, quam papa Damasus misit ad Paulinum Antiochenum episcopum; [Col. 0355B] alio deinde ac posteriori loco hanc, quae de Vitali agit, epistolam recitat sub hac inscriptione: Incipit rescriptum Damasi papae ad petitum Hieronymi ad Paulinum episcopum, atque alii hisce similes codices proferri possent. Alterum vero quod ex iisdem adverti, illud est, quod codex uterque auctior est, quam impressi libri, integra scilicet periodo illa, qua Dominicus homo, cujus Rufinus meminit, expressus est, ac deest in editis. Hos igitur ego codices, Isidorum praeterea Mercatorem, Baronium, ac Sarazanium secutus sum, ac epistolam hanc ab ea, quae Damasi confessio, seu regula fidei dicitur, separatam edidi: sed ad hoc me impulerunt praeterea rationes aliae, quas cum attulerim cap. 10 et 15, ubi de earum scribendarum occasione, ac tempore agendi locus fuit, hic ego non repetam, aliquas praeterea additurus in notis.



EPISTOLA.

Dilectissimo Fratri Paulino Damasus.
[Col. 0356A]

Per filium meum Vitalem [a 1Kb] ad te scripta direxeram [b 1Kb] , tuae voluntati et judicio omnia derelinquens: et per Petronium presbyterum breviter indicaveram, me in articulo jam profectionis ejus aliqua ex parte commotum. Unde ne aut tibi scrupulus resideret, et volentes forsitan Ecclesiae copulari, tua cautio probanda differret, fidem misimus, non tam tibi, qui ejusdem fidei communionem sociaris, quam his, qui in ea subscribentem, tibi [c 1Kb] , id est, nobis per te voluerint sociari, dilectissime frater.

Qua propter si supradictus filius meus Vitalis, et [d 1Kb] ii qui cum eo sunt, tibi voluerint aggregari, primum debent in ea expositione fidei subscribere, quae [Col. 0356B] apud Nicaeam [e 1Kb] pia patrum voluntate firmata est. Deinde, quoniam nemo potest futuris vulneribus adhibere medicinam, ea haeresis eradicanda est, quae postea in Oriente dicitur pullulasse, id est, confitendus ipse sapientia, sermo filius Dei humanum suscepisse corpus, animam, sensum, id est, [f 52Kb] integrum Adam, et, ut expressius dicam, totum veterem nostrum sine peccato hominem. Sicuti enim confitens eum humanum corpus suscepisse, non statim ei et humanas [g 1Kb] vitiorum adjungimus passiones: ita et dicentes eum suscepisse et hominis animam et sensum, non statim dicimus et cogitationum eum humanarum subjacuisse peccato [h 8Kb] . Si qui autem dixerit, Verbum pro humano sensu in Domini carne versatum, hunc catholica Ecclesia anathematizat: [Col. 0357A] necnon [a 2Kb] et eos, qui duos in Salvatore filios confitentur, id est, alium ante Incarnationem, et alium post assumptionem carnis ex Virgine, et non eumdem Dei filium et ante et postea confitentur. Quicumque huic epistolae subscribere voluerit, ita tamen ut in ecclesiasticis canonibus, quos optime nosti, et in Nicaena fide ante subscripserit, hunc debebis absque aliqua ambiguitate suscipere. Non quod haec ipsa, quae nos scribimus, non potueris convertentium susceptioni proponere; sed quod tibi consensus noster liberum in suscipiendo tribuat exemplum [b 1Kb] .



EPISTOLA IV. CONFESSIO FIDEI CATHOLICA QUAM PAPA DAMASUS MISIT AD PAULINUM ANTIOCHENUM EPISCOPUM.





MONITUM.
[Col. 0357B]

Haec altera est Damasi epistola ex iis quae ad Paulinum Antiochenum exstant, cujus ab priori disjungendae rationes jam attuli. Hoc tamen adnotare iterum placet, Theodoretum scilicet eam Graece redditam Historiae suae attexuisse, ac ab priori disjunctam retulisse lib. V, cap. 11. Cur vero non integram recitavit, si utramque Damasus sic junxerat, ut una alterius pars esset inseparabilis? An forte nihil ad Ecclesiae historiam pertinere posse censuit, quae de Vitalis nomine scripta fuerunt? Quis hoc ne suspicetur quidem? An potius huic parcendum esse duxit? At illius haeresim lib. V, cap. 4, minime dissimulat. Reliquum igitur est ut truncata jam et dissecta ad eum venerit. At cui bono haec integrae epistolae laceratio et corruptio? [Col. 0357C] in tanta praesertim vicinitate temporis, et exemplarium copia? Ratum igitur, certumque sit, non unam in duas sectam partes, sed duas inter se disjunctas Damasi fuisse ad Paulinum epistolas. Caeterum hanc potissimum, de qua agimus, celebrem perpetuo fuisse, ac summo plausu exceptam colligimus ex Scriptoribus, qui eam memorant, ac pro lege habent, Coelestino scilicet [Col. 0358A] et Vigilio, Ambrosio, antiquo auctore Sermon. de Tempor. 129, olim Augustiniano, nunc in appendicem rejecto, tom. V, Serm. 233, ubi ex ejus anathematismis plures recitantur, Arnobio Juniore, Isidoro in Codice canonum Ecclesiae Hispanae, Paulino Aquileiensi, Tricassino concilio, atque aliis deinceps: ex Graecis vero, ut recentiores praeteream, praeter Theodoretum, concilio Constantinopolitano, ut ego quidem puto, et Nazianzeno. Cum igitur ob eam causam saepe transcriberetur, fieri non potuit, quin varia nunc sit mss. codicum lectio, sive casu, sive temere, ac pro cujusque ingenio; cujus vel praeter ea quae ego observavi, non unum exemplum attulit Petrus Coustantius ex codicibus, quos ille pro exquisita sua diligentia inspexit. Ejus itaque exemplar in hac editione [Col. 0358B] ego secutus sum, tum quod illud ad Graecum a Theodoreto ad nos transmissum, tum vero ad Quesnellianum magis accedat, qui duo rivi sunt omnium, judicio meo, fonti proximiores, ac facile ob eam causam puriores: si quis enim mss. codices consulere omnes velit ac referre, cum ingens eorum copia sit, vel improbum et non necessarium laborem sustineat necesse est, vel incertus judicii sit, utrum ex iis eligat, quamquam Vallicellano codice aliquando usus sim, quod ille ad manus fuerat.



CONFESSIO FIDEI CATHOLICAE [c 1Kb] .

Post concilium Nicaenum, [d 1Kb] quod in urbe Roma concilium congregatum est a catholicis episcopis, addiderunt de Spiritu sancto. Et quia postea is error inolevit, ut quidam ore sacrilego auderent dicere [Col. 0358C] Spiritum Sanctum factum esse per Filium [e 1Kb] .

I. Anathematizamus eos, qui non tota libertate proclamant, cum Patre et Filio unius potestatis esse atque substantiae.

II. Anathematizamus quoque eos, qui Sabellii sequuntur errorem [f 1Kb] , eumdem dicentes Patrem esse, quem Filium.

[Col. 0359A] III. Anathematizamus Arium, atque Eunonium, qui pari impietate, licet sermone dissimili Filium et Spiritum sanctum asserunt esse creaturas.

IV. Anathematizamus Macedonianos [a 2Kb] , qui de Arii stirpe venientes non perfidiam mutavere, sed nomen.

V. Anathematizamus Photinum, qui Hebionis haeresim instaurans [b 1Kb] , Dominum Jesum Christum tantum ex Maria confitetur,

VI. Anathematizamus eos, qui duos Filios [c 153Kb] asserunt, unum ante saecula, et alterum post assumptionem carnis ex Virgine.

[Col. 0360A] VII. Anathematizamus eos, qui pro hominis anima rationali, et intelligibili [d 1Kb] , dicunt Dei Verbum in humana carne versatum, cum ipse Filius sit Verbum Dei, et non pro anima rationali, et intelligibili in suo corpore fuerit, sed nostram, id est intelligibilem sine peccato animam susceperit, atque salvaverit.

VIII. Anathematizamus eos, qui Verbum Filium Dei extensione, aut collectione, et a Patre separatum, insubstantivum, et finem habiturum esse contendunt.

IX. Eos quoque, qui de Ecclesiis ad Ecclesias migraverunt [e 2Kb] tamdiu a communione nostra habemus [Col. 0361A] alienos, quamdiu ad eas civitates redierint, in quibus primum sunt constituti. Quod si alius alio transmigrante in locum viventis est ordinatus, tamdiu vacet sacerdotis dignitate, qui suam deseruit civitatem, quamdiu successor ejus quiescat in pace.

X. Si quis non dixerit semper Filium et semper Spiritum sanctum esse, anathema sit.

XI. Si quis non dixerit Filium natum de Patre, id est de divina substantia ipsius, anathema sit.

XII. Si quis non dixerit Verbum Domini Filium Dei Deum, sicut Deum Patrem ejus, et omnia posse, et omnia nosse et Patri aequalem, anathema sit.

XIII. Si quis dixerit, quod in carne constitutus [Col. 0362A] filius Dei, cum esset in terra, in coelis cum Patre non erat, anathema sit.

XIV. Si quis dixerit quod in passione crucis [a 161Kb] dolorem sustinebat Filius Dei Deus, et non caro cum anima, qua induerat formam servi [b 1Kb] , quam sibi acceperat, sicut ait Scriptura, anathema sit.

XV. Si quis non dixerit quod in carne, quam assumpsit, sedet [c 2Kb] ad dexteram Patris, in qua venturus est judicare vivos et mortuos, anathema sit.

XVI. Si quis non dixerit Spiritum sanctum de Patre esse vere, ac proprie, sicut Filius de divina substantia, et Deum verum, anathema sit [d 104Kb] .

XVII. Si quis non dixerit omnia posse Spiritum [Col. 0363A] sanctum, omnia nosse, et ubique esse, sicut Filium et Patrem, anathema sit.

XVIII. Si quis dixerit Spiritum sanctum facturam, aut per Filium factum, anathema sit.

XIX. Si quis non dixerit omnia per Filium et Spiritum sanctum Patrem, fecisse, id est visibilia, invisibilia, anathema sit.

XX. Si quis non dixerit Patris, et Filii, et Spiritus sancti unam divinitatem, potestatem, majestatem, potentiam, unam gloriam, dominationem, unum regnum, atque unam voluntatem et veritatem, anathema sit [a 137Kb] .

XXI. Si quis tres personas non dixerit veras Patris, et Filii, et Spiritus sancti, aequales, semper viventes, omnia continentes visibilia, et invisibilia, omnia potentes, omnia judicantes, omnia vivificantes, [Col. 0363B] omnia facientes, omnia quae sunt salvanda, salvantes, anathema sit.

XXII. Si quis non dixerit adorandum Spiritum sanctum ab omni creatura, sicut Filium, et Patrem, anathema sit [b 2Kb] .

XXIII. Si quis de Patre et Filio bene senserit, de Spiritu autem sancto non recte habuerit, haereticus est: quod omnes haeretici de Filio Dei, et Spiritu [Col. 0364A] sancto male sentientes, in perfidia Judaeorum et Gentilium inveniuntur [c 1Kb] .

XXIV. Quod si quis patiatur, Deum Patrem dicens, et Deum Filium ejus, et Deum Spiritum sanctum, Deos dici, et non Deum propter unam divinitatem et potentiam, quam credimus esse, et scimus, Patris, et Filii, et Spiritus sancti: Deum, subtrahens autem Filium, aut Spiritum sanctum, ita solum existimet esse Deum Patrem, dici, aut credi unum Deum: anathema sit. Nomen namque deorum, et angelis, et sanctis omnibus a Deo est impositum, et donatum; de Patre autem, et Filio, et Spiritu sancto, propter unam aequalem divinitatem, non nomen deorum, sed Dei nobis ostenditur, atque indicatur: ut credamus, quia in Patre, et Filio, et Spiritu sancto solum baptizamur, [Col. 0364B] et non in archangelorum nominibus, aut angelorum, quomodo Haeretici, aut Judaei, aut etiam Gentiles dementes faciunt. Haec ergo est salus Christianorum, ut credentes Trinitati, id est Patri, et Filio, et Spiritui sancto, in ea veram solamque unam divinitatem, et potentiam ac majestatem et substantiam eamdem sine dubio credamus, ut aeternam attingere mereamur ad vitam [d 2610Kb] .



EPISTOLA V. DAMASI PAPAE AD ACHOLIUM ET ALIOS MACEDONIAE EPISCOPOS.
[Col. 0365A]

Maximi Cynici ordinatione damnata, Damasus Macedones hortatur, ut in synodo proxime Constantinopoli celebranda dignus huic civitati praeficiatur episcopus; ac majorum adversus episcoporum translatione statuta serventur.

Dilectissimis Fratribus [a 1Kb] Acholio Eurydico, Severo, Uranio, Philippo et Johanni Damasus [b 1Kb] .

Decursis litteris dilectionis vestrae, fratres charissimi, satis sum contristatus [c 8Kb] ; eo tempore, quo Deo praestante haeretici iverant abjecti [d 1Kb] , nescio quos ex Aegypto venientes [e 1Kb] in postulatione contra regulam ecclesiasticae disciplinae alienum a nostra professione in Constantinopolitana civitate Cynicum ad sacerdotium vocare voluisse. Qui igitur is fuerit ardor animi, quam foeda praesumptio, scire non possumus. Hinc [Col. 0365B] apparet, inquietos homines, cum multa praesumunt, quid agere debeant ignorare. Non legerant Apostolum scribentem: Vir autem si comam nutriat, ignominia est illi. Nesciebant philosophorum habitum non convenire [f 1Kb] incessui christiano. Non audierant monentem [Col. 0366A] Apostolum, ne per philosophiam et inanem seductionem, quam diu crediderant, spoliarentur sanae fidei indumento. Quanta igitur haec festinatio fuerit nescio, ut cum Christianis hic habitus displiceret, tam insolenter totum quod non decuerat ageretur? Sed quid aliud facere debuit improbitas hominum levissimorum, quam ut expulsi [g 1Kb] Ecclesia, intra [h 1Kb] parietes alienos [i 1Kb] ambientem, quantum intelligi datur, inquietum hominem ordinarent? Sed haec inimici intelliguntur esse commenta, qui haereticis subministrat materiam detrahendi. Impletum est, quod Evangelicus sermo dixerat: Omnis, inquit, plantatio, quod non plantaverit pater meus coelestis, eradicabitur. Hoc est, quod saepe dilectionem vestram commonui, ne fieret aliquid inconsiderate. Nescit sinceritas vestra, quod in saecularibus bellis ibi major cura militum excubat, ubi hostis insistit? Si ergo nobis episcopalibus armis semper est resistendum, debemus sollicite agere, ne, quod Deus prohibeat, [Col. 0366B] gregem Christi lupis rapacibus relinquamus. Philosophia sapientiae saecularis amica, est inimica fidei, venenum quoddam spei, bellum gravissimum charitatis. Qui ergo consensus templo Dei, et idolis? Quae participatio Christo, et Belial?

[Col. 0367A] Sed fortasse dicturi sunt aliqui: Christianus erat. Huic homini, qui in habitu [a 10Kb] idoli incedit, numquam adscribendum nomen est Christiani: quia fieri non potest, ut qui hinc placere gentibus desiderat, ullum nobiscum consortium integrae fidei possit habere. Non immerito autem, qui ex Aegypto venerant, notati ab omnibus [b 2Kb] discesserunt, errorem suum condemnantes: ut amputatis ejus postea capillis, qui non recte fuerat ordinatus, et jacturam capitis sustineret, et quod ambierat esse non possit. Recte igitur factum est, ut id quod male coeptum erat, auctoritate [c 1Kb] publica destrueretur.

De caetero commoneo sanctitatem vestram, ut quia [Col. 0368A] cognovi [d 1Kb] dispositum esse Constantinopoli concilium fieri debere [e 74Kb] , sinceritas vestra det operam, quemmadmodum praedictae civitatis episcopus eligatur, qui nullam habeat reprehensionem: ut Deo propitio cum integra [f 1Kb] pax catholicorum sacerdotum fuerit confirmata, nullae deinceps dissensiones in Ecclesia oriantur: ut praestante Deo, quod jam dudum optavimus, cum Catholicis sacerdotibus possit pax perpetua perdurare.

Illud praeterea commoneo dilectionem vestram [g 2Kb] , ne patiamini aliquem contra statuta majorum nostrorum de civitate alia ad aliam transduci, et deserere plebem sibi commissam: et ad alium populum per ambitionem [Col. 0369A] transire. Tunc enim contentiones oriuntur, tunc schismata graviora accipiunt; cum et illi qui amiserint sacerdotem, sine dolore animi esse non possunt, et illi qui alterius civitatis acceperint episcopum, etiamsi gaudeant, invidiosum sibi intelligunt fore, sub alieno se agere sacerdote.



EPISTOLA VI. DAMASI PAPAE AD ACHOLIUM THESSALONICENSEM EPISCOPUM.

Rusticus Gratiani [a 1Kb] Silentiarius commendatur, et confirmatur quod de Maximi ordinatione deque altero eligendo superiori epistola mandatur.

Dilectissimo fratri Acholio Damasus.

Ad meritum filii mei Rustici addi aliquid amplius [Col. 0369B] non potest, domine frater honorabilis. Hic enim cum [Col. 0370A] habeat praerogativam officii sui, quod Silentiarius sit filii nostri Gratiani augusti, huc accedit, quod gratiam [b 1Kb] Dei Romae consecutus est, ita ut vellet munitus ad illas partes missus venire. Hunc ergo in omnibus honorificentiae tuae commodo, quasi proprium pignus suscipere digneris: ut Deo propitio in peregrinatione constitutus intelligat se a consacerdotibus Dei et diligi et honorari.

[c 1Kb] Ad litteras sanctitatis tuae plene rescripsi, non mihi placuisse quod nescio quem Maximum ex Aegypto venientes comatum, vel maxime cujus habitus, juxta Apostolum, ignominiosus esset, Constantinopoli episcopum ordinare voluissent. Rectius igitur fecerit sanctitas tua, si dederit operam ut de caetero catholicus constituatur, cum quo nobis, Deo propitio, [Col. 0370B] possit pax perpetua perdurare.



EPISTOLA VII. EPISCOPIS ORIENTEM REGENTIBUS DAMASUS. [1Kb]
[Col. 0369]

, , . , , , . , . , , [Col. 0369C] . , , , , , , , , , [Col. 0372A] . , , , , . , , , , . , , . , , , , [Col. 0372B] , . ogr , , . , .

Quod vestra charitas debitam sedi apostolicae reverentiam tribuit, filii honoratissimi [d 1Kb] , vobis ipsis quoque maximo sane honori est. Nam tametsi sancta Ecclesia, in qua sanctus Apostolus sedens nos docuit quo pacto illius gubernacula, quae suscepimus, tractanda sint, nobis [e 128Kb] primae partes deferuntur: tamen confitemur, nos illo dignitatis gradu longe inferiores esse. Verum ob hanc causam omnibus modis laboramus, uti ad gloriam beatitudinis ejus, si qua ratione possimus, tandem aliquando perveniamus. Sciatis velim, fratres, nos Timotheum illum profanum, [Col. 0370C] Apollinaris haeretici discipulum, cum impio suo dogmate jampridem abdicasse; et ob eam causam credimus, reliquias ejus nihil in posterum momenti habituras. Quod si antiquus ille serpens, semel atque iterum ictus, ad suam ipsius poenam augendam revixerit, et extra Ecclesiam ejectus, nonnullos etiamnum fideles suis mortiferis venenis, quibus eos tentare aggreditur, ad exitium trahere non cesset, vos hanc ejus astutiam velut pestem quamdam declinate, et recordamini sedulo tum fidei ab apostolis [Col. 0371A] traditae, tum hujus vel maxime quae est a sanctis Patribus in concilio Nicaeno scriptis prodita: inque ea gradum firme defigentes, immobiles perstate: et ne posthac sustinete, ut vel clerici vestri, vel laici manes sermones, quaestionesque obscuras audiant. Jam non semel formulam edidimus, ut qui se christianum profiteatur, illud teneat, quod ab apostolis traditum est; quippe divinitus Paulus sic loquitur: Si quis vobis evangelizaverit praeter id quod accepistis, anathema sit. Nam Christus Filius Dei, Dominus noster, generi humano per passionem suam plenissimam salutem reddidit, ut totum hominem peccatis implicatum ab omni peccato liberaret. Hunc si quis aut imperfectam humanitatem, aut imperfectam divinitatem habuisse dixerit, spiritu diaboli completus, [Col. 0371B] se filium gehennae ostendit. Itaque quid est, cur abdicationem Timothei a me rursus requiratis, qui etiam hic judicio sedis apostolicae, Petro quoque episcopo Alexandriae praesente, abdicatus est una cum magistro suo Apollinare, qui item in die judicii debitas poenas et supplicia persolvet. Quod si ille, qui veram spem in Christum una cum fidei confessione mutarit, velut spem quamdam salutis retinens, alios quosdam, qui sunt leviores, ad suam perducat sententiam; sciant illi, se propterea cum eo similiter perituros, quod animum aliquando induxerint Ecclesiae canoni repugnare. Deus vos, filii honoratissimi, servet incolumes.




EPISTOLA VIII. DAMASI PAPAE AD HIERONYMUM.

Quid apud Hebraeos sonet Hosanna, perspicue sibi explicari rogat.

[Col. 0371C] Dilectissimo filio Hieronymo Damasus episcopus in Domino salutem.

Commentaria cum legerem Graeco Latinoque sermone in Evangeliorum interpretatione a nostris, id est [a 1Kb] orthodoxis viris, olim ac nuper scripta de eo quod legitur: Hosanna filio David; non solum diversa, sed etiam contraria sibimet proferunt. Dilectionis tuae est, ut ardenti illo strenuitatis ingenio, abscisis opinionibus, ambiguitatibusque supplosis, quid se habeat apud Hebraeos, vivo sensu scribas ut et de hoc sicut et de multis, tibi curae nostrae in Christo Jesu gratias referant.



EPISTOLA IX. DAMASI PAPAE AD HIERONYMUM.

Quanta aviditate Hieronymi scripta lectitet. Cur non [Col. 0371D] pari studio legat [b 1Kb] Lactantii libros. Ut subjectas quaestiones sibi Hieronymus paucis solvat.

Dilectissimo filio Hieronymo Damasus.

Dormientem te, et longo jam tempore legentem [Col. 0372B] potius, quam scribentem, quaestiunculis ad te missis excitare disposui: non quo et legere non debeas; hoc enim veluti quotidiano cibo alitur et pinguescit oratio: sed quod lectionis fructus sit iste, si scribas. Itaque quoniam et [c 1Kb] heri tabellario ad me remisso, [Col. 0372C] nullas te jam epistolas habere dixisti, exceptis his, quas aliquando in heremo dictaveras, quasque tota aviditate legi atque descripsi; et ultro pollicitus es te furtivis noctium operis aliquas, si vellem, posse dictare; libenter accipio ab offerente, quod rogare volueram, etiam si negasses. Neque vero ullam puto digniorem disputationis nostrae confabulationem fore, quam si de Scripturis sermocinemur inter nos; id est, ut ego interrogem, tu respondeas. Qua vita nihil puto in hac luce jucundius; quo animae pabulo omnia mella superantur. Quam dulcia, inquit Propheta, gutturi meo eloquia tua, super mel ori meo. Nam cum idcirco, ut ait praecipuus orator, homines a bestiis differamus, quod loqui possumus: qua laude dignus est, qui in ea re caeteros superat, in qua homines [Col. 0372D] bestias antecellunt?

Accingere igitur, et mihi quae subjecta sunt dissere, servans utrobique moderamen, ut nec proposita solutionem desiderent, nec epistola brevitatem. [Col. 0373A] Fateor quippe tibi, eos quos mihi jam pridem Lactantii dederas libros, ideo non libenter lego, quia et plurimae epistolae hujus usque ad mille spatia versuum tenduntur, et raro de nostro dogmate disputant: quo fit, ut et legenti fastidium generet longitudo; et si qua brevia sunt, scholasticis magis sint apta, quam nobis, de metris, et regionum situ et philosophis disputantia.

I. Quid sibi vult quod in Genesi scriptum est: Omnis qui occiderit Cain, septem vindictas exsolvet?

II. Si omnia Deus fecit bona valde, quare Noe de mundis et immundis animalibus praecepit, cum immundum nihil bonum esse possit? et in Novo Testamento, post visionem, quae Petro fuerat ostensa dicenti: Absit Domine a me, quoniam commune et immundum numquam introivit in os meum, vox de [Col. 0373B] coelo responderit: Quod Deus mundavit, tu commune ne dixeris?

III. Cur Deus loquitur ad Abraham, quod quarta progenie filii Israel essent de Aegypto reversuri, et postea Moyses scribit: Quinta autem progenie exierunt filii Israel de terra Aegypti? quod utique nisi exponatur, videtur esse contrarium.

IV. Cur Abraham fidei suae signum in circumcisione suscepit?

V. Cur Isaac, vir justus et Deo charus, non illi cui voluit, sed cui noluit deceptus errore benedixit?



DE EXPLANATIONE FIDEI. [a 1Kb] Ex concilio urbus Romae sub Damaso papa.

Dictum est: Prius agendum est de Spiritu septiformi, [Col. 0373C] qui in Christo requiescit. Spiritus sapientiae: Christus Dei virtus et Dei sapientia. Spiritus intellectus: Intellectum dabo tibi, et instruam te in via, qua ingredieris. Spiritus consilii: et vocabitur nomen ejus magni consilii angelus. Spiritus virtutis, ut supra dictum est: Christus Dei virtus et Dei sapientia. Spiritus scientiae, propter eminentiam scientiae Jesu Christi, ut ait Apostolus. Spiritus veritatis: Ego vita, et veritas. Spiritus timoris: Initium sapientiae timor Domini.

Multiformis autem nominum Christi dispensatio est. Dominus, quia Christus; Verbum, quia Dei Filius, quia unigenitus ex Patre; homo, quia natus ex Virgine; sacerdos, quia se obtulit holocaustum; pastor quia custos; vermis, quia resurrexit; mons, quia [Col. 0373D] fortis; via, quia rectus per ipsum ingressus in vitam; [Col. 0374A] agnus, quia passus; lapis angularis, quia instructio; magister, quia ostensor vitae; sol. quia illuminator; verus, quia a Patre; vita, quia creator; panis, quia caro; Samaritanus, quia custos et misericors; Christus, quia unctus; Jesus, quia salvator; Deus, quia ex Deo; angelus, quia nuntius; sponsus, quia mediator; vitis, quia sanguine ejus redempti sumus; leo, quia rex; petra, quia firmamentum; flos, quia electus; propheta, quia futura revelat. Spiritus enim sanctus non est Patris tantummodo, aut Filii tantummodo Spiritus; sed Patris et Filii Spiritus: scriptum est enim: Si quis dilexerit mundum, non est spiritus Patris in illo. Item scriptum est: qui autem spiritum Christi non habet, hic non est ejus. Nominato itaque Patre et Filio, intelligitur Spiritus sanctus: de quo [Col. 0374B] ipse Filius in Evangelio dicit: quia Spiritus sanctus a Patre procedit; et de meo accipiet et annuntiabit vobis [b 1Kb] .



Ex Baronio ad ann. 382, num. 19.

Post has omnes propheticas, et evangelicas, et apostolicas, quas superius deprompsimus Scripturas, quibus Ecclesia catholica per gratiam Dei fundata est, etiam intimandum putavimus, quod quamvis per orbem catholicae diffusae Ecclesiae, quasi unus thalamus Christi sit, sancta tamen Romana Ecclesia nonnullis [c 1Kb] synodicis constitutis, caeteris Ecclesiis praelata est: sed et evangelica voce Domini Salvatoris nostri primatum obtinuit [d 1Kb] : Tu es Petrus, et super hanc petram aedificabo Ecclesiam meam, et portae inferi [Col. 0374C] non praevalebunt adversus eam; et tibi dabo claves regni coelorum; et quaecumque ligaveris super terram, erunt ligata et in coelo: et quaecumque solveris super terram, erunt soluta et in coelo. Addita [e 1Kb] etiam est societas beatissimi Pauli apostoli, vasis electionis, qui non diverso [f 1Kb] , sicuti haeretici garriunt, sed uno tempore, uno, eodemque die, gloriosa morte cum Petro in urbe Roma sub Caesare Nerone agonizans, coronatus est: et pariter supradictam Romanam Ecclesiam Christo Domino consecrarunt, aliisque omnibus [g 1Kb] universo mundo sua praesentia, et venerando triumpho praetulerunt.

Est ergo [h 1Kb] prima Petri apostoli sedes Romana Ecclesia, non habens maculam, neque rugam, neque aliud hujusmodi.

[Col. 0374D] Secunda autem sedes apud Alexandriam, beati [Col. 0375A] Petri nomine a Marco ejus discipulo atque evangelista consecrata est [a 1Kb] : ipseque in Aegyptum directus a Petro apostolo, verbum veritatis praedicavit, et gloriosum consummavit martyrium.

Tertia autem sedes est apud Antiochiam [b 1Kb] beatissimi sui apostoli Petri, quae habetur honorabilis, eo [Col. 0376A] quod illam primitus, quam Romam venisset, habitaverit, et illic primum nomen Christianorum novellae gentis exorditum est [c 1Kb] .

Huc usque etiam Gelasius: Quesnellianus codex aliquod habet praeterea de Hierosolymitana et Ephesina sede.




[Col. 0375]
CARMINA [* 1Kb] . (C,G,S)*



CARMEN PRIMUM. In laudem Davidis.
[1 2Kb] [Col. 0375B]

   Nunc Damasi monitis aures praebete benignas,
Sordibus depositis purgant penetralia cordis,
Curia cum renovant Christo servire parati.
Prophetam [a 1Kb] Christi sanctum cognoscere debes:
Pastorem puerum multis e fratribus unum,
Angelus ex ovibus rapuit, regemque dicavit,
Organa qui sciret manibus componere solus,
[b 1Kb] Psallere per citharam populo coelestia regna.
Ingentem, clypeoque gravi, frustraque minantem,
[c 1Kb] Impium, maledicum, phaleras ac tela gerentem,
Surdorum demens coleret qui templa deorum,
Mactavit saxo tereti, truncumque reliquit,
Judicioque Dei ingenti mox caede peracta,
Monstravit populis, tulerat quae ex hoste trophaea:
[Col. 0375C] Nam Damasus [d 1Kb] scit, Sancte, tuos Deus, ipse triumphos.



CARMEN II. De Christo.
[Col. 0376B]

   Christe potens rerum, redeuntis conditor aevi,
Vox summi sensusque Dei, quem fundit ab alta
Mente Pater, tantique dedit consortia regni,
Impia tu nostrae domuisti crimina vitae,
Passus corporea mundum vestire figura,
Affarique palam populos, hominemque fateri.
Quem Verbo inclusum Mariae mox numine viso
Virginei tumuere sinus, innuptaque Mater
Arcano obstupuit compleri viscera partu,
Auctorem paritura suum, mortalia corda
Artificem texere poli mundique, sub imo
Pectore, quo totum late complectitur Orbem.
Et qui non spatiis terrae, non aequoris undis,
Nec capitur coelo, parvos [2 2Kb] confluxit in artus,
[Col. 0376C] Quin et supplicii nomen nexusque subisti:
Ut nos surriperes letho, mortemque fugares
[Col. 0377A] Morte tua, mox aethereas evectus in auras,
Purgata reparans laetum te luce, Parentem.
Augustum foveas, festis ut saepe diebus
Annua sinceri celebret jejunia Sacri.



CARMEN III. De Ascensione Christi.


   Ad sedem propriam Deus exsule morte resurgit,
[1 1Kb] Ut vitam doceat credentibus esse futuram,
Angelus haec verba cecinit, quod uterque reportans
Sic venturus erit, sic Christum credere fas est.



CARMEN IV. De Nomine Jesu.
[2 36Kb]

   In rebus tantis Trina conjunctio mundi
[Col. 0377B] Erigit humanum sensum laudare venuste:
Sola salus nobis, et mundi summa potestas
Venit peccati nodum dissolvere fructu
Summa salus cunctis nituit per saecula terris.



CARMEN V. De eodem.
[Col. 0378A]

   Jure pari regnat communis conditor aevi
Et cum Patre pia regnat sublimis in arce
Sidereo sanctis insidit numine regnis.
Unde mare et terras solo videt omnia nutu
Suggerit humanis, et donat munera rebus.



CARMEN VI. [3 1Kb] De cognomentis [a 1Kb] Salvatoris.


   Spes, Vita, Salus, Ratio, Sapientia, Lumen,
Judex, Porta, Gigas, Rex, Gemma, Propheta, Sacerdos.
Messias, Sabaoth, Rabbi, Sponsus, Mediator,
Virga, Columna, Manus, Petra, Filius, Emmanuelque,
[Col. 0378B] Vinea, Pastor, Ovis, Pax, Radix, Vitis, Oliva,
Fons, Paries, Agnus, Vitulus, Leo, Propitiator,
Verbum, Homo, Rete, Lapis, Domus, Omnia, Christus, Jesus.



CARMEN VII. [1 1Kb] De S. Paulo apostolo [a 1Kb] .
[Col. 0379A]

   Jamdudum [b 1Kb] Saulus, procerum praecepta secutus,
[2 1Kb] Cum Domino patrias vellet praeponere leges,
Abnueret sanctos Christum [c 1Kb] laudare prophetas,
Caedibus assiduis [3 1Kb] cuperet discerpere plebem,
Cum lacerat sanctae Matris pia foedera caecus
Post tenebras verum meruit cognoscere Lumen.
Tentatus sensit posset quid gloria Christi,
Auribus ut Domini vocem, lucemque recepit,
Composuit mores, Christi praecepta secutus.
[4 2Kb] Mutato placuit postquam de nomine Paulus,
[Col. 0380A] [5 1Kb] [d 1Kb] Mira fides rerum, subito [e 1Kb] trans aethera coeli
Noscere promeruit, possent quid praemia vitae
Conscendit raptus martyr penetralia Christi,
Tertia lux coeli tenuit paradisus euntem,
Colloquiis Domini fruitur, secreta reservat.
Gentibus ac populis jussus praedicere vera,
Profundum penetrare maris, noctemque diemque
[6 10Kb] Visere [f 1Kb] , cui magnum [g 1Kb] satis est vixisse latentem,
[7 1Kb] Verbera, vincla, famem, lapides, rabiemque ferarum
Carceris illuviem, virgas, tormenta, catenas,
[8 1Kb] Naufragium, lacrymas, serpentis dira venena,
[9 2Kb] Stigmata non timuit [h 1Kb] portare in corpore Christi.
[Col. 0381A] Credentes docuit possent quo vincere mortem.
Dignus amore Dei [a 1Kb] vivit per saecla magister.
Versibus his breviter fateor, sanctissime doctor
Paule, tuos Damasus volui monstrare triumphos.



CARMEN VIII. De S. Andrea Apostolo [b 1Kb] .
[1 9Kb]

Decus sacrati nominis,
   Vitamque nomine [c 1Kb] exprimens,
   Hoc te [d 1Kb] decorum praedicat
    [2 1Kb] Crucis beatae gloria.
Andrea, Christi apostole,
   Hoc ipso jam [e 1Kb] vocabulo
   Signaris isto nomine
   Decorus idem mystice.
Quem Crux ad alta provehit,
   [Col. 0382A] Crux quem beata diligit,
   Cui Crux amara praeparat
   Lucis futurae gaudia.
In te crevit mysterium
   Cluit gemello stigmate
   Dum probra vincis per Crucem,
   Crucisque pandis [f 1Kb] sanguinem.
Jam nos foveto languidos,
   Curamque nostri suscipe,
   Qui per Crucis victoriam
   Coeli petamus patriam.



CARMEN IX. In SS. Apostolorum Catacumbas.
[3 4Kb] [g 1Kb]

   Hic habitasse prius sanctos cognoscere debes,
Nomina quisque Petri pariter Paulique requiris.
[Col. 0383A] Discipulos Oriens misit, quod sponte fatemur,
Sanguinis ob meritum [a 1Kb] Christumque per astra secuti,
[b 1Kb] Aetherios petiere sinus et regna piorum.
Roma suos potius meruit defendere cives.
Haec Damasus vestras referat nova sidera laudes.



CARMEN X. De S. Stephano P. et M.


   Tempore, quo gladius secuit pia viscera Matris [c 1Kb] .
Hic positus [d 1Kb] Rector [e 1Kb] coelestia jussa docebam f 1Kb] ;
Sed veniunt subito, rapiunt qui forte docentem:
Militibus missis populi tunc colla dedere [g 1Kb] .
Mox ubi cognovit Senior, qui tollere vellet
[Col. 0384A] Palmam, seque suumque caput prior obtulit ipse [h 1Kb] ,
Impatiens feritas posset ne laedere quemquam [i 1Kb] :
Ostendit X P S reddit qui praemia vitae,
Pastoris meritum, numerum gregis ipse tuetur [j 1Kb] .



CARMEN XI. [1 2Kb] De S. Marcello Martyre.


    [2 1Kb] Veridicus rector, lapsos quia crimina flere
Praedixit miseris, fuit omnibus hostis amarus.
[k 1Kb] Hinc furor, hinc odium sequitur, discordia, lites,
Seditio, caedes, solvuntur foedera pacis:
[l 2Kb] Crimen ob alterius Christum qui [m 1Kb] in pace negavit,
Finibus expulsus patriae est feritate tyranni.
[Col. 0385A] [a 1Kb] Haec breviter Damasus voluit comperta referre,
Marcelli ut populus meritum cognoscere posset.



CARMEN XII. De S. Eusebio Papa.


   Heraclius [b 1Kb] vetuit lapsos peccata dolere,
Eusebius miseros docuit sua crimina flere.
Scinditur in partes vulgus gliscente furore [c 1Kb] .
Seditio, caedes, bellum, discordia, lites:
[Col. 0386A] Exemplo pariter pulsi [d 1Kb] feritate tyranni [e 1Kb] ,
Integra cum Rector servaret foedera pacis [f 1Kb]
Pertulit exsilium omnino sub judice laetus,
Littore Trinacrio [g 5Kb] mundum vitamque reliquit.



CARMEN XIII. De S. Marco Papa [h 1Kb] .
[1 2Kb]

   Vita fuit Marci, quam novimus omnes.
Ore Dei posset qui temnere mundum
[Col. 0387A] Oravit populus quod disceret omnis,
Grandis honor vitae contemptus habendi;
Virtus tenuit penetralia cordis
Te custos Christi perfectus amicus.
Et Damasus [a 1Kb] tumulum cum reddit honorem,
Hic Marcus, Marci vita, fide, nomine consors,
Et meritis.



CARMEN XIV. De S. Laurentio.
[Col. 0388A] [1 3Kb] b 1Kb]

Verbera, carnifices, flammas, tormenta, catenas
   Vincere Laurenti sola fides potuit.
Haec Damasus cumulat supplex altaria donis,
   Martyris egregium suspiciens meritum.



CARMEN XV. De Sancto Felice [c 1Kb] .
[2 6Kb]

Corpore, mente, animo, [d 1Kb] pariter de nomine Felix, [Col. 0389A]
Sanctorum in numero Christi [a 1Kb] sacrate triumphis,
Qui ad te sollicite venientibus omnia praestas,
[b 1Kb] Nec quemquam pateris tristem [1 1Kb] repedare [2 1Kb] viantem [c 1Kb] ,
Te duce servatus mortis quod vincula rupi,
Versibus his Damasus supplex [d 1Kb] tibi vota rependo.



CARMEN XVI. Votum S. Damasi.
[Col. 0390A] [3 4Kb]

   Sanctorum, quicumque legis, venerare sepulcrum,
Nomina nec numerum potuit retinere vetustas [e 1Kb] .
Ornavit Damasus tumulum, cognoscite, Rector,
[f 1Kb] Pro reditu cleri Christo praestante triumphans,
Martyribus sanctis reddit [g 1Kb] sua vota sacerdos.



CARMEN XVII. [1 2Kb] De S. Eutychio [a 1Kb] .
[Col. 0391A]

Eutychius martyr crudelia jussa tyranni
Carnificumque vias pariter tunc mille nocendi
[b 1Kb] Vincere quod potuit, monstravit gloria Christi.
Carceris illuviem sequitur nova poena, per artus
Testarum fragmenta parant, ne somnus adiret,
Bis seni transiere dies, alimenta negantur,
Mittitur in barathrum. Sanctus lavat omnia sanguis
Vulnera quae intulerat mortis metuenda potestas,
Nocte soporifera turbant insomnia mentem.
Ostendit latebra insontis quae membra teneret,
[Col. 0392A] Quaeritur, juventus colitur, fovet, omnia praestat.
Expressit Damasus meritum venerare sepulcrum.



CARMEN XVIII. [c 1Kb] De S. Tarsicio.
[2 10Kb]

   Par meritum quicumque legis cognosce duorum,
Quisquis [d 1Kb] Damasus Rector titulos [e 1Kb] post praemia reddit.
Judaicus populus, Stephanum meliora monentem
Perculerat saxis [f 1Kb] tulerat qui ex hoste tropaeum.
Martyrium primus rapuit levita fidelis.
Tarsicium sanctum Christi sacramenta gerentem,
Cum male sana manus peteret vulgare profanis,
Ipse animam potius voluit dimittere caesus,
Prodere quam canibus rabidis [g 1Kb] coelestia membra.



CARMEN XIX. De sancto Gorgonio [a 1Kb] .
[Col. 0393A] [1 4Kb]

Martyris hic tumulus magno sub vertice montis
Gorgonium retinet [b 1Kb] , servat qui altaria Christi.
Hic quicumque venit, sanctorum limina quaerat,
Inveniet vicina in sede habitare beatos,
Ad coelum pariter pietas quos vexit [c 1Kb] euntes.



CARMEN XX. [2 1Kb] De S. Saturnino martyre [d 1Kb] .


Tempore quo gladius [e 1Kb] secuit pia viscera Matris [f 1Kb]
[Col. 0394A] Sanguine mutavit patriam, [3 2Kb] vitamque, genusque
Romanum civem Sanctorum fecit origo.
Mira fides rerum docuit post exitus ingens.
Cum lacerat pia membra, fremit Gratianus ut hostis,
Posteaquam fellis vomuit concepta venena,
Cogere non potuit Christum te, sancte, negare,
Ipse tuis precibus meruit confessus abire.
Supplicis haec Damasi vox est venerare sepulcrum,
Solvere vota licet, castasque effundere preces,
Sancti Saturini [g 2Kb] tumulus quia martyris hic est.



CARMEN XXI. De sancto Mauro [a 1Kb] .
[Col. 0395A] [1 2Kb]

[2 1Kb] Martyris hic Mauri tumulus pia membra retentat,
[3 3Kb] Quem Damasus rector longo post tempore plebis
Ornavit supplex, cultu meliore, decorans
Insontem puerum cui poena nulla [b 1Kb] dejecti.



CARMEN XXII. [4 1Kb] De incerto martyre Graeco [c 1Kb] .


Jamdudum quod fama refert, te Graecia misit.
[Col. 0396A] Sanguine mutasti patriam, civemque fratremque [d 1Kb]
Fecit amor, legis sancto pro nomine passus.
Incola nunc Domini servas qui altaria Christi,
Ut Damasi precibus faveas, precor, inclyte martyr.



CARMEN XXIII. De SS. Marcellino et Petro.
[5 8Kb]

Marcelline [e 1Kb] tuos, pariter Petre, [f 1Kb] nosce triumphos.
Percussor [g 1Kb] retulit Damaso mihi cum puer essem,
[Col. 0397A] Haec tibi [a 1Kb] carnificem rabidum mandata dedisse,
Sentibus in mediis vestra ut tunc colla secaret, [Col. 0398A]
Nec tumulum vestrum quisquam cognoscere posset;
Vos alacres vestris manibus mundasse sepulcra [b 1Kb] ,
[Col. 0399A] Candidulo occulte postquam jacuistis in antro,
Postea commonitam vestra pietate Lucillam,
Hic placuisse magis sanctissima condere membra.



CARMEN XXIV. [1 2Kb] De SS. martyribus Felice et Adaucto.


[2 1Kb] O semel atque iterum vero de nomine Felix [a 1Kb]
Qui intemerata fide, contempto Principe mundi [b 1Kb]
Confessus Christum [c 1Kb] caelestia regna petisti.
O vere pretiosa fides! cognoscite, fratres,
Qui ad coelum victor pariter properavit Adauctus [d 1Kb]
Presbyter his verus, Damaso rectore [e 1Kb] jubente,
Composuit tumulum Sanctorum [f 1Kb] Limina adorans.



CARMEN XXV. [3 1Kb] De SS martyribus Nereo et Achilleo [g 1Kb] .


Militiae nomen dederant, [h 1Kb] almumque gerebant
[Col. 0399B] Officium pariter spectantes jussa tyranni,
Praeceptis pulsante metu servire parati.
[Col. 0400A] Mira fides [i 1Kb] rerum! subito posuere furorem,
Conversi fugiunt, ducis impia castra relinquunt;
Projiciunt clypeos, phaleras [j 1Kb] et tela cruenta;
Confessi gaudent Christi portare triumphos.
Credite per Damasum possit quid gloria Christi.



CARMEN XXVI. [4 2Kb] De SS. martyribus Proto et Hyacintho.


Extremo tumulus latuit sub aggere Montis;
Hunc Damasus monstrat, servat quod membra piorum.
Te Protum retinet melior sibi Regia coeli.
Sanguine purpureo sequeris, Hyacinthe, probatus.
Germani fratres animis ingentibus ambo:
[k 1Kb] Hic victor meruit palmam, prior ille coronam.



CARMEN XXVII. [5 1Kb] De eodem.


[Col. 0400B] Aspice descensum, cernes mirabile factum,
Sanctorum monumenta vides patefacta sepulcris:
[Col. 0401A] Martyris hic Proti tumulus jacet atque Hyacinthi,
Quem cum jamdudum tegeret mons, terra, caligo,
[a 1Kb] Hoc Theodorus opus construxit presbyter instans
Ut domini plebem opera majora tenerent.



CARMEN XXVIII. De SS. martyribus Chrysantho et Daria [b 1Kb] .
[1 4Kb]

Hic votis paribus tumulum duo nomina servant
   Chrysanthi, Dariae, nunc venerandus honor.
[Col. 0402A] [c 1Kb] Effera quem rabies, neglecto jure sepulcri
   Sanctorum [d 1Kb] tumulos praeda furentis erat.
[e 1Kb] Pauperis ex censu melius nunc ista resurgunt,
   Divite sed voto plus placitura Deo.
Plange tuum, Gens saeva, nefas; periere furores,
   Crevit in his templis per tua damna decus.



CARMEN XXIX. De S. Agnete Martyre [f 2Kb] .
2 2Kb]

Fama refert Sanctos dudum retulisse parentes
[Col. 0403A] Agnem [a 1Kb] cum lugubres cantus tuba [b 1Kb] concrepuisset,
Nutricis [c 1Kb] gremium subito liquisse puellam;
Sponte trucis calcasse minas, rabiemque tyranni:
Urere [d 1Kb] cum flammis voluisset nobile corpus,
Viribus immensum parvis superasse timorem,
[1 1Kb] Nudaque perfusos crines, et membra dedisse,
Ne Domini templum facies peritura videret.
[2 1Kb] O veneranda [e 1Kb] mihi, sanctum decus alma pudoris,
Ut Damasi precibus faveas precor, [f 1Kb] inclyta Virgo.



CARMEN XXX. [3 1Kb] De S. Agatha martyre [g 1Kb] .


Martyris ecce dies Agathae
Virginis emicat eximiae,
[Col. 0404A] Christus [h 1Kb] eam sibi qua sociat,
[4 2Kb] Et diadema duplex decorat.
    [5 1Kb] Stirpe decens, elegans [i 1Kb] specie,
Sed magis actibus, atque fide,
Terrea prospera nil reputans,
Jussa Dei sibi corde ligans.
    [6 1Kb] Fortior haec trucibusque viris
Exposuit sua membra flagris,
Pectore quam fuerit valido
Torta mamilla docet patulo.
    [7 1Kb] Deliciae cui carcer erat
[8 1Kb] Pastor ovem Petrus hanc recreat.
Laetior inde magisque flagrans
[Col. 0405A] [a 25Kb] Cuncta flagella cucurrit ovans.
    [1 1Kb] Ethnica turba rogum fugiens,
Hujus et ipsa meretur opem;
[2 1Kb] Quos Fidei titulus decorat
His venerem magis ipsa premat.
   Jam renidens quasi sponsa polo,
[3 1Kb] Pro misero [b 1Kb] rogita Damaso.
Sic tua festa coli faciat,
Se celebrantibus ut faveat.



CARMEN XXXI. [4 2Kb] Epitaphium Irene Sororis.


Hoc tumulto sacrata Deo nunc membra quiescunt.
Hic soror est Damasi, nomen si quaeris, Irene;
[c 1Kb] Voverat haec sese Christo, cum vita maneret,
Virginis ut meritum sanctus pudor ipse probaret.
[Col. 0406A] Bis denas hiemes necdum compleverat aetas,
Egregios mores vitae praecesserat aetas.
Propositum mentis pietas veneranda puellae,
Magnificos fructus dederat melioribus annis.
Te, germana soror, nostri nunc testis amoris,
Cum fugeret mundum dederat mihi pignus honestum,
Quam sibi [d 1Kb] cum raperet melior tunc regia coeli,
Non timui mortem, coelos quod libera adiret,
Sed dolui, fateor, [e 1Kb] consortia perdere vitae.
Nunc veniente Deo nostri reminiscere, virgo,
[5 1Kb] Ut tua per Dominum praestet mihi facula lumen.



CARMEN XXXII. [6 2Kb] Epithaphium Projectae [f 1Kb] .


Quid loquar aut sileam, prohibet dolor ipse fateri.
Hic tumulus lacrymas retinet: cognosce parentem
[Col. 0407A] Projectae, fuerat primo quae juncta marito,
Pulchra decore suo, solo contenta pudore;
Heu dilecta satis miserae genitricis amore,
Accipe quid multis thalami post foedera prima
Erepta ex oculis Flori genitoris [a 1Kb] abivit,
Aetheriam cupiens coeli conscendere lucem.
Haec [b 1Kb] Damasus praestat cunctis solatia fletus.



CARMEN XXXIII. De sepulcro suo.
[1 4Kb]

VIXIT. AN. XVI. M. X. DIES. XXV. DEP. III KAL. JAN. FL. MEROBAUDE ET. FL. SATURNIN. CONSS.


Hic congesta jacet quaeris si turba Piorum,
Corpora sanctorum retinent veneranda sepulcra,
[Col. 0408A] Sublimes animas rapuit sibi regia coeli,
[c 1Kb] Hic comites Xysti portant qui ex hoste tropaea,
[2 1Kb] Hic numerus [d 1Kb] procerum servat qui altaria Christi,
Hic positus longa vixit qui in pace Sacerdos;
Hic confessores sancti, quos Graecia misit;
Hic juvenes, puerique, senes, castique nepotes,
Quis mage virgineum placuit retinere pudorem.
Hic fateor Damasus [e 1Kb] volui mea condere membra,
Sed cineres timui sanctos [f 1Kb] vexare piorum.



CARMEN XXXIV. [3 3Kb] Epitaphium papae Damasi quod sibi edidit ipse.


Qui gradiens pelagi fluctus compressit amaros,
Vivere qui praestet [g 1Kb] morientia semina terrae,
[Col. 0409A] Solvere [a 1Kb] qui potuit Lazaro [b 1Kb] sua vincula, mortis
Post tenebras, fratrem post tertia lumina solis
Ad superos iterum [c 1Kb] Mariae donare sorori,
Post cineres Damasum faciet quia surgere credo.



CARMEN XXXV. [1 1Kb] De templo sancti Laurentii A. S. Damaso instaurato.


Hac Pater, [d 2Kb] exceptor, lector, levita, sacerdos
[Col. 0410A] Creverat hinc meritis, [e 1Kb] quoniam melioribus actis:
Hinc mihi provecto Christus cui summa potestas
Sedis apostolicae voluit concedere honorem.
[2 18Kb] [f 1Kb] Archibis fateor volui nova condere tecta,
Addere praeterea dextra laevaque [g 3Kb] columnas,
Quae Damasi teneant proprium per saecula nomen.



CARMEN XXXVI. De fontibus Vaticanis.
[Col. 0411A] [1 3Kb]

Cingebant latices montem, teneroque meatu
[Col. 0412A] corpora multorum cineres atque ossa rigabant.
[a 2Kb] Non tulit hoc Damasus communi lege sepultos
Post requiem tristes iterum persolvere poenas.
[Col. 0413A] Protinus aggressus magnum superare laborem
Aggeris immensi dejecit culmina montis.
Intima sollicite scrutatus viscera terrae
Siccavit totum quidquid madefecerat humor,
Invenit fontem, praebet qui dona salutis.
Haec curavit Mercurius levita fidelis.



CARMEN XXXVII. Ad fontes.
[Col. 0414A] [1 5Kb]

   Non haec humanis opibus, non arte magistra,
Sed praestante Petro, cui tradita janua coeli est,
Antistes Christi composuit Damasus.
Una Petri sedes, unum verumque lavacrum,
Vincula nulla tenent, Acbathius votum solvit.



APPENDIX AD OPERA SANCTI DAMASI PAPAE.
(Carmina a Grutero ex cod. Palatin. edita.)




[Col. 0413]
[CARMINA.(C,G)*]



I.
[Col. 0413D]

   Omnia, quaeque vides, proprio quaesita labore,
Cum mihi gentilis jamdudum vita maneret,
Institui, cultum cupiens cognoscere mundi.
Judicio post multa Dei meliora sequutus,
Contemptis opibus, malui cognoscere XPM:
Haec mihi cura fuit, nudos vestire petentes,
Fundere pauperibus, quidquid concesserat annus;
Psallere et in populis volui modulante Propheta:
Sic merui plebem XPI retinere Sacerdos.



II.


   Tempore, quo gladius secuit pia viscera matris [* 1Kb] ,
Sexaginta duo capti feritate Tyranni,
Extemplo ducibus missis sua colla dedere
[Col. 0414D] Confessi XPM, superato Principe mundi
Aetheriam petiere domum, regnumque piorum.



III.


   Discite, quod meriti praestet pro rege feriri,
Foemina non timuit gladium, cum natus obivit;
Confessa XMP meruit per saecula nomen.



IV.


   Stringe, dolor, lacrymas; quaeris, plebs sancta, redemptum
Levitam, subito rapuit sibi Regia coeli.
Dulcia nectareo promebat mella canore,
Prophetam celebrans sacro modulamine senem;
Haec fuit insontis vita laudata juventus:
Invidia infelix tandem compressa quiescit;
Nunc Paradisus habet, sumpsit qui ex hoste tropaea.



V. THEODORA, QUAE VIXIT ANNOS XXI. MENSES VII. DIES XXIV. IN PACE.
(Ex Spon. Itiner. tom I. pag. 317.)
[Col. 0415A]

   Amplificam sequitur vitam dum casta Aphrodite
Fecit ad astra viam, XPI modo gaudet in aula:
Restitit haec mundo semper, coelestia quaerens,
Optima servatrix legis, fideique magistra;
[Col. 0416A] Dedit [1 1Kb] egregiam sanctis per saecula mentem
Inter [2 1Kb] eximios paradisi regnat odores,
Tempore continuo vernant ubi gramina quaevis:
Expectatque Deum, superas quo surgat ad auras.
Hoc posuit corpus tumulo, mortalia linquens,
Fundavitque locum conjux Eva. . . . A. N. S.

DEP. DIE . . . . ANTONIO ET SUAGRIO CONS.




[Col. 0415]
CARMINA INEDITA.
(Ex Anecdot. sac. D. de Levis, pag. 17, 20.)





OBSERVATIO.
[Col. 0415]

[Col. 0415B] Certum indubitatumque est primum omnium scriptorum, qui notavit complura ex Damasi carminibus intercidisse, et quidem potiora, fuisse eminentissimum cardinalem Baronium ad annum 384,  21 et 31. Et quamquam Martius Milezius Sarazanius vulgatis Palatinis membranis a Grutero opera collegerit, primusque illustraverit, quae absoluta anno 1638 Federicus Ubaldinus typis edidit: hoc tamen cum Baronio in novissima sua S. Damasi operum editione aucta, atque adjectis opusculis eidem beatissimo papae falso attributis vulgata Romae 1754, et clariss. Antonius Maria Merenda de carminibus loquens cum S. Hieronymo, Catalogo de Viris illustribus cap. 3, simili modo concluserunt. Nam ex S. Hieronymo edocemur, in versibus [Col. 0415C] componendis ingenium habuit, atque multa brevia edidit, quae omnia non habere fatentur. Cum igitur mihi ad manus devenerit codex membranaceus bibliothecae Novaliciensis, signatus A. B., saeculo forsan IX vel X conscriptus, continens Epistolas B. Pauli Apostoli cum praefationibus B. Hieronymi, carmina nonnulla in principio D. Damaso inscripta reperi, inter quae aderant ista; ne autem haec, quae mature cum editione operum S. Damasi, tum Merendae, tum clarissimi Gallandii tom. VI Biblioth. PP. N. V. perpensa fuere, inedita, et stylo simillima, deperderentur, edi curavimus, ut gratum cupidis rei ecclesiasticae faceremus, ut quisque possit haec, quae lucidamus perpendere cum editis: pauca adnotare contenti fuimus.

Etsi haec carmina pluribus scateant mendis in veteribus [Col. 0415D] codicibus, tamen haec emendare non duxi, ut genuina appareat horum vetustas.



CARMEN I. In Epistolas D. Pauli apostoli.
[Col. 0416B]

Sunt hic plura sacra, sunt hic mundalia plura;
   Ex his, si quae placent, carmina tolle, lege.
Prata vides plena spinis, et copia florum;
   Si vis tu spinas sumere, sume rosas.
Hic geminae radiant veneranda volumina legis,
   Condita sunt pariter hic nova cum veteri.



CARMEN II. In laudem B. Pauli apostoli.


Saulus erat [a 1Kb] quondam cognomen rite tenendo,
   Nam velut emerito dogmata vera premit.
Quis tandem penitus traductus lumine vero,
   Paulus ut emeruit, nomine dignus erat?
Lumine privatus mentis, jam sacra vetabat;
   [Col. 0416C] Visum [b 1Kb] dum recipit, deserit omne nefas.
Gentibus hic tradit vera [c 1Kb] praecepta magistri,
   Convocat et cunctos dogmate mellifluo,
Cordibus obtunsis reserat arcana beata,
   Quae tandem tenebris fulgure plena parat.
Solis more micat radios spargendo per orbem,
   Lucet et in cunctis clarius [1 1Kb] eloquiis.
Alta petit [d 1Kb] raptus coelestia verba secutus
   Quae [2 1Kb] minus humano ore referre licet.
Fluctibus obruitur pro Christi nomine mersus,
   Caeditur innocuus verbere multiplici.
Haec patitur Christi per carnem [e 1Kb] stigmata portans
   Victor, et ascendit culmina clara poli.
Si tu quique legas [3 1Kb] perquiras jusserat esse
   Ista quis expedient prospice quae remanent.
[Col. 0416D] At te colens cultu per thus haerebit in aula
   Teter ubi nunquam zabulus esse valet.
[Col. 0417A] Totus erat [1 1Kb] pulsus de summo culmine firmanti
   Eligimur sociis gratis honorifice.
Pasqua [2 1Kb] lanigerii florent sine limine morea
   Ecce quies dubito non ibi plena fore.
Rumor celsus erit regno cum nos gradiamur;
   Terror erit lapsis, ut bonus alta petit.
Volvere quis poterit coelorum praemia dicta?
   Salve, chare Pater, accipe quodque petis.



CARMEN III. De poena Redemptoris.


Poena Redemptoris fuit haec via plena doloris:
Sputa, flagella, foris, crux, spongia furoris.
[Col. 0418A] Impetus horroris, et myrra saporis,
Spinae terroris, fel, clavi, palor, et doloris
Clamor, moeroris acqua, lancea, gutta cruoris:
Cor peccatoris frangit pia signa amoris.





Nota.

Hoc erutum fuit ex codice nostro cartaceo in quarto, ut communiter dicitur, signato I. N. 1000, in quo adsunt Meditationes B. Bernardi abbatis de passione Christi super septem horis canonicis saeculo XIV conscripto.

Consulant eruditi carmen VI. de cognomentis Salvatoris pag. 346 apud Gallandium superius laudatum.




[Col. 0417]
ADDENDA.





MONITUM.

Absoluta jam impressione communicatae mihi fuerunt annotationes aliquot et observationes studio atque humanitate viri clar. D. abbatis Terribilini, quas hoc loco adjiciendas operi censui, ne lectores earum beneficio fraudarem.

Existimat igitur vir ille eruditus primo loco, Damasum Romae ortum fuisse, utiturque ad hanc confirmandam opinionem rationibus iis, quas ego attigi. Observat etiam plures esse veteres scriptores a Saraziano, et [Col. 0417C] Coustantio memoratos, qui de eo pontifice agunt, illumque laudant: at ex eis ne unum quidem, qui eum Hispanum dixerit ante Catalogum Romanorum pontificum, quem sub Felice IV conscriptum aiunt, aut Anastasium, a quo Catalogum illum exscriptum putant sed utriusque hujus scriptoris haud magnam esse auctoritatem censet. Affert deinde recentiores ex inclyta gente illa auctores, ac eos ait nullo solido fundamento niti, praetereaque de loco digladiari inter se; postremo ex Breviario Eborensi anno 1548 impresso exscribit orationem, et lectiones Festo S. Damasi accommodatas. En vero hoc loco collecta omnia.




Ex Breviario Eborensis Ecclesiae in Lusitania typis impresso anno 1548, pag. 837.
IN FESTO SANCTI DAMASI PAPAE ET CONFESSORIS.
[Col. 0417D]

Oratio.---Misericordiam tuam, Domine, quaesumus, nobis interveniente beato confessore tuo atque pontifice Damaso, clementer impende: nostrisque delictis ipsius propitiare suffragiis. P.

Lect. I.---Beatus Damasus, hujus nominis primus, natione Hispanus, patria Vimaranensis, ex Bracarensi provincia, patre Antonio, secundum Hieronymum in ecclesiastica Historia Liberio, secundum vero alios Felici II in pontificatu successit, anno Domini 369, sub Valentiniano et Valente imperatoribus. Sedit annis decem et octo, mensibus duobus, diebus decem. T.

Lect. II.---Ursicinus autem, vel, ut alii legunt, [Col. 0418B] Ursinus, Romanae Ecclesiae diaconus, Damasum sibi praelatum non ferens, in tantum furoris erupit, ut persuaso quodam imperito ac agresti episcopo, collecta turbulentorum et seditiosorum hominum manu, in basilica, quae Sicinini appellatur, episcopum se fieri extorqueret: legibus, ordine, et traditione perversis. Itaque cum non tantum suffragiis, sed etiam vi et armis res ageretur: multi utrimque ceciderunt. Ammianus Marcellinus ejus temporis historicus, refert centum triginta septem uno die, in basilica Sicinini [Col. 0418C] peremptorum reperta fuisse cadavera. Denique sacerdotum et populi consensu, Damasus confirmatus est: et Ursicinus ejectus ab Urbe, atque ad Neapolitanam Ecclesiam traductus. T.

Lect. III.---Damasus autem de adulterio per invidiam accusatus, facta synodo coram quadraginta quatuor episcopis se purgavit: a quibus innocens absolutus est, et accusatores ejus Concordius et Callixtus diaconi, damnati rejectique ab Ecclesia. Certe beatus Hieronymus, in epistola ad Pammachium, non solum virum egregium, et in Scripturis eruditum, sed virginem etiam virginis Ecclesiae doctorem appellat. T.

Lect. IV.---Tandem pacata Ecclesia, Damasus otio litterario delectatus, Vitas Pontificum omnium, [Col. 0418D] qui ante se fuere, conscripsit, easque ad Hieronymum misit: et cum multa corpora Sanctorum perquirens invenisset, eorum tumbas carminibus adornavit. Elegans enim in componendis carminibus ingenium habuit. Multa brevia opuscula heroicis versibus composuit: Epistolas item multas. T.

Lect. V.---Templa cultumque divinum auxit magnopere. Duas enim basilicas aedificavit, alteram juxta theatrum, alteram via Ardeatina, ad catacumbas, dedicavit: et Platoniam, ubi corpora apostolorum Petri et Pauli aliquando jacuerant, et corpora sanctorum eo loci sepulta, versibus exornavit, ad posteritatis memoriam. T.

Lect. VI.---Basilicam vero, quam in honorem sancti Laurentii non longe a theatro Pompeiano condiderat, [Col. 0419A] maximis muneribus ornavit: patina argentea pondo librarum viginti, hama argentea librarum quindecim, scypho argenteo anaglypho librarum decem: calicibus argenteis quinque, coronis argenteis quinque. Domos quoque circa basilicam positas, fundum etiam Papyrianum agri Ferentinatis, fundumque Antonianum, et balnea non longe a templo posita, dono dedit. T.

Lect. VII.---Hic celebrato Romae concilio, Apollinarem Laodicensem et Timotheum discipulum ejus haereseos damnavit: quemadmodum legimus in Epistola ad episcopos Orientales ab eo missa: Legimus et alias ejus synodales epistolas: ut ad episcopos per Illyrium, et ad Paulinum Thessalonicensem episcopum, contra diversas haereses. Hic instituit ut psalmi die noctuque alternis vicibus in Ecclesia canerentur, [Col. 0419B] choro in duas partes diviso, et ut in fine psalmorum accineretur, Gloria Patri et Filio, et Spiritui sancto. Mandavit etiam, ut in principio celebrationis missarum, confessio diceretur. T.

Lect. VIII.---Ad ejus quoque instantiam, Hieronymus psalterium juxta septuaginta interpretes emendavit, et per vigilias distinxit: cujus scriptis Damasus primus auctoritatem dedit. Tunc enim Biblia Hieronymi legi coepta sunt, cum prius septuaginta interpretum scripta, tantummodo in pretio essent. Tu.

Lect. IX.---Ordinationes quinquies fecit, ex quibus presbyteros triginta et unum, diaconos undecim, episcopos per diversa loca numero sexaginta duos creavit. Mortuus est octogenarius, tertio idus [Col. 0419C] Decembris: anno secundo Arcadii Augusti. Sepultus est in basilica sua, via Ardeatina, juxta matrem suam, et germanam, et cessavit pontificatus dies unum et triginta. Tu.



In fine hujus Breviarii haec leguntur: AD LAUDEM OMNIPOTENTIS DEI ET ILLIBATAE SEMPER VIRGINIS MARIAE, EXPLICIT

Breviarium divinorum officiorum, juxta ritum sanctae Eborensis Ecclesiae, denuo emendatum, correctum, immutatum, ac longe jam ordinatius elegantiusque factum, jussu et auctoritate reverendissimi in Christo Patris, illustrissimique principis ac domini D. Henrici S. R. E. cardinalis tituli Sanctorum Quatuor Coronatorum, Portugalliae Infantis, [Col. 0419D] ac primi ejusdem Ecclesiae archiepiscopi.

OLISIPONE, apud LUDOVICUM ROTORIGIUM bibliopolam, typographum regium, anno a Christo nato, millesimo quingentesimo quadragesimo octavo, mense Aprili.



VARIA DE PATRIA S. DAMASI TESTIMONIA.

Lucius Marineus Siculus de rebus Hisqaniae lib. II, pag. 309, typis Francofurti 1603 (edit. 2, nam prima prodiit anno 1552), haec habet de Matritensi oppido:

Quod a nonnullis Madritum, ab aliis Majoritum appellatur. In cujus circuitu turres numeravimus octo et vigniti supra centum. Est praeterea felicissimum sancti Damasi summi pontificis meritis, qui MAJORITANUS [Col. 0420A] fuisse perhibetur a multis. Habet etiam nunc alumnum virum sanctissimum nomine Isidorum, qui fuit agricola.

Ex Chronico Hispaniae Joannis Vasaei Brugensis, quod una cum Marinaeo impressum est iisdem typis Francofurti, haec exscripsi pag. 653:

Sanctus Damasus ordinatur Romanus pontifex, etc. Fuit hic natus VIMARANIS oppido Portugalliae, inter Durium et Minium, tribus leucis a Bracara Augusta, sicut Bracarensis cantat Ecclesia. Vide BREVIARIUM Eborense a RESENDIO nitori suo restitutum.

Ibid., pag. 656:

Damasus papa, etc. Petrus Antonius Beuter TARRACONENSEM fuisse dicit, Marinaeus Siculus MADRITIO civem adscribit. Sed multae, ut diximus, Hispaniae [Col. 0420B] Ecclesiae VIMARANENSEM fuisse affirmant.

In tomo II Hispaniae illustratae edit. cit. Francofurti 1603, habetur narratio apologetica de Academiis et doctis viris Hispaniae, auctore Alfonso Garzia, matamoro Hispalensi, qui primum opellam hanc edidit anno 1553: ibique, pag. 809, legitur:

Antecesserunt aetate Osius Cordubensis; et illa unica Hieronymi lux, Damasus MADRITENSIS si qua tamen fides Lucio Siculo citra pudorem debetur, qui ex MANTUA CARPETANUM appellat.

In eodem tomo II Hispaniae Illustratae prostat Responsio I Andreae Resendii (is est auctor Lectionum Breviarii Eborensis) ad Bartholomaeum Kebedium Toletanae Ecclesiae sacerdotem, in qua sic lego, pag. 1004:

Viscella fluvius, Lusitane VIZELLA, dictus, in Avum [Col. 0420C] majoris famae fluvium, paulo infra Nervae Trajani Caesaris memoriam, in ipsa Avi ripa perdurantem ingreditur. Intra quorum fluviorum confluentes VIMARANENSIS est civitas, sancti pontificis Damasi quondam patria, si per vestros liceret. Tametsi nondum decennium est, cum prodiit Onuphrii Veronensis viri diligentissimi, de Pontificibus Romanis liber, omnibus Urbis templis, archivis, bibliothecis perquisitis, accuratissime compositus. Is penitus Lusitanum, ac IGAEDITANUM eum facit. SANCTUS, inquit, DAMASUS, ANTONII FILIUS, EGITANENSIS, LUSITANUS HISPANUS. Sed ego EBORENSIS Ecclesiae vetustum Codicem sum secutus, cum ejus vitam BREVIARIO inserui.

Petrus Antonius Beuter, patria Valentinus, edidit Chronicon Hispaniae, Valentino idiomate lucubratum, [Col. 0420D] quod hactenus non vidi; anno vero 1604 iterum recudit suum Chronicon, et Valentino in Castellanum sermonem translatum, cum titulo hoc: Primera parte de la Cronica General de toda Espana y especialmente del reyno de Valencia, etc. Impressa en Valencia 1604. Ibi, cap. 25, lib. I, pag. 146, legitur:

Despues fue Juliano Apostata treynta y seys emperador, ao trezientos sesenta y cinco, y movio persecucion a la Yglesia: mas muriendo el, presto cesso. Era PAPA DAMASO, NATURAL DE TARRAGONA. Siguieron Valentiniano, y Valente, despues Graciano y Valente. Y siguio el gran Theodosio nascido y criado en Espaa.

Henricus Florez Hispanus, Augustinianae familiae [Col. 0421A] Alumnus et magister, tomo IV operis, cui titulus Espana Sagrada, tract. 6, cap. ult., fol. 308, edit. Matritensis, anno 1751, agens de Sanctis Toletanis, haec habet:

XII. S. DAMASO, a quien algunos hacen natural de Madrid; y por tanto de la diecesi de Toledo: pero le reservamos para otro sitio que juzgamos muy proprio, por no pender de ninguna opinion particular: y entonces se vera, si fue ESPAOL.

Ex Vita B. Gonsalvi Amaranthi Ordinis Praedicatorum scripta a Fr. Didaco de Rosario, de mandato Fr. Bartholomaei de Martyribus archiepiscopi Bracharensis, apud Bollandistas, ad diem 10 Januarii, n. 3, pag. 641, edit. Venet.:

In hujus ergo metropolitanae sedis (Bracharensis) districto . . . . . in quo olim divus etiam Damasus ex VIMARANENSI oppido ortus, etc.



QUARUMDAM ABBATIS TERRIBILINI SENTENTIARUM ANALYSIS.
[Col. 0421B]

Ad carm. IX, de SS. AA. Catacumbis, non dubitat beatos Apostolos in iis aliquando habitasse, ut Damasus ait, id est collocatos fuisse: sed eo delatos conjicit ab ipso statim martyrio, atque ibi depositos, secus ac alii sentiunt qui B. Petrum ad Vaticani radices, B. vero Paulum in Ostiensi sepultum scribunt. A Catacumbis vero ad passionis locum translatos putat diu ante Cornelii et Xysti pontificatum, quia Caius Romanus presbyter, secundo nondum elapso saeculo, Apostolorum tropaea Christianorum religioni, in Vaticani, et in Ostiensi occurrisse scribit. Equidem quaestionem hanc, quam viri longe doctissimi vix hactenus extricarunt, non attingam. Hoc adjiciam dumtaxat, nullam perspicere me rationem posse, ob quam versiculus ille Damasianus, de quo in notis monui, exprimere non debeat mirabile illud factum, [Col. 0421C] quod Gregorius Magnus narrat. Si quis igitur est, qui sic non sentiat, aliam eidem loco sententiam assignet, rogo, aeque aptam. Edicat etiam cui bono priori alio versiculo nos sic monuit:

Discipulos Oriens misit, quod sponte fatemur,
An forte hoc ignorari unquam potuit? Si vero beatorum Apostolorum tropaea ad se rapere Orientales, et vindicare non studuerunt, proferat rationem aliquam ob quam

Roma suos potius meruit defendere cives;
ostendatque etiam, quae sit alia ejusdem verbi defendere vis. Scio Pearsonum ad ann. 258, n. 2, temere scripsisse Historiam, quam Gregorius narrat, nulla fide dignam esse. Sed hoc illi liceat dumtaxat, ejusque similibus.

Ad carm. X. Carmen quod ego ex Palatino Gruteriano codice eo loco recensui, ac S. Stephano P. et M. aptari posse existimavi, Damasi esse foetum censet etiam vir eruditus, sed in eo Xystum P. et M. [Col. 0421D] laudari conjicit, quem in coemeterio animadversum ex Cypriano scimus. Sed huic conjecturae repugnat carmen ipsum, quo constat unum Stephanum tunc martyrem occubuisse, caeteris omnibus cum eodem in coemeterio deprehensis, salvis dimissis. Contra vero cum Xysto diacones quatuor caesi sunt, et forte alii, quod vir ipse eruditus observat ad Carm. XXXIII. Hoc igitur, de quo agitur, priori magis, quam alteri martyri sanctissimo et pontifici convenit.

Carmen XIII, de Sancto Marco papa, sic ex ingenio supplet:

Insons Vita fuit Marci, quod novimus omnes
Blandus Amore Dei posset qui temnere mundum
Exemplo Oravit Populus quod disceret omnis
Parvus Honor Vitae, grandis contemptus habendi
[Col. 0422A] Et solers Virtus tenuit penetralia cordis
Justitiae AE custos. Christi perfectus amicus
Ornav Et Damasus tumulum, cum reddit honorem, etc.

Sic in epitaphio Sisinnii presbyteri, quod ab eodem Damaso non sine probabili ratione scriptum putat apud Gruter. pag. MCLXXIII, n. 9:

Presbyter hic voluit Sisinnus ponere membra [1 1Kb]
Omnibus acceptus populis, dignusque Sacerdos
Qui sciret Sanctae servare foedera matris [2 1Kb] .
Blandus Amore Dei semper qui vivere nosset,
Contentusque suo nesciret divitis aulam.

Ad Carm. XX, de S. Saturnino. In carminis hujus principio Palatinus codex apud Gruter. p. MCLXXI, sic habet: Horum martyrum cultorum Damasus episcopus servus Dei. OLA NUNC FUERAT CRARTA . . . . . CINIS AN . .

Sic etiam apud Sarazanium Vid. col. 394 huj. edit., not. [2] not. 20. Deinde ex eodem codice p. MCLXXVI, [Col. 0422B] haec affert: NUNC XPI FUERAT CHARTAGINIS ANUS

Supplet igitur ac legit:

   Horum martyrum cultor Damasus
IncOLA nunc XPI FUERAS Carthaginis, ante.

Sic idem Damasus, carm. XX:

Sanguine mutasti patriam, etc.
Incola nunc Domini.

Verosimilis conjectura, ac lectio, quae si retineatur, Saturninus de quo agitur hoc carmine, idem ille erit, qui Romae detentus sub Decio fuerat, laudatus apud Cyprian. ep. 20, 21, ac deinde martyr. Observat praeterea in Martyrologio Hieronymi, ac Sacramentario Gelasiano ad III kal. Decembris Romae Thrasonis, coemeterio scilicet legi, Saturninum Chrysanthum et Dariam, Maurum, et alios LXXII. Cum igitur Damasus eos omnes laudasset beatos martyres, an illaudatos praeterisset illos LXXII? Quia vero facilis est in [Col. 0422C] numeris exscribendis lapsus, hinc Vir clar. jure conjicit ad illos pertinere versiculos quos, num. 2, in Appendice retuli, eorumque Damasum ipsum auctorem esse.

Ob eamdem rationem ad S. Hermetem pertinere putat carmen XXII, de incerto martyre Graeco, quem constat depositum fuisse in coemeterio Bassillae, Hermetis etiam dicto, atque, ut videtur, eodem fere, quo Protus et Hiacynthus loco. Sic enim Anonymus Mabillonianus in via Pincia Pamphilus, Bassilla, Protus, Hiacynthus, Hermes: ac Gelasianum Sacramentarium ad V kal. Septembris.

Ad Carm. XXXIII, de Sepulcro suo, scripserat Cyprianus epistol. 82 Ver. edit., Xystum in coemeterio animadversum, et cum eo diacones quatuor. Sic Baluzius et Vignolius ex mss. codicibus. Contra Fellus legit, et cum eodem Quartum; sigillatque Martyrologia, quod eidem Syxto plures socios adjungant, Felicem scilicet, seu Felicissimum, Agapitum, Donatianum, Faustinum, Praetextatum, aliosque: eaque lectio placuit etiam Ruinario, et Castellano. Observat [Col. 0422D] igitur vir accuratus priorem lectionem Damasi testimonio confirmari, plures Sixto comites attribuentis, quo etiam argumento post Baronium usi sunt Bollandiani ad diem 6 Augusti. Huic profecto sententiae major etiam vis ex eo accedit, quod Quarti hujus nullam ante Adonem et Usuardum mentionem heri observarunt Florentinius et Sollerius. Quidquid igitur de illo sit, quod asseri pro certo potest, illud est, beatum illum pontificem non sine injuria, diuturna sociorum suorum possessione exspoliari posse, quos, ut ait Sacramentarium Leonianum dictum in ejus Missa, doctrinae suae filios ad eamdem gloriam promerendam incitabat: quamquam cum eodem viro clarissimo ex eorum numero excluserim Praetextatum, qui inspectis Martyrologiis caeteris ac Sacramentariis, [Col. 0423A] memoratur in Martyrologio Florentinii, non ut exprimat martyrem aliquem, sed celebre ab eo dictum coemeterium, in quo Martyrum illorum memoria agebatur. Qui vero, et quot fuerint Sixti in martyrio comites, disquirunt diligenter Bollandiani socii, quos si quis consulat, operae pretium fecerit.

Laborat etiam vir clarissimus, ut caeteros conjectura assequatur, quos Damasus eodem loco sepultos ait, sed ut videtur frustra: Equidem si quis hoc idem a me scire vellet, respondeam cum Prudentio hymn. XI, de Coron:

. . . . . . . . . . tu singula quaeris
Nomina? difficile est, ut replicare queam,
Tantos justorum populos furor impius hausit!

[Col. 0424A] Ad Carm. XXXII, Epitaph. Projectae. Cur Sarazanius Florum Projectae patrem, consulem dixerit in notis, causam non attulit: forte ex Fl. quod est Flavio in eo lapide, Florum fecit, ut ait vir eruditus. Suspicatur autem Florum hunc illum esse, cujus exstat carmen ad Sepulcrum S. Liberalis martyris apud Gruter. p. MCLXXI, n. 9, quod affert:

Martyris hic sancti Liberalis membra quiescunt
   Qui quondam in terris consul honore fuit.
Obtulit haec Domino componens atria Florus
   Ut sanctos venerans praemia justa ferat.




[Col. 0423]
OPERA APOCRYPHA SANCTI DAMASI. (G,S)*





LECTORI.
[Col. 0423B]

Decreveram Apocrypha missa facere: verum cum aliquis ex Epistolis fructus, atque usus aliquando esse possit, ac librarius id a me optaret, passus sum, ut illae genuinis Damasi opusculis adjiciantur. Nam quae ad Stephanum et episcopos Mauritaniae, ad Prosperum et ad episcopos Numidiae, ad Aurelium Carthaginensem, et ad episcopos Italiae inscriptae sunt, ex officina Isidori Mercatoris prodiisse jam demonstrarunt, ut alios omittam, Labbeus in Collectione Conciliorum, ac Coustantius in Praefatione ad Romanorum Pontificum Epistolas num. 145. Eas autem ad Hieronymum merito queritur Erasmus esse hominem potuisse sic impudentem, ut Damaso attribuere ausus sit, qua de re videri poterit Schelestratus dissertat. 2, cap. 3. [Col. 0423C] Non potui tamen adduci, ut quae ejus nomine circumferuntur, decreta retinerem: nam cum ea post Sarazanium, et Crabbeum Coustantius diligenter omnia iterum collegerit in ea, quam Decretorum Damaso adscriptorum Censura inscripsit, ac rationes sane gravissimas attulerit, ob quas illa ejus pontificis nomen et auctoritatem mentiantur, Lector, quam mecum luderet, in viro illo docto potius consulendo operam quam optime collocabit. [* 1Kb]



EPISTOLA PRIMA.

[1 1Kb] Reverendissimo fratri et coepiscopo Aurelio Damasus.

Scripta Sanctitatis tuae debita veneratione suscepimus, in quibus sitire venerationem ac prudentiam tuam Apostolica instituta (ut dignum erat) cognovimus. [Col. 0423D] Qua de re quaedam ex his quae petisti, misimus: et quaedam adhuc, cum iterum miseris, mittere cupimus. Nullum tamen a beati Petri principis apostolorum fine, praedecessorum nostrorum praetermisimus, de quorum statutis aliquid tibi per Ammonium presbyterum et Felicem diaconum, sub certis signaculis non mitteremus. Quae te et custodire optamus, et aliis praedicanda ac publicanda mandamus, ut ab omnibus inviolate debita veneratione custodiantur, et inviolate serventur, atque ab omnibus [Col. 0424B] futuris temporibus diligenter venerentur: quia [2 1Kb] violatores voluntarii canonum graviter a sanctis Patribus judicantur, et a Spiritu sancto (cujus instinctu ac dono dictati sunt) damnantur: quoniam blasphemare Spiritum sanctum non incongrue videntur, qui contra eosdem sanctos canones non necessitate compulsi, sed libenter (ut praefixum est) aliquid aut proterve agunt, aut loqui praesumunt, aut facere volentibus sponte consentiunt. Talis enim praesumptio manifeste unum genus est blasphemantium Spiritum sanctum: quoniam (ut jam praelibatum est) contra eum agit, cujus impulsu et gratia iidem sancti editi sunt canones. Diabolica vero nequitia plerosque subtiliter fallere solet; et ita quorumdam imprudentiam per similitudinem pietatis saepissime [Col. 0424C] illudit, ut pro salutaribus nocitura persuadeat. Idcirco norma sanctorum canonum qui sunt [3 1Kb] Spiritu Dei conditi, et totius mundi reverentia consecrati, fideliter a nobis est scienda et diligenter tractanda; ne quovis modo sanctorum Patrum statuta absque inevitabili necessitate, quod absit, transgrediamur: sed fidelissime per ea gradientes, cum eis qui eos instinctu condiderunt divino, mercedis gloriam et laboris cumulum, eorum meritis, auxiliante Domino, habere mereamur. His itaque rite deliberatis, et ad Ecclesiarum vestrarum notitiam deliberatione perlatis, parere vos eorumdem sanctorum canonum regulis summopere convenit, ne in aliquo eis obviare quorumdam ignavia faciat: sed vestra sapiens et sana doctrina, quae cupit vos per omnia placere Deo, illis [Col. 0424D] cohaeredes et comparticipes coelestis regni, in sedibus fideles cooperatores ostendat. Data decimo sexto kalendas Junii, Gratiano et [4 1Kb] Cyricio VV. CC. Consulibus.



EPISTOLA II.

Damasus servus servorum Dei [5 1Kb] , atque per gratiam ejus episcopus sanctae catholicae Ecclesiae urbis Romae, Stephano archiepiscopo concilii Mauritataniae, et universis episcopis Africanae provinciae.

Lectis fraternitatis vestrae litteris, primo gratias [Col. 0425A] ago, quod tantorum fratrum merui [1 1Kb] benedictione frui; deinde quod circa fratres sollicitos vos reperi, et cum eis crucem Domini deferre, qui ait: Qui vult venire post me, abneget semetipsum, et tollat crucem suam, et sequatur me, et reliqua ad hunc modum pertinentia. Igitur, quoniam in praesenti opportune gestorum consultatione apostolicis vestra beatitudo visceribus [2 1Kb] commota, nos hortata est, tuitionem fratrum apostolica impendere auctoritate, et eorum injuriis subvenire, dum constet, eadem vos cum Apostolo compassibiliter dicere: Quis infirmatur, et ego non infirmor? quis scandalizatur, et ego non uror? satagentes, ne aliquis de his, qui vobis crediti sunt, a saevis bestiis laceretur aut capiatur: pro qua re [3 1Kb] oportet, juxta vestram prudentem commonitionem, [Col. 0425B] magis autem secundum Domini divinam praeceptionem, nos, qui supra domum ejus, hoc est universalem Ecclesiam catholicam, episcopale suscepimus ministerium, sollicite vigilare; ne de sacris ejus muneribus, id est, apostolicis viris, apostolorumque successoribus, atque ministris, quisquam, nobis dormitantibus, valeat supprimi, atque injuste, nobisque inconsultis, damnari.

I. Scitis, fratres charissimi, firmamentum [4 1Kb] a Deo fixum et immobile, atque titulum lucidissimum suorum sacerdotum, id est, omnium episcoporum, apostolicam sedem esse constitutam, et verticem Ecclesiarum. Tu es enim (sicut divinum pronuntiat Verbum veraciter) Petrus, et super firmamentum tuum Ecclesiae columnae, qui episcopi intelliguntur,confirmatae [Col. 0425C] sunt: et tibi claves regni coelorum commisi, atque ligare et solvere potestatem quae in coelis sunt, et quae in terris, promulgavi. Tu profanorum hominum, et membrorum meorum, maximeque discipulorum meorum existis ut princeps et doctor orthodoxae et immaculatae fidei, cujus vice hodie gratia Dei, legatione pro Christo fungimur, et omnes hujus sanctae sedis praesules ejus vicem gesserunt, gerunt, et gerent. Ideo omnia, quae innotuistis, non licere mandarem, nisi vos tam pleniter instructos esse scirem, quod cuncta, super quibus consulitis, illicita esse non dubitetis.

II. Discutere namque episcopos [5 1Kb] , et summas ecclesiasticorum negotiorum causas metropolitano, una cum omnibus suis comprovincialibus, ita ut nemo [Col. 0425D] ex iis desit, et omnes in singulorum concordent negotiis, licet: sed definire eorum, atque ecclesiasticarum summas querelas causarum, vel damnare episcopos, absque hujus sanctae sedis auctoritate, minime licet; quam omnes appellare, si necesse fuerit, et ejus fulciri auxilio oportet. Nam (ut nostis) synodum sine ejus auctoritate fieri, non est catholicum: nec episcopus, nisi in legitima synodo, et suo tempore apostolica vocatione congregata, definite [Col. 0426A] damnari potest: neque ulla umquam concilia rata leguntur, quae non sunt fulta apostolica auctoritate.

III. Accusatores autem episcoporum, et testes, super quibus rogitastis, absque ulla infamia [6 1Kb] , aut suspicione, vel manifesta macula, et verae fidei pleniter instructi esse debent, et tales, quales ad sacerdotium eligere jubet divina auctoritas: quoniam sacerdotes (ut antiqua tradit auctoritas) criminari non possunt, nec in eos testificari, qui ad eumdem non debent, nec possunt provehi honorem.

IV. Vocatio enim ad [7 1Kb] synodum (juxta decreta Patrum) canonica ejus, qui impetitur, tam sua praesentia, quam, et scriptis atque apocrisariis, per spatium fieri debet congruum atque canonicum: quia nisi canonice vocatus fuerit suo tempore, et canonica ordinatione, licet venerit ad conventum, quacumque [Col. 0426B] necessitate, nisi sponte voluerit, nullatenus suis respondebit insidiatoribus quoniam nec saeculi leges hoc permittunt fieri, quanto magis divinae.

V. De ejectis vero [8 1Kb] atque suis rebus exspoliatis, nihil vobis verius significare queo, quam sancti Patres definierunt, et nostri praedecessores apostolica auctoritate roboraverunt. Ita enim haec se habent: episcopos ejectos atque suis rebus exspoliatos, Ecclesias proprias primo recipere, et sua eis omnia legaliter reddi, sancti canones decreverunt: et postea si quis eos accusare voluerit, aequo periculo facere sanciverunt, judices esse decernentes episcoporum, episcopos recte sapientes et juste volentes, ad tempus diuque illis, resumptis viribus, et suis potestative [Col. 0426C] fruentibus rebus; amicisque et Dei servis sapientibus consulentibus viris, in Ecclesia convenientes, ubi testes essent singulorum, qui oppressi esse videntur. Et reliqua, ad hunc [9 1Kb] ordinem pertinentia: quae prolixitatem vitantes, hic non inseruimus, quia haec sufficere credimus. Si quis autem his non est contentus, legat ea, et satiabitur. Scimus enim homines inermes non posse cum armatis rite pugnare: sic nec illi, qui ejecti vel suis bonis sunt exspoliati, cum illis, qui in suo stant gradu, et suis fruuntur amicis atque bonis, litigare rite possunt. Nec saeculi quoque leges haec saecularibus fieri permittunt: sed prius ejectos vel oppressos, aut exspoliatos cum suis omnibus restitui jubent, et postea suo tempore, sicut lex eorum continet, ad placita venire praecipiunt nec [Col. 0426D] ulla carceris custodia appellantem arceri permittunt. Docent enim ex parte (sicut nostis) terrena, quae sunt coelestia.

VI. Accusatores vero et accusationes, quas saeculi leges non adsciscunt, nullatenus sunt in horum admittendae causis, quia omne quod irreprehensibile est, catholica [10 1Kb] defendit Ecclesia. Et hoc a majoribus definitum esse propter pravorum hominum insidias, non dubitatur. Decet enim Domini sacerdotes fratrum [Col. 0427A] causas pie tractare, et venerabiliter intendere, atque eorum judicia super sacrificia ordinare; nec proterve aut tyrannica dominatione, ut de quibusdam refertur, sed charitative pro Deo et fraterno amore cuncta peragere: et quod sibi quis fieri, secundum dominicam vocem, non vult, alii inferre non praesumat: et in qua mensura mensi fueritis, remetietur vobis. Ea vero, quae Apostolorum praedicatione et Patrum instructione percepimus, semper tenere debemus; ne aliqua nova cudere, aut ad noxam fratrum intendere videamur: sed alterutrorum onera portemus, ut juxta Apostolum, legem Domini adimplere valeamus.

VII. Tempus enim congruum praevideri oportet quando uniuscujusque accusatae personae causa rectissime [Col. 0427B] in medio producatur, quatenus gravitatem ejus consonantiamque contra Patrum decreta, vel synodorum confessionem, prodi minime cognoscatur. Quam ordinabiliter omnes intendant, ut ad eam in omnibus rationabiliter respondeant, et juste se velle manifeste ostendant. Nullus autem introducatur [1 1Kb] personaliter: sed accusatores et accusati aequa audiantur ratione, juxta quod gestorum ordo exigit. Accusatores vero et judices non iidem sint, sed per se accusatores, per se judices, per se testes, per se accusati, unusquisque in suo ordinabiliter ordine. Nam inscriptio primo semper fiat, ut talionem calumniator recipiat; quia ante inscriptionem nemo debet judicari vel damnari, cum et saeculi leges haec eadem retineant. De quibus omnibus vera semper [Col. 0427C] fiat aequitas, quatenus accusationis et judicii ac testimonii [2 1Kb] mercedem per veritatem gestorum consequi valeant. Scriptum est enim: Abominabitur Dominus labia mendacia, et testem fallacem proferentem mendacia, et seminantem inter fratres scandala atque litigia, ipso monente atque dicente: Non facies calumniam proximo tuo, nec vi opprimes eum. Non facies quod iniquum est nec injuste judicabis. Non considerabis personam pauperis, nec honores vultum potentis. Juste judica proximo tuo. Et tibi quod non vis fieri, alteri ne facias: et reliqua. Et maxime [3 1Kb] praeceptum habentes Apostolicum attendere nobis ipsis et gregi, in quo nos Spiritus sanctus posuit episcopos, regere Dei Ecclesiam, quam acquisivit per sanguinem suum proprium, convenit. Et iterum: Attendere [Col. 0427D] lupos, attendere malos operarios, qui perversa faciunt et adversa loquuntur, ut detrahere semper discipulis Domini, et infamare queant: quos corrigere, vos et omnes Domini sacerdotes summo studio oportet: quia pejus malum non est, quam ut cives civibus invideant, et sacerdotes vel clerici, sacerdotibus vel pontificibus insidientur, testante etiam veritatis voce: Qui vos tangit, tangit pupillam oculi mei; et qui scandalizaverit unum de pusillis istis, [Col. 0428A] melius est ut suspendatur mola asinaria in collo ejus, et demergatur in profundum maris. Et item: Beatus qui non fuerit scandalizatus in me. Ille procul dubio scandalizatus est in Deum, qui ejus scandalizat episcopum vel sacerdotem. Et multa talia, quae hic non inferuntur, ne nimis prolixa efficiatur epistola. Monentes quoque instruere debetis memoratos vicinos vestros, ut a talibus se subtrahant, et quae illicite contra praefixos fratres egerunt, cito corrigant. Et quos nobis inconsultis laeserunt, plena satisfactione sanent, et cito sibi eos reconcilient, si noluerint apostolicae sedis suscipere censuram. Nam si quid fortasse in eos aut contra eos emerserat, nostrum fuerat exspectandum examen, ut nostra (uti semper huic fuit sedi concessum privilegium) condemnarentur [Col. 0428B] auctoritate, aut fulcirentur auxilio. Neque enim suo pro libitu nostra debuerant jura pervadere, absque apostolicae sedis dispositione mandante. A talibus deinceps omnes se abstineant [4 1Kb] sacerdotes, qui noluerint ab Apostolicae Petrae (super quam Christus, ut praedictum est, universalem construxit Ecclesiam, cui episcoporum summa judicia atque majores causae, sicut paulo superius memoratum est, reservatae sunt atque solidatae) censura ac sacerdotali honore secludi.

VII. Induciae enim accusatis [5 1Kb] in criminalibus episcopis sex mensium, vel eo amplius si necesse fuerit, concedendae sunt: quoniam et laicis hoc permissum nullus saecularibus imbutum disciplinis ignorat: quanto magis sacerdotibus, qui superiores esse eis non dubitantur. Habetur quoque [6 1Kb] in decretis [Col. 0428C] sanctorum Patrum sancitum, non fore canonicum quemquam sacerdotum judicare vel damnare, antequam accusatores, canonice examinatos, praesentes habeat, locumque defendendi accipiat, id est, inducias ecclesiasticas ad abluenda crimina et scelera.

IX. Ne cextra propriam [7 1Kb] fiat provinciam primo discussionis accusatio, sine apostolica praeceptione, cui in omnibus causis debet reverentia custodiri, quoniam et antiqua docet hoc Patrum regula, in quae et imperialia pariter statuta concinunt. Criminum, inquiunt, discussio ibi agenda est, ubi crimen admissum est. Nam alibi criminum reus prohibetur audiri. Et alibi in canonibus praecipitur: Quaecumque negotia suis locis [8 1Kb] , ubi orta sunt, finienda sunt: et reliqua talia et his similia: salva tamen in omnibus [Col. 0428D] apostolica auctoritate, ut nihil in his definiatur, priusquam ei placere cognoscatur, qua omnes suffultos esse oportet. Et si quid eis grave intolerandumque acciderit, ejus semper exspectanda [9 1Kb] censura. Neque enim proterve, aut stimulo suae cogitationis impulsus, et (ut saepe actum cognovimus) detrahere aut accusare praesumat quemquam sacerdotum: quia injuria eorum ad Christum pertinet, cujus vice-legatione pro populo, Christi sanguine redempto, funguntur. [Col. 0429A] Causa enim eorum, quia Dei causae sunt, ejus esse [1 1Kb] judicio scimus reservandas, qui valet corpus occidere, et animam mittere in gehennam. Qui dicit: Mihi vindictam, et ego retribuam. Apud quem conscientia nuda est, cui non absconduntur occulta. Instruendi etiam omnes sunt, quoniam per nos illi Christus intonuit, non esse ovium lupi insidias praevidere, sed pastoris. Monet [2 1Kb] ergo beatus apostolus Paulus, ne de his temere leviterque praesumatur judicium, de quibus nemo potest verius vel melius judicare, quam Deus: Tu autem, inquit, quare judicas fratrem tuum? aut cur spernis eum? Omnes enim stabimus ante tribunal Christi. Scriptum est enim: vivo ego, dicit Dominus, quoniam mihi flectetur omne genu, et omnis lingua confitebitur Domino. Itaque [Col. 0429B] unusquisque nostrum pro se rationem reddet Deo. In hoc ergo non sibi quisquam temerarios ausus usurpet, ut praeter quod ad concordiam pertinet, aliud agat, unde unitas Ecclesiae dissipetur. Non ergo leviter quisquam assentiat in detractione vel judicatione vel damnatione fratrum, maximeque sacerdotum, qui proximiores sunt Deo, et qui proprio ore corpus Christi conficiunt: Quia ob hoc venit ira Dei in filios dissidentiae, qui Christum persequuntur in suis membris. Nolite, fratres, nolite effici participes [3 1Kb] eorum, nec communicetis peccatis talium, aut infructuosis verbis illorum. Magis autem redarguite talium coetus, qui extendere moliuntur, quasi arcum, in fratres linguas suas. Defendite ergo fratres, et omnes monete, ut armentur contra fratrum persecutores. Confidimus autem de vobis [Col. 0429C] meliora et viciniora saluti: quia neque mors, quia neque vita, neque angeli, neque principatus, neque Virtutes, neque instantia, neque futura, neque fortitudo, neque altitudo, neque profundum, neque creatura alia, magistro gentes docente, poterit nos separare a charitate Domini nostri Jesu Christi, quae maxime in sacerdotibus et reliquis perficitur membris ejus. Nolite itaque amittere confidentiam vestram, quae magnam habet remunerationem. Ecce enim judex ante januam assistit, coronas hilariter promittens his, qui pro eo fratribus auxilium ferunt, et oppressis succurrunt atque in charitate collaborant. Quod si subtraxerit se quis, non placebit Deo, sed cadit, quia non sublevavit cadentem, sed emarcuit. Non autem simus subtractionis in oppressionem, sed adminiculi in acquisitionem, et [Col. 0429D] supplementum fratrum. Propter quod assumite armaturam Dei, ut possitis resistere omnibus taliter praesumentibus: et induite vos loricam justitiae, calceati pedes in praeparationem Evangelii pacis; in omnibus sumentes scutum fidei, in quo possitis omnia tela nequissimi ignea exstinguere. Et galeam salutis assumite, et gladium spiritus, quod est Verbum Dei, per omnem orationem, et obsecrationem radicati et fundati, ut idipsum dicatis omnes, et non sint in vobis schismata, [Col. 0430A] dividentes corpus Ecclesiae bonum et integrum in tortuosas novitates. Monet ergo apostolus, non amplius nos invicem temere judicare. Temere enim judicat, si quis episcopum absque sedis apostolicae auctoritate condemnat: cum ei (ut paulo superius praelibatum est) hoc specialiter privilegium reservatum sit. Sed hoc judicate magis, inquit, ne ponatis offendiculum fratri vel scandalum. Patenter enim his et aliis innumerabilibus decretorum testimoniis, omnibus manifestum est, non debere episcopum damnari, licet ejus perscrutetur opinio, donec judicium de eo nostrae apostolicae auctoritatis, hoc est, principis apostolorum Petri, cognoscatur; utpote quoniam solus et prae omnibus creditus est, atque percipere meruit a Rege regum Christo Deo claves [Col. 0430B] regni coelorum, ad aperiendum fidelibus et benevolis hominibus in eumdem Dominum nostrum, et claudendum infidelibus et malevolis, atque [4 1Kb] suis sacerdotibus, et sanctae Ecclesiae, suo pretioso sanguine redemptae, impugnatoribus sive nocentibus. Quod utique et nos facere postulavit. Non [5 1Kb] quod novi aliquid nunc imperatur: sed illud quod per desidiam aliquorum aut scienter aut negligenter transgreditur, deinceps observetur ab omnibus: ut illa semper, quae apostolica et Patrum traditione constituta sunt, sub metu irrefragabili auctoritate teneantur. Scriptum namque est in secunda ad Thessalonicenses Epistola, et ad Timotheum, apostolo monente: State, et tenete traditiones vestras, quas didicistis, seu per verbum, seu per epistolam: Item [Col. 0430C] alibi per prophetam: Exspectavi quoque, sicut beatus Isaia intonuit, ut facerent judicium: fecerunt autem iniquitatem, et non justitiam, sed clamorem, omnes pios conturbantes. Et hoc scire debeant [6 1Kb] , quoniam judicium Dei est secundum veritatem in eos qui talia agunt: licet divitias bonitatis Dei, et sustentationis, et patientiae contemnant, ignorantes quoniam benignitas Dei ad poenitentiam eos adducit, secundum duritiem autem eorum et cor impoenitens, thesaurizant sibi iram in die irae et revelationis justi judicii Dei, qui reddet unicuique secundum opera ejus. Et alibi scriptum est: Ego sum Dominus Deus vester: non facietis iniquitatem in judicio. Non accipies personam hominis, neque mireris vultum potentis. Ab omni iniquo verbo recedes. Innocentem et justum non oppugnabis, [Col. 0430D] neque interficies. Ille procul dubio facit iniquitatem in judicio, qui ea sibi vindicat, quae ei vindicare non licet. Ideo, quae huic sanctae sedi [7 1Kb] concessa sunt, nullus usurpare sine ejus consultu praesumat, qui non vult honore ecclesiastico indignus, ut contemptor, judicari. Itaque oportet negligentes [8 1Kb] propulsare, sed ita, ut nocentes non roborentur: et bonos improbis aut insidiatoribus fratrum resistere, ne torpore desidiae oppressi, taciturnitatis teneantur obnoxii. [Col. 0431A] Itaque qui potest obviare [1 1Kb] , et perturbare perversos, et non facit, nihil aliud est [2 1Kb] , quam favere eorum impietati. Nec enim caret scrupulo societatis occultae, qui manifesto facinori desinit obviare. Sitis autem perfecti et integri in eodem sensu, et in eadem scientia firmati: ut per eam vias vestras dirigentes in eumdem inflexibiliter, omnibus occurratis oppressis [3 1Kb] , quia vobis creditur Dominus, ad quem lapidem accedentes vivum, ab hominibus quidem reprobatum propter talium impietatem, a Deo autem electum et honorificatum, super quem vos, tamquam lapides vivi, aedificamini in Dominum spiritualem, in sacerdotium sanctum, offerentes spirituales hostias ipsi in odorem suavitatis. Gratum enim admodum est sacrificium Domino oppressis omnibus subvenire: quanto magis illis de [Col. 0431B] quibus ait: Qui vos audit, me audit; et qui vos spernit, me spernit, et caetera. Libat [4 1Kb] quidem Domino prospera, qui ab afflictis et oppressis pellit adversa. Sed et nunc, fratres, commendamus vos Deo et verbo gratiae ejus, qui potest perficere et dare haereditatem in omnibus sanctificatis. Ipse autem Deus pacis et consolationis det vobis idipsum sapere in alterutrum, et in ipso semper et in omnibus, ut unanimes uno ore et uno corde honorificetis eum in concordiam et auxilium fratrum, qui potens est confirmare omnes, et consolari secundum Evangelium ejus, et juxta revelationem mysterii temporibus aeterni taciti, patefacti autem per Scripturas [5 1Kb] sanctas et Patrum orthodoxorum doctrinas, secundum praeceptum aeterni Dei, ad obediendum fidei, in omnibus cognitis nobis, soli sapienti Deo, Domino [Col. 0431C] nostro Jesu Christo, cum quo Patri et Spiritui sancto gloria, honor, et imperium et potestas in saecula saeculorum. Amen. Dominus vos custodiat, dilectissimi fratres, incolumes semper. Data octavo kalendas Novembris, [6 1Kb] Flaviano et Stilicone viris clarissimis consulibus.



[7 1Kb] EPISTOLA III. De Chorepiscopis, et qui iidem sint, aut si aliquid sint, aut nihil.

Dominis venerabilibus fratribus [8 1Kb] , Prospero Numidiae primae sedis episcopo, Leoni, Reparato, Alexandro, Benedicto, Rufo, et omnibus caeteris, ubique in recta, sancta, et apostolica fide consistentibus, orthodoxis episcopis, Damasus episcopus.

[Col. 0431D] Licet, fratres charissimi, vobis sunt nota patrum decreta, mirari tamen non possumus vestram solertiam circa instituta majorum [9 1Kb] , ut cuncta quae possunt aliquam recipere dubitationem, ad nos, quasi ad caput, ut semper fuit consuetudo, deferre non desinatis: ut inde capiatis responsa, unde accepistis institutionem et normam recte vivendi. Unde et vos non immemores canonum esse recordamur, [Col. 0432A] qui et id ipsum fieri praecipiunt. Non ut vobis scientiae ecclesiasticae regulae aliquid desit, sed ut auctoritate sedis apostolicae fulti, in nullo ab ejus devietis regulis. Igitur de chorepiscopis, de quibus nos consulere voluistis, quale sit eorum ministerium, aut quid eis agere liceat, aut quam auctoritatem habeant, vel si liceat eos fieri, an non, quia audivimus eos jam esse prohibitos; aut quid de his, qui jam ordinati reperiuntur, agendum sit, nil vobis certius respondere nobis videtur, quam olim a praedecessoribus nostris decretum reperimus; ut eis ad veniam nihil prorsus aliud reservetur quam privatio sacri ministerii, quod illicite assumpserunt; quia prohibiti tam ab hac sacra sede, quam a totius orbis fuerant episcopis. Nimis ergo eorum institutio improba, [Col. 0432B] nimis est prava: quia ut hi de summo sacerdotii ministerio aliquid praesumant, omni auctoritate caret, et sacris canonibus invenitur esse contrarium, atque ad totius [10 1Kb] Ecclesiae perturbationem superba et superflua tendit elatio: et vacuum est et inane, quidquid in praedicto sacerdotii summi egerunt ministerio. Quod ipsi iidem sint [11 1Kb] , qui et presbyteri sufficienter invenitur: quia ad formam et exemplum septuaginta inveniuntur prius instituti. Sed quia (Deo gratias) modo necessarii, sicut in primitiva Ecclesia, propter studium, quod erga pauperes exigebant, non sunt: et quia illicita praesumebant; et quod agebant, actum non erat; et propterea multi in securitatem lapsi, ecclesiastico frustrabantur et fraudabantur ministerio: et ideo [Col. 0432C] tam ab hac S. sede, ut superius memoravimus, quam et ab omnibus totius orbis episcopis, a pontificalibus sunt remoti officiis. Nam (ut nobis relatum est) quidam episcoporum, propter suam quietem, eis plebes suas committere non formidabant: et ut illicita atque prohibita agant, iidem ea quae solis pontificibus debentur, sibi usurpant; et ipsi in sua quiete torpent, et curam sibi a Deo commissam negligunt, cum Dominus dicat: Bonus pastor animam suam ponit pro ovibus suis, et vocat eas nominatim, et cognoscit suas, et suae cognoscunt eum. Et idem: Sicut novit me Pater, et ego agnosco Patrem, et animam meam pono pro ovibus meis. De mercenario autem quid dicat, bene nostis, quia videt lupum venientem, et dimittit oves, et fugit, et lupus [Col. 0432D] rapit, et dispergit oves, et reliqua. Pro talibus vero negligitur cura Ecclesiae, et ejus status perturbatur. Et ideo sunt prohibiti; in tantum ut si aliqui ex his reperti fuerint, a proprio decidant gradu. Illi namque episcopi, qui talia sibi praesumunt, videntur mihi esse meretricibus similes, quae statim ut pariunt, infantes suos aliis nutricibus tradunt educandos, ut suam citius libidinem explere [Col. 0433A] valeant. Sic et isti infantes suos, id est, populos sibi commissos, aliis educandos tradunt, ut suas libidines expleant, id est ut pro suo libitu saecularibus curis inhient, et quod unicuique visum fuerit, liberius agant. Pro talibus enim animae negliguntur, oves pereunt, morbi crescunt, haereses et schismata prodeunt, Ecclesiae destruuntur, sacerdotes vitiantur, et reliqua mala proveniunt. Non taliter Dominus docuit, nec Apostoli instituerunt: sed ipsi qui curam suscipiunt, ipsi peragant, et ipsi proprios manipulos Domino repraesentent. Nam ipse ovem perditam diligenter quaesivit, ipse invenit, ipse propriis humeris reportavit, nosque idipsum facere perdocuit. Si ipse pro ovibus tantam curam habuit, ipse docuit, ipse curavit, ipse sanavit, ipse propriis [Col. 0433B] humeris reportavit, atque in tantum dilexit, ut etiam animam suam (multas sustinens injurias, multa opprobria, multasque passiones) pro nobis traderet: quid nos miseri et desides dicturi sumus, qui etiam pro ovibus nobis commissis curam impendere negligimus, et aliis eas educandas tradimus? Corrigantur haec, fratres, necesse: quia qui plus laborat, majorem mercedem accipiet [1 1Kb] . Nam non amplius quam duos ordines inter discipulos Domini esse cognovimus, id est, duodecim Apostolorum, et septuaginta Discipulorum: unde iste tertius processerit, funditus ignoramus. Et quod ratione caret, exstirpare necesse est. Quod enim episcopi non sint, qui minus quam a tribus sunt ordinati episcopis, omnibus patet: quoniam (ut bene nostis) prohibitum [Col. 0433C] a sacris est Patribus, ut qui ab uno vel a duobus sunt ordinati episcopis, nec nominentur episcopi. Si nomen non habent, qualiter officium habebunt? Quidquid enim inter episcopos, aut de rebus ad eos solummodo pertinentibus egerint, necesse est (ut superius jam praelibatum est) ut irritum fiat: quia quod non habent, dare nequaquam possunt: praesertim cum nullum ex septuaginta Discipulis, quorum speciem isti antequam prohiberentur (ut superius memoratum est) in Ecclesia gerebant, nil de hoc, quod Apostolis eorumque successoribus specialiter debebatur, legitur assumpsisse. [2 1Kb] Nec in lege Domini, quae Mosi ab ipso Domino legitur dictata, de his, quae summis sacerdotibus, id est, Mosi et Aaron erant specialiter concessa, filii Aaron quidquam praesumebant. [Col. 0433D] Nulli enim dubium est, quod Moses et Aaron soli, praecipiente Domino, in Tabernaculo Dei erigebant altare, soli ungebant, soli sacerdotes sacra unctione instituebant, et alia, quae ad summum sacerdotium pertinebant, de quibus sufficienter in divinis legitur Litteris, agebant: quoniam summi Domini sacerdotes erant, sicut de iis scriptum est: Moses et Aaron in sacerdotibus ejus. Sic et modo, quia umbra legis transiit, et lux Evangelii [Col. 0434A] in nos, Dei gratia, manifeste coruscat, de his quae in summis sacerdotibus, id est, episcopis sunt, quorum figuram Moses et Aaron tenuerunt, illi qui septuaginta Discipulorum formam gestant, in quorum videlicet typo filii Aaron erant, nihil praesumere debent, sicut nec illi quidquam de summi sacerdotii ministerio attingebant. Nam quod chorepiscopi antequam praefato prohiberentur tenore, ad formam septuaginta instituti erant, canon sufficienter manifestat, ubi ait: Chorepiscopi quoque ad exemplum et formam Septuaginta videntur esse [3 1Kb] : et reliqua. Nec illud praetereundum nobis videtur, quod alibi in canonibus expressum est: [4 1Kb] Qui in vicis et possessionibus chorepiscopi nominantur, quamvis manus impositionem episcoporum perceperint, et ut episcopi consecrati [Col. 0434B] fuerint, et caetera. Nec ab re dictum perpendo, quamquam manus impositionem episcoporum perceperint; cum episcoporum nomen pluralem in se contineat numerum, et apud grammaticos pluralis sit genitivus: videtur enim mihi, quod tunc, non ab uno, sed a pluribus ordinabantur; quia nullatenus diceret, episcoporum, si ab uno fieret talium ordinatio, cum episcoporum, pluraliter dictum sit, cum autem dixit chorepiscopum, profecto villanum voluit intelligi episcopum, et si villanus, quid agit in civitate cum in una civitate duo omnino prohibeantur esse episcopi? Et si in villa et in eo loco ubi antea episcopi non fuerunt, cum et in modica civitate, [5 1Kb] vel in villa, aut castello episcopus fieri prohibeatur, et in omnibus omnino locis, ubi antea episcopi non fuerunt, [Col. 0434C] ne vilescat auctoritas [6 1Kb] et nomen episcopi, fuerint constituti, quid, rogo, erunt? Ecce nec locus cum ordinatione concordat, nec ordinatio cum loco: quoniam si episcoporum manus impositionem perceperunt, et ut episcopi sunt consecrati, ubi sunt consecrati? Ad villam, quia , villa est apud Graecos. Et qualiter ad villam, si nec in castello aut in modica civitate licet fieri, rogo ut promatis: et si promere non potestis, quis (scio) per rationem aut plenam auctoritatem minime potestis, digitum ori imponite, et eos omni auctoritate carere non dubitate, scilicet quia tria obstant, quibus eorum cassatur actio vel institutio. Unum, quod ab uno episcopo ordinari solent, in quo eorum ordinatio a canonibus discordat, qui per manus episcoporum eos [Col. 0434D] institui jubent. Aliud, si a pluribus episcopis sunt ordinati, et aut in villa, aut in castello, seu in modica civitate, aut omnino non in eo loco praefixi, quo juste episcopi fieri debent, aut dudum non fuerunt, [7 1Kb] ubi vilescat auctoritas et nomen episcopi, aut si in civitate cum altero episcopo: cum (ut praedictum est) in una civitate duo non debeant [8 1Kb] consistere episcopi. Tertium, si absolute [9 1Kb] fuerint instituti, sicut de quibusdam audivimus, quae omnia [Col. 0435A] episcopali omnino carent auctoritate: et illud adhuc restat, quod eorum ordo non habet in divinis litteris auctoritatem: quia (ut praefixum est) ordines sunt duo tantum primi in Ecclesia, id est, Apostolorum et septuaginta Discipulorum. Sane si nec episcopi sunt, quia pro praefatis causis episcopi esse non possunt: nec presbyteros se nominari volunt, quia amplius esse ambiunt; atque plus quam septuaginta Discipuli fecissent (ad quorum formam, ut paulo superius praelibavimus, hi, antequam prohiberentur, a quibusdam stultis et sua quaerentibus, et non quae Christi Jesu, instituebantur), praesumere tentant, et illicita atque prohibita agere praesumunt; nec hoc dici se volunt, quod sunt; rogo ut manifeste prodatis, quid sint: quoniam aut aliquid sunt, [Col. 0435B] aut nihil. Nam manifeste patet, quoniam episcopi non sunt. Et si episcopi non sunt, et presbyteri esse despiciunt, quid erunt? Aut aliquid prorsus erunt, aut nihil: quia nihil potest esse, nisi habeat unde sit. Et si non habet unde sit, aut unde originem ducat; nec auctoritatem habet, nec stare rite poterit, quia inane est, et ut destruatur et cadat necesse est, quoniam nihil est, et in nihilum reputabitur.

Si vero nihil ex his sunt, quae superius memoravimus: tunc necesse est, ut nihil sint ex his quae sacerdotibus debentur. Et ideo nec in sacerdotali catalogo habeantur, nisi tantum (ut primo commeravimus) ut pro misericordia illis, qui humiliter hoc ferre voluerint, nec amplius ambierint, et per scriptum propria manu subter corroboratum, idipsum [Col. 0435C] confirmaverint, hoc solummodo concedatur, ut inter sacerdotes locum habeant, et ministerio presbyterorum contenti sint, atque mensae Domini tantummodo participes existant. Amplius autem qui ambire voluerint, nec hoc retineant, ut sacerdotes sint, sed omni ecclesiastico funditus priventur honore. Quod vero eis non liceat sacerdotes consecrare, nec diaconos aut subdiaconos, nec virgines, nec altare erigere, nec ungere aut sacrare, nec ecclesias dedicare, nec chrisma [1 1Kb] conficere, nec chrismate baptizatorum frontes signare, nec publice quidem in missa quemquam in poenitentem reconciliare, nec formatas epistolas mittere, nec populum benedicere, nec ante episcopum in baptisterio aut in sacrario introire, nec praesente episcopo infantem [Col. 0435D] tingere aut signare, nec poenitentem sine praeceptione episcopi sui reconciliare; nec eo praesente, nisi illo [2 1Kb] jubente, sacramentum corporis et sanguinis Christi conficere, nec eo coram posito populum docere aut salutare, nec plebem exhortari; [3 1Kb] quae omnia solis pontificibus deberi, tam ex superioribus, quam ex aliis Patrum constitutis, aut sacris canonibus, edocti estis. Et si necesse est quibusdam minus scientibus, doceri pleniter et instrui possunt, [Col. 0436A] ut per hoc et discretio graduum [4 1Kb] , et dignitatis fastigium summorum pontificum demonstretur. Similiter et de presbyteris haec habeantur, ut sine jussu [5 1Kb] proprii episcopi nil agant: quia quod rarum est, hoc et pulchrius esse videtur. Et si nomen vilescit pontificum, omnis status perturbatur Ecclesiae. Triplex itaque in hac parte reatus est, quod et prohibita agunt, et quod sacrum ministerium talis consortii vilitate polluitur, et episcoporum (quantum ad illicitae usurpationis temeritatem pertinet) jura solvuntur.

Quod autem solis [6 1Kb] Apostolis eorumque successoribus proprii sit officii tradere Spiritum sanctum, liber Actuum Apostolorum docet: praesertim cum nullus ex septuaginta Discipulis, quorum isti in Ecclesia [Col. 0436B] speciem gerunt, legatur donum S. Spiritus per manus impositionem (ut praedictum est) tradidisse. Haec ergo, quia omni carent ratione, nullus deinceps usurpet aut consentiat sacerdotum, qui noluerit a nostro sacerdotali collegio separari. Nec quod a nobis extinguitur, et a praedecessoribus nostris ac reliquis, ut dictum est, totius orbis episcopis jam extinctum est, apud aliquos tenebrosis [7 1Kb] seminetur radicibus: sed quae male pullulasse noscuntur, radicitus evellantur, ne messem dominicam ulla corrumpant zizania. Ita enim fructum uberem Domini sacerdotes praestabunt, si ea, quae natam segetem enecare consueverunt, radicitus amputentur. Cesset ergo, cesset tot vicibus prohibita et damnata praesumptio: nec imitentur summi sacerdotes [Col. 0436C] mulieres meretrices, quae infantes suos praefata voluptate aliis ad nutriendum tribuunt: sed ipsi nutriant, ipsi Domino suo fructum cum usura reddant, fructuososque manipulos ei cum gloria repraesentent. Nam si Dominus leprosos, inter caeteras ovium suarum curas, tetigit et mundavit, cur nos eadem agere dedignamur? Aut cur nos ipsi, qui pastorale officium suscepimus, aliis alendas tradimus? maxime cum Dominus Petro praeceptori nostro dixerit: Si diligis me, pasce oves meas: et multa alia, et his similia. Nam benedictio, quam praedicti [8 1Kb] chorepiscopi ante suam prohibitionem, per manus impositionem dabant, magis nobis videtur vulnus inferre, quam salutem. Et illi qui pontificatus apicem non habebant, quomodo ea, quae non habebant, dare poterant? [Col. 0436D] quoniam nihil in [9 1Kb] dante erat, quod ille posset accipere. Aut quis hominum, licet et more humano loquamur, dare potest quod non habet? Praesertim cum pontifices non erant, ea quae solis pontificibus debentur, dare non poterant. Et propterea magis vulnerabant capita, quae per manus impositionem tangebant; cum ea, quae eis collata non erant, per aliquam benedictionem darent. Et ideo, quidquid ex supradictis ministeriis pontificalibus praesumebant, [Col. 0437A] irritum erat, et nihil tactis proficiebat: sed magis, juxta prophetam, maledictionem pro benedictione (si ratum est dicere) conferebant. Quapropter per illam illicitam manus [1 1Kb] impositionem, ut paulo superius praelibavimus, vulneratum [2 1Kb] caput illi qui videbantur aliquid accepisse, habebant. Et ubi vulnus infixum est, necesse est medicinam adhibere, qua infixa sanetur macula: id est, reiterari necessum est quod legitime actum aut collatum minime approbatur, si perfectum esse debebit. Nam quomodo honorem possit retinere, qui ab illo acceperit, qui potestatem dare legitime non habuit, invenire non possum: cum ille, qui honorem pontificalem non habuit, pontificalia non potest jura tribuere: nec hoc sibi poterant vindicare, cujus capaces per hoc quod illis obstiterat, [Col. 0437B] non fuerunt. Hujus ergo discussionis [3 1Kb] curam nobis specialiter vindicantes, ita misericordiam irrogamus, ut si qua forsitan de his commissa sunt, corrigantur, ne talia liceat ultra committi, et ne qua excusatio de ignoratione nascatur: quia ut nobis gratulationem facit Ecclesiarum status, salubri dispositione attributus vel adornatus; ita non levi nos moerore contristat, quoties aliqua contra instituta canonum vel ecclesiasticam disciplinam praesumpta aut commissa cognoscimus. Quae si non qua debemus vigilantia resecemus, illi, qui nos speculatores esse voluit, nos excusare non possumus; si ejus Ecclesiam, quae nobis generaliter commissa est, in quantum praevalemus, puram a tam illicitis superstitionibus non custodiamus: quia non [4 1Kb] aliter unus [Col. 0437C] grex et unus pastor sumus, nisi, quemadmodum Apostolus docet, Idipsum dicamus omnes: Simus autem perfecti in eodem sensu et in eadem sapientia. Nec aliter veri discipuli Domini erimus, nisi radicem [5 1Kb] amaritudinis sursum germinantem (sicut hoc, ut asseritis, modo facit), ne nocere valeat, aut episcopale ministerium vilescere faciat per eorum negligentiam, id est omnium sacerdotum, qui evellere mala, et meliora plantare sunt ab eo praepositi, unusquisque pro viribus exstirpare festinet: et ipse qui pro suis ovibus est aeterno judici rationem redditurus, eas fovere et educare decertet. Si Domini desideramus esse discipuli, ipsius imitemur vestigia, ut de nobis dicatur: Ego sum Pastor bonus, et cognosco oves meas, et voco eas nominatim, et cognoscunt me meae; et reliqua. Et [Col. 0437D] iterum monente [6 1Kb] Dominicae vocis imperio, quo beatissimus apostolus Petrus trina repetitione mysticae sanctificationis imbuitur, is Christi oves, qui Christum amat, diligenter et cum magna cura pascat: quoniam ipsius sanctae sedis, cui per abundantiam divinae gratiae praesumus, amore et reverentia coarctamur; ut tantae superstitionis, quae nullius (ut saepe dictum est) fulcitur auctoritate, periculum, quantum possumus, declinemus; ne beati magistri nostri Petri [Col. 0438A] et summi apostoli dilectio, qua se amatorem Dei esse testatus est, vana inveniatur in nobis: quoniam omnis negligenter pascens toties sibi commendatum Dominicum gregem, convincitur summum non amare Pastorem, nec ejus se velle discipulum fieri, cujus exempla negligit imitari. Nam [7 1Kb] gratia prorsus major acquiritur, si de commissis ovibus lucrum offerat Domino sollicitudo pastoris. Nam et beatum Jacob [8 1Kb] , qui pro uxoribus diu servierat, dixisse meminimus: Viginti annis fui tecum: oves tuae et caprae steriles non fuerunt: arietes gregis tui non comedi, nec captum a bestia ostendi tibi. Ego damnum omne reddebam: et quidquid furto perierat, a me exigebus: die nocteque aestu urebar et gelu: fugiebat somnus ab oculis meis. Si ergo sic laborat et vigilat qui pascit [Col. 0438B] oves Laban, quanto labore, quantisque vigiliis debet intendere, qui pascit oves Dei. Sed in his omnibus ipse nos instruat, qui pro suis dedit ovibus animam; et adjuvet nos, ut de his qui nobis commissi sunt [9 1Kb] , fructum multiplicem ac mensuram superfluentem ad aeterna gaudia reportare concedat. Tantusque vos beati [10 1Kb] Petri Apostolorum principis amor incendat, ut in ovili ipsius, cui omnes creaturae sunt traditae, omnes taliter errantes et illicita atque prohibita praesumentes, sanctis vestris studiis summo redintegrare cum desiderio festinetis: qualiter animae pretioso Christi sanguine redemptae, eorum non pereant deceptione. Restat etiam, quod per ostium hi nequaquam subintrarunt, quia non habebant ostium per quod ingrederentur: quia (ut dictum est) [Col. 0438C] si nec episcopi sunt, et plusquam presbyteri esse ambiunt: per quod ostium intrabunt, cum hi tantum duo ordines in Ecclesia leguntur, nec amplius ad pastorale officium aliquod patet ostium, per quod pastor intret? Audite, fratres, non me, sed ipsam dicentem Veritatem: Qui non intrat per ostium in ovile ovium, sed ascendit aliunde, hic fur est et latro, et reliqua. Cum etiam egregius praedicator dicat: Fundamentum aliud nemo potest ponere, praeter id quod positum est: cum praedicta duo fundamenta in Ecclesia tantum inveniantur posita, quidquid amplius positum in his inveniatur, stare nullatenus poterit. Et ideo, cum omnibus suis fundamentis, et actionibus, atque radicibus ut evellatur necesse est, ita ut amplius pullulare nec germinare [Col. 0438D] valeat. Non ergo generet, et non faciat vobis, fratres, toties repetita locutio fastidium: quia summa necessitas est saepius prohiberi, quod toties, ut a vobis cognovimus, illicite usurpatur: et quoniam veritas [11 1Kb] saepius exagitata, magis splendescit in lucem: et quod toties repetendo admonetur, minus usurpatur. Super his enim multa jam ab antecessoribus nostris dicta sunt: a quibus ipsi, sicut nunc a nobis, ita olim ab eis damnati et prohibiti sunt. Ideo saepius repetentes, [Col. 0439A] omnes monemus, ut vitent hujusmodi, et a talibus se abstineant, qui noluerint una cum eis a Sacerdotali ministerio, ut rebelles, fieri alieni. Quod ita demum probare poterimus, si tales extirpare, et non eis favere decertaveritis: et ita in postmodum de tali re querela cessabit, quia [1 1Kb] contumeliae studio fit, quidquid interdictum toties usurpatur. Omnia [2 1Kb] haec decretalia, et cunctorum praedecessorum nostrorum constituta, quae de ecclesiasticis ordinibus et canonum promulgata sunt disciplinis, ita a vobis et omnibus episcopis, ac cunctis generaliter sacerdotibus custodiri debere mandamus, ut si quis in illa commiserit, veniam sibi deinceps noverit denegari: quoniam occurreret veritas, si falsitas displiceret. Et merito nos, qui summa Ecclesiae tenere debemus [Col. 0439B] gubernacula, causa respicit, si silentio faveamus errori. Datum kalendis Junii, [3 1Kb] Libio et Theodosio viris clarissimis consulibus.



EPISTOLA IV. Jubet ne per scripta in posterum, sed per legitimum accusatorem, quis ab eis judicetur: et causae etiam judicandae omnes ad apostolicam sedem deferantur.

Universis episcopis per Italiae provincias constitutis, Damasus episcopus, in Domino salutem.

Optaveram, dilectissimi [4 1Kb] , pro nostri charitate collegii, omnes Domini sacerdotes (sicut in primitiva fuit Ecclesia) unum esse cor et animam unam, atque in una devotione persistere, nec quemquam sacerdotum, gratia aut formidine saecularium depravari, aut [Col. 0439C] a via veritatis quoquo modo abscedere. Sed quia multa quae corrigi possunt, proveniunt, et superat culpa delinquentium misericordia Dei: atque ideo suspenditur ultio, ut possit locum habere correctio. Relatum est enim ad sedem [5 1Kb] apostolicam, vos accusationes fratrum per scripta suscipere absque legitimo accusatore. Quod deinceps in omni orbe terrarum fieri apostolica auctoritate prohibemus, et quod nuper factum est, absque nulla retardatione corrigi rogamus: nec umquam prius per scripta, eorum qui accusantur [6 1Kb] , causam discutere liceat, quam [7 1Kb] per querulantium [8 1Kb] institutiones vocati canonice ad synodum veniant, et praesens per praesentem agnoscat veraciter et intelligat, quae ei objiciuntur. Quod bene et per sapientiam Salomonis dicitur: Antequam scruteris, ne reprehendas: [Col. 0439D] intellige prius, et tunc increpa. Antequam audieris, ne respondeas. Et licet apertissima sit contrariorum reprehensio: verumtamen oportet his, qui dati sunt ad eorum examinationem, ordinem servari ab his [9 1Kb] , qui secundum Deum perscrutari deputati sunt, [Col. 0440A] quatenus ita cum operatione cooperante inveniamus et confessorem Deum, qui dicit: Ubi duo sunt vel tres congregati in nomine meo, ibi sum in medio eorum. Nam et Dominus noster Jesus Christus Judam [10 1Kb] furem esse sciebat: sed quoniam non est praesentialiter accusatus, ideo non est ejectus. Nec vos ullo modo agere oportet, quod ille noluit facere. Leges enim saeculi accusatores praesentes exigunt, et non per scripta absentes. Unde canonica patrum constituta [11 1Kb] non semel, sed saepissime clamant, nec accusationes nec testimonia ullum per scripta posse proferre: nec de aliis negotiis quicumque testimonium dicant, nisi de his quae sub praesentia eorum acta esse noscuntur. Similiter et qui alium accusare [12 1Kb] elegerit, praesens [13 1Kb] , per se, et non per alium accuset, [Col. 0440B] inscriptione videlicet praemissa. Neque ullus umquam judicetur, antequam legitimos accusatores praesentes habeat, locumque defendendi accipiat ad abluenda crimina. Curandum namque est, ne ira quemquam subripiat, faciatque citius omne, quod non licet. Omnipotens Deus haec vos et cuncta divina mandata et apostolica praecepta custodientes, in cunctis actibus vestris coelestis brachii extensione protegat, atque ad coelestis remunerationem patriae cum multiplici animarum fructu perducat. Amen. Data tertio idus aprilis, [14 1Kb] Siricio et Ardabure viris clarissimis consulibus [15 1Kb] .



EPISTOLA V. AD HIERONYMUM PRESBYTERUM.

[Col. 0440C] Damasus episcopus fratri et compresbytero Hieronymo in Domino salutem.

Dum multa corpora librorum in meo arbitrio allata fuissent, contigit, ut in librum Psalmorum in meo animo festinus cognoscerem detineri, et memoriam capacitatis meae imbuere. Cogitavi, frater amantissime et in Christo semper sacerdos, ut secundum Septuaginta interpretes et presbyteros, id est, Matthiam et Ptolomaeum, Muchium, Sacreum, Hydronium, Pamphylum, Zoastiten, Didymum, Sanium, Epiphanium, Ciatrem, Simonem, et caeteros, in quantum nostra recurrit conscientia, de Septuaginta invenire vestigia. Peto etiam tuam charitatem, ut sicut a rectore tuo Alexandro episcopo nostro didicisti, Graecorum psallentiam ad nos dirigere tua fraternitas [Col. 0440D] delectetur: qui tantae apud nos simplicitatis indago est, ut tantum in die Dominica Apostoli epistola una recitetur, et Evangelii capitulum unum dicatur: et nec psallentium mos tenetur, nec hymni decus in ore nostro cognoscitur. Peto ergo per fratrom [Col. 0441A] et compresbyterum nostrum Bonifacium, ut lubeat Fraternitas tua rei hujus nobis aperire vestigia. Missa V kalendas Novembris, per Bonifacium presbyterum Hierosolymam.



EPISTOLA VI. Damasus episcopus urbis Romae Hieronymo Presbytero.

Gaudet Ecclesia tuo fonte jam satiata, et amplius sitit curiositas temporum sacerdotalium, ut quod dignum est, cognoscatur, quod indignum respuatur. Verum gesta pontificum, quae potuimus reperire [Col. 0442A] nostrae sedis studio, ad tuam charitatem gaudentes direximus. Ora pro nobis ad sanctam resurrectionem frater, et compresbyter. Vale in Christo Deo et Domino nostro. Data X kal. Junii, et accepta VI kal. Octobris missa de Roma Hierosolymam.

In nomine Domini incipit series pontificum Romanorum, qui in sede beati Petri apostoli ab ipso usque ad hoc tempus sederunt.

Beatus Petrus princeps Apostolorum, natione Galilaeus, de vico Bethsarda, filius Jobii, frater Andreae, etc.




ANNO DOMINI CCLVIII.
CATALOGUS ROMANORUM PONTIFICUM SUB LIBERIO DESCRIPTUS; CUI ACCEDUNT IN CONFIRMATIONIS VICEM DUO MARTYROLOGIA ECCLESIAE ROMANAE NEC NON CALENDARIUM ANTIQUISSIMUM ECCLESIAE CARTHAGINENSIS.
(Ex opere paucis abhinc annis edito, cui titulus: Origines de l'Eglise romaine, par les membres de la communaut de Solesmes.)




[Col. 0441]
PROOEMIUM Ex capite quarto citati operis excerptum, notionesque praevias gallico sermone concinnatas exhibens.
[Col. 0441B]

Exploratis anterioribus de successione Romanorum pontificum monumentis, catalogum de quo agitur illustrandum in hunc modum aggrediuntur doctissimi auctores.

Jusqu'ici nous n'avons pu consulter les archives de l'glise Romaine elle-mme sur la succession des pontifes. Les ravages des perscutions et plus encore l'injure des temps nous ont privs de tous les documents antrieurs au quatrime sicle, mais non sans un dessein profond de la divine Providence. Il tait beau que la premire page des annales du Sige Apostolique, manquant en ses propres archives, se [Col. 0441C] retrouvt dans les traditions de toutes les glises, et qu'avant mme que Rome chrtienne et trouv le loisir de rdiger ses chroniques domestiques, les histoires ecclsiastiques rendissent tmoignage de sa haute action durant trois sicles sur les glises.

La paix donne au Christianisme par Constantin, entre autres avantages, apporta celui d'une stabilit tranquille  l'aide de laquelle il devint possible de dresser des mmoires et de recueillir mille traditions dont la perscution de Diocltien avait fait prir les titres, ou qui du moins, faute d'tre enregistres dans les chroniques plus gnrales, couraient risque de disparatre avec les monuments isols sur lesquels elles reposaient. L'existence des chrtiens n'tait plus furtive et prcipite; ils habitaient dsormais en [Col. 0441D] repos un monde que jusqu'alors ils n'avaient fait que traverser en toute hte: l'glise avait une place, et la premire, dans les annales de l'humanit. Ce fut [Col. 0442B] l'ide qu'Eusbe voulut rendre dans sa Chronique o il groupe autour de l'histoire sacre et ecclsiastique les res, les olympiades, les royaumes, les dynasties, en sorte que c'est merveille de voir tous les fastes de la terre s'puiser les uns aprs les autres, tandis que l'glise judaque, puis l'glise chrtienne, traversent majestueusement les ges.

De toutes parts on se livrait  la recherche des origines et des antiquits, et, comme nous l'avons vu prcdemment, l'Occident voulut avoir sa version latine de la Chronique d'Eusbe, en attendant qu'il pt lui-mme explorer en grand la science des temps. Une raison qui portait non moins puissamment les chrtiens en ce genre de travaux tait la supputation de la fte de Pques, question du plus haut intrt [Col. 0442C] religieux dans tous les temps, mais surtout alors o elle avait t l'objet de vives controverses, et qui ncessitait pour sa solution de profondes investigations dans la chronologie aussi bien que de doctes observations astronomiques. C'est ainsi que, ds le sicle prcdent, Saint Hippolyte, en composant son Cycle Pascal, avait t conduit  consigner ses recherches dans une vritable Chronique. Tout se runissait donc  cette poque pour engager les chrtiens  recueillir leurs monuments primitifs; c'est aussi celle o fut dresse la Chronique qui fait le sujet de ce chapitre.

En 1634, le P. Gilles Boucher, savant Jsuite, publia  Anvers un clbre commentaire sur le Cycle Pascal de Victorius d'Aquitaine [(a) 1Kb] , et parmi [Col. 0442D] les monuments qu'il insra dans cet ouvrage, on remarque surtout cinq opuscules chronologiques du plus haut intrt, et que l'auteur attestait avoir extraits [Col. 0443A] d'un mme manuscrit. Le premier tait une suite de Fastes Consulaires depuis Antonin secundo, et Gta, jusqu' Constance Auguste septimo et Constance Csar tertio. Le second tait une liste des Prfets de Rome depuis Lollianus, en charge sous ie consulat de Valrien secundo et Gallien, jusqu' Vitrasius Orfitus sous celui des deux Constance cidessus nomms; ce qui revient  l'an 354. Le troisime, un ancien Calendrier Ecclsiastique contenant la fte et le jour mortuaire de plusieurs saints martyrs et vques de Rome dont le dernier est le Pape saint Jules, mort l'an 352. Le quatrime est la Chronique des Papes qui fait le sujet de ce chapitre, laquelle va jusqu' Libre, dont elle annonce l'avnement sous les consuls Constance quinto et Constance [Col. 0443B] Csar, sans marquer sa mort, arrive l'an 366, parce que sans doute il vivait encore. Le cinquime enfin est un ancien Calendrier civil qui marque les naissances des principaux Csars, et s'arrte  Constance, qui s'y trouve qualifi non Divus comme les autres, mais Dominus, comme vivant encore au moment o fut dress ce calendrier. On sait que Constance mourut en 361. Ainsi donc, ces cinq monuments ont d tre crits dans l'espace d'environ dix ans, savoir, de l'an 354  l'an 364. Il est clair qu'ils se prtent un mutuel appui, et que, si on ne peut dterminer l'auteur qui les a composs, il faut du moins reconnatre, avec le P. Boucher et l'universalit des doctes, que leur poque est incontestablement fixe au milieu du quatrime sicle.

[Col. 0443C] De ces cinq monuments, le quatrime est le seul qui doive nous occuper spcialement. Il contient les noms des Papes depuis saint Pierre jusqu' Libre, avec leurs annes distingues par les consuls et quelques autres particularits dont nous discuterons plus tard l'authenticit. En un mot, ce monument est d'une importance vritablement grave, et mrite toute notre attention; car, de l'aveu de Pearson, si l'on peut trouver quelque certitude de ces temps chez les chronologistes latins, c'est dans cet ancien catalogue qu'il la faut aller chercher [(a) 1Kb] .

Toutefois avant d'examiner quel degr de confiance nous devons donner  cette fameuse chronique que nous appellerons dsormais le Catalogue de Libre, par la raison qu'elle s'arrte a ce Pape, nous [Col. 0443D] consacrerons quelques pages  faire l'histoire de sa dcouverte et de sa publication.

Ce monument prcieux, qui tait demeur manuscrit jusqu'en 1634, que le P. Boucher le publia pour la premire fois, avait dj avant cette poque attir [Col. 0444A] l'pattention des savants qui s'taient trouvs  porte de le consulter. Le premier que l'on trouve en avoir fait usage est Spiesshammer, plus connu dans le monde de la science sous le nom de Cuspinien. Dans son commentaire sur la Chronique de Cassiodore, il s'en servit  cause des fastes consulaires qu'il renferme, et l'insra presque en entier, mais par parties, dans son commentaire  mesure qu'il en avait besoin. Il le qualifie d'opuscule trs-ancien [(b) 1Kb] , et parle en divers endroits des quatre autres qui lui taient joints, et qu'a publis pareillement le P. Boucher. Le manuscrit de Cuspinien, qui semble avoir t l'original des diverses copies dont nous parlerons, aurait,  ee qu'il parat, t primitivement entre les mains d'un conseiller priv du roi catholique que le P. Boucher [Col. 0444B] nomine en latin Assonvillius, lequel l'avait recu de Jean Brenner, secrtaire du mme prince, et membre du snat de Luxembourg [(c) 1Kb] . Quoi qu'il en solt, ce manuscrit original n'existe plus depuis longtemps [(d) 1Kb] .

Henschenius [(e) 1Kb] a prtendu qu'Onuphre Panvini avait eu aussi entre les mains le catalogue de Libre lorsqu'il travaillait  Rome sur les Fastes consulaires, vers le milieu du seizime sicle; Pagi a cru la mme chose, ainsi qu'il s'en explique dans sa Critique de Baronius [(f) 1Kb] , mais ils se sont tromps l'un et l'autre. Emmanuel de Schelstrate atteste dans son grand ouvrage sur l'Antiquit Ecclsiastique avoir trouv dans la Bibliothque Vaticane  laquelle il se trouvait prpos vers la fin du dix-septime sicle, un index des livres et manuscrits dont s'tait servi [Col. 0444C] Panvini dans son travail sur les fastes consulaires, et il dclare qu'il n'y est fait mention d'autre catalogue des Papes que du Liber pontificalis [(g) 1Kb] .

Voici maintenant quelque chose de plus certain. Vers l'an 1620, Nicolas Fabry de Peiresc, conseiller au parlement d'Aix, homme d'une vritable rudition, reut d'un magistrat d'Arras la communication d'un manuscrit prcieux sur lequel se trouvait le catalogue de Libre, avec les quatre autres opuscules, monuments dont Peiresc vante l'importauce dans une lettre que Pagi a insere en substance  l'endroit de sa Critique que nous avons dj cit. Peiresc qui, d'aprs l'intention expresse de son correspondant d'Arras, devait seulement prendre copie du manuscrit et le renvoyer ensuite, remplit fidlement [Col. 0444D] cette double condition, mais il ne fit point jouir le public du fruit de cette dcouverte.

Pagi parle encore de deux autres copies du catalogue de Libre qui auraient exist manuscrites  Paris, dans le courant du dix-septime sicle: l'une [Col. 0445A]  la bibliothque des Chanoines Rguliers de Saint-Victor, inscrite au catalogue sous ce titre: Chronica Damasi; mais elle avait disparu depuis, sans qu'on st ce qu'elle tait devenue; l'autre, dans la bibliothque des Jsuites du collge Louis-le-Grand, u elle avait t dpose par le P. Sirmond. Elle tait d'ailleurs conforme en tout  celle publie par les Bollandistes, suivant l'attestation qu'en fit le P. Hardouin lui-mme au P. Pagi.

Le P. Boucher est donc le premier qui, non content de se servir du prcieux monument qui nous occupe, ait song  admettre le public dans sa confidence, en publiant  part et en entier le fameux cataloge dont Cuspinien n'avait insr que des lambeaux dtachs dans l'ouvrage que nous avons cit. [Col. 0445B] En octobre 1632, tant venu de Lige  Anvers pour traiter avec la maison Plantin de l'impression de son traite de Doctrina temporum, il se trouva naturellement en rapport avec le P. Bollandus. Celui-ci, dans l'intention d'aider son confrre dans l'explication du cycle de Victorius, qui faisait l'objet de cette publication, lui communiqua une copie prise autrefois par le P. Rosweid sur le manuscrit que Cuspinien avait eu entre les mains, et cette copie renfermait prcisment les cinq opuscules chronologiques qui nous occupent [(a) 1Kb] . L'original tait ds lors gar; mais le P. Boucher n'en crut pas moins devoir donner en entier, dans son travail sur Victorius, ces diverses pices, et ce fut par lui que le monde savant en entra vritablement en possession.

[Col. 0445C] En 1675, on vit paratre  Anvers une nouvelle dition, du catalogue de Libre, par les soins du P. Henschenius, en tte du premier tome d'avril des Acta Sanctorum. On remarqua dans cette nouvelle dition qui fut rpte de mot  mot par le P. Papebrock, dans son Conatus chronologico-historicus ad catalogum Pontificum Romanorum, quelques variantes assez graves avec le texte publi par le P. Boucher. Pagi semble vouloir les attribuer  des corrections qu'Henschenius se serait permis de faire  la lecon du manuscrit; mais cette conjecture parat perdre beaucoup de son importance, s'il est dmontr que le P. Boucher aurait tabli son texte non-seulement d'aprs le manuscrit des Bollandistes, mais aussi d'aprs un autre qui se conserve  la bibliothque [Col. 0445D] impriale de Vienne. Dans ce cas, Henschenius et Papebrock publiant leur manuscrit d'Anvers avec exactitude, devaient par cela mme prsenter dans leur lecon quelques diffrences avec celle qui aurait t dresse sur deux manuscrits au lieu d'un.

Quant au manuscrit du catalogue de Libre conserv  la bibliothque de Vienne, entre les mss. latins, no 56, il a t publi par Schelstrate dans son [Col. 0446A] Antiquitas illustrata, et l'on ne saurait manquer d'tre frappe de l'indentit qui rgne entre son texte et celui du P. Boucher. Ils ont aussi cela de commun qu'ils supplent de la mme manire  plusieurs lacunes qui se rencontrent dans l'dition d'Henschenius. Il est donc impossible que le P. Boucher, dont les relations scientifiques taient trs-tendues, n'ait pas eu communication du manuscrit de Vienne: autrement, comment ses divergences avec celui d'Anvers se retrouveraient-elles reproduire les propres paroles du premier? Lambecius avait prtendu que le manuscrit de Vienne tait le plus ancien de tous, et que celui dont Cuspinien s'tait servi n'en tait qu'une copie [(b) 1Kb] . Schelstrate, aid du P. Conrad Janning, l'un des Bollandistes, a renvers l'assertion de l'illustre [Col. 0446B] bibliographe. Ces deux savants ont prouv que le manuscrit de Vienne n'avait pas en 1688 plus de trois ou quatre centsans, et qu'il tait, aussi bien que celui d'Anvers, une copie d'un original plus ancien [(c) 1Kb] . Maintenant ce manuscrit original, source de ceux d'Anvers et de Vienne, est-ce bien celui qu'ont en entre les mains Cuspinien et Peiresc? Nous ne pouvons gure en douter. Le P. Boucher luimme ne l'a-t-il pas eu  sa disposition, plutt que la copie de la bibliothque de Vienne? Nous ne savons trop que rpondre  cette question. Tout ce qu'il y a de certain, c'est que ces diverses copies, divergentes, il est vrai, en quelques dtails non essentiels, et d'accord sur la presque totalit de l'ensemble, en mme temps qu'elles dmontrent l'existence [Col. 0446C] d'un original commun, font voir clairement qu'on ne les doit point croire l'oeuvre d'un faussaire. Aussi n'est-il jamais venu dans l'esprit de personne de croire qu'on et fabriqu  plaisir la Chronique de Libre.

Outre Schelstrate, qui a reproduit le texte de cet opuscule, suivant le manuscrit de Vienne, en son premier tome de l'Antiquitas illustrata, et Henschenius en tte du premier tome d'Avril des Acta Sanctorum, nous ne connaissons plus que du Cange, dans les pices justificatives, du Chronicon paschale, et Bianchini,  la tte du deuxime volume de l'dition d'Anastase, qui se soient faits diteurs du catalogue de Libre; encore ces deux derniers se sont-ils contents de reproduire simplement le texte, tel qu'il [Col. 0446D] est donn par le P. Boucher.

Nous rduisons donc  trois les ditions proprement dites, savoir: celle du P. Boucher, celle du P. Henschenius et celle de Schelstrate, et pour que le lecteur soit  mme d'en balancer l'autorit, nous les tablissons ci-aprs toutes les trois sous un mme coup d'oeil avec les notes dont les ont enrichies les trois savants diteurs auxquels nous les devons.




[Col. 0447]
CATALOGUS ROMANORUM PONTIFICUM. [1Kb]



LECTIO AEGIDII BOUCHERII.
Commentar. in Victorii Aquitani Canonem Paschalem, pag. 269, Antverpiae. Plantin. 1634.

Catalogus hic ad Callistum usque confusior et vitiosus est: post illum paulo distinctior, maxime post Lucium.

IMPERANTE TIBERIO Caesare, passus est Dominus noster Jesus Christus, duobus Geminis Consulibus, VIII Kalendas Aprilis, et post adscensum ejus, Beatissimus Petrus Episcopatum suscepit. Ex quo tempore per successionem dispositum, quis Episcopus, et quot annis praefuit, vel quo imperante.

PETRUS, annis viginti quinque, mense uno, diebus novem. Fuit temporibus Tiberii Caesaris, et Caii, et Tiberii Claudii, et Neronis, a Consulatu Vinicii et Longini usque Neronis et Veteris [1 1Kb] . Passus autem cum Paulo die tertia Kalendas Julias, consulibus SS. imperante Nerone.

LINUS annis duodecim, mensibus quatuor, diebus duodecim. Fuit temporibus Neronis a Consulatu Saturnini et Scipionis usque Capitone et Rufo.

CLEMENS annis novem, mensibus undecim, diebus duodecim. Fuit temporibus Galbae et Vespasiani, a Consulatu Trachali et Italici, usque Vespasiano VI et Tito.

(Clementem Eusebius et Baronius Cleto postponunt.)

CLETUS annis sex, mensibus duobus, diebus decem. Fuit temporibus Vespasiani et Titi, et initio Domitiani, a Consulibus Vespasiano VIII et Domitiano V, usque Domitiano IX et Rufo.

ANACLETUS annis duodecim, mensibus decem, diebus tribus. Fuit temporibus Domitiani, a Consulibus Domitiano X, et Sabino, usque Domitiano XVII et Clemente.

EVARISTUS [2 1Kb] annis tredecim, mensibus septem, diebus duobus. Fuit temporibus novissimis Domitiani, et Nervae, et Trajani; a Consulatu Valentis et Veri, usque Gallo et Bradua.

ALEXANDER annis septem, mensibus duobus, die uno. Fuit temporibus Trajani, a Consulatu Palmae et Tulli usque Veliano [3 1Kb] et Vetere.

SIXTUS annis decem, mensibus tribus, diebus viginti uno. Fuit temporibus Hadriani, a Consulatu Nigri et Aproniani, usque Vero III, et Ambibulo.

TELESPHORUS annis undecim, [Col. 0449] mensibus tribus, diebus tribus. Fuit temporibus Antonini Macrini, a Consulatu Titiani et Gallicani, usque Caesare et Balbino.

HYGINUS annis duodecim, mensibus tribus, diebus sex. Fuit temporibus Veri, a Consulatu Gallicani et Veteris, usque Praesente et Rufino.

(Deest hic Anicetus cui dant annos pene octo.)

PIUS annis viginti, mensibus quatuor, diebus viginti uno. Fuit temporibus Antonini Pii, a Consulatu Clari et Severi, usque duobus Augustis. Sub hujus Episcopatu frater ejus Hermes librum scripsit, in quo mandatur, contineturque quod ei praecepit Angelus, cum venit ad eum in habitu pastoris.

SOTER annis novem, mensibus tribus, diebus duobus. Fuit temporibus Antonini et Commodi, a Consulatu Veri et Erenniani, usque Paterno et Bradua.

(Deest rursus Eleutherius quem volunt sedisse annos quindecim.)

VICTOR annis novem, mensibus duobus, diebus decem. A Consulatu Saturnini et Galli, usque Praescate et Extricato.

(Deest item Zephyrinus cui dant annos decem et octo.)

CALLISTUS annos quinque, menses duos, dies decem. Fuit temporibus Macrini et Heliogabali, a Consulatu Antonini et Adventi, usque Antonino III et Alexandro.

URBANUS annos octo, menses undecim, dies duodecim. Fuit temporibus Alexandri a Consulatu Maximi et Aeliani, usque Agricola et Clementino.

PONTIANUS annis quinque, mensibus duobus, diebus septem. Fuit temporibus Alexandri, a Consulatu Pompeiani et Peligniani. Eo tempore Nepotianus [1 1Kb] Episcopus et Hippolitus Presbyter exules sunt deportati in insulam nocivam Sardiniam, Severo et Quintiano Consulibus. In eadem insula discinctus est IV Kalendas Decembris, Consulibus SS.

ANTEROS mense uno, diebus decem. Dormit III. Nonas Januarii, Maximo et Africano Consulibus.

FABIANUS annos quatuordecim, mensem unum, dies decem. Fuit temporibus Maximini, et Gordiani, et Philippi. A Consulatu Maximini et Africani, usque Decio II, et Grato. Passus XII. Kalendas februarii. [Col. 0451] Hic regiones divisit Diaconibus: et multas fabricas per coemeteria fieri jussit. Post passionem ejus, Moyses et Maximus Presbyteri, et Nicostratus Diaconus comprehensi sunt, et in carcerem missi. Eo tempore supervenit Novatus ex Africa; et separavit de Ecclesia Novatianum, et quosdam confessores, postquam Moyses in carcere defunctus est, qui fuit ibi menses undecim, dies undecim.

CORNELIUS annos duos, menses tres, dies decem. A Consulibus Decio IV. et Decio II. usque Gallo et Volusiano. Sub Episcopatu ejus Novatus extra Ecclesiam ordinavit Novatianum in urbe Roma, et Nicostratum in Africa. Hoc facto, Confessores qui se separaverunt a Cornelio, cum Maximo Presbytero, qui cum Moyse fuit, ad Ecclesiam sunt reversi; post hoc Centumcellis expulsi. Ibi cum gloria dormitionem accepit.

LUCIUS annos tres, menses octo, dies decem. Fuit temporibus Galli et Volusiani, usque Valeriano III, et Gallieno II. Hic exul fuit, et postea nutu Dei incolumis ad Ecclesiam reversus est [1 1Kb] , tertio Nonas Martias, Consulibus SS.

STEPHANUS annos quatuor, menses duos, dies viginti unum. Fuit temporibus Valeriani et Gallieni, a Consulatu Volusiani et Maximini, usque Valeriano III et Gallieno II.

SIXTUS annis duobus, mensibus undecim, diebus sex. Coepit a Consulatu Maximi et Glabrionis, usque Tusco et Basso, et passus est VIII Idus Augusti, a Consulatu Tusci et Bassi, usque in die XII Kalendas Augusti, Aemiliano et Basso Consulibus.

DIONYSIUS annis octo, mensibus duobus, diebus quatuor. Fuit temporibus Gallieni, ex die undecimo Kalendarum Augusti, Aemiliano et Basso Consulibus, usque in diem septimum Kalendas Januarii, Consulibus Claudio et Paterno.

FELIX annis quinque, mensibus undecim, diebus viginti quinque. Fuit temporibus Claudii et Aureliani: a Consulatu Claudii et Paterni, usque in Consulatum Aureliani II. et Capitolini.

EUTYCHIANUS annis octo, mensibus undecim, diebus tribus. Fuit temporibus Aureliani, a Consulatu Aureliani III et Marcellini, usque in diem VII Idus Decembris, Caro II et Carino Consulibus.

CAIUS annis duodecim, mensibus quatuor, diebus septem. Fuit temporibus Cari et Carini, ex die XVI Kalendas Januarii, Consulibus Caro II et Carino, usque in X Kalendas Maii, Diocletiano VI et Constantio II Consulibus.

MARCELLINUS annis octo, mensibus [Col. 0453] tribus, diebus viginti quinque. Fuit temporibus Diocletiani et Maximiani, ex die pridie Kalendas Julias: a Consulibus Diocletiano VI, et Constantio II, usque in Consulatum Diocletiani IX, et Maximiani VIII. Quo tempore fuit persecutio et cessavit Episcopatus annis VII [1 1Kb] , mensibus VI, diebus XXV.

MARCELLUS anno uno, mensibus septem. diebus viginti. Fuit temporibus Maxentii, a Consulatu X et Maximiano [2 1Kb] , usque post Consulatum X, et septimum.

EUSEBIUS menses quatuor, dies sedecim, a XIV. Kalendas Maias, usque in diem XVI Kalendas Septembris.

MILTIADES annis tribus, mensibus sex, diebus novem, ex die sexto Nonas Julias, a Consulatu Maximiano VIII solo; quod fuit mense septembri, Volusiano et Rufino, usque in III Idus Januarii, Volusiano et Anniano Consulibus.

SYLVESTER annis viginti uno, mensibus undecim. Fuit temporibus Constantini, a Consulatu Volusiani et Anniani, ex die pridie Kalendas Februarii, usque in diem Kalendarum Januariarum, Constantio et Albino Consulibus.

MARCUS menses octo, dies viginti. Et hic fuit temporibus Constantini, Nepotiano et Facundo Consulibus ex die XV Kalendas Februarias, usque in die Nonarum Octobrium, Consulibus SS.

JULIUS annos quindecim, mensem unum, dies undecim. Fuit temporibus Constantini, a Consulatu Feliciani et Titiani, ex die VIII. Idus Februarii, in diem pridie Idus Aprilis, Constantio V, et Constantio Caesare Consulibus. Hic multas fabricas fecit: Basilicam in via Portense, milliario III. Basilicam in via Flaminia, milliario II. quae appellatur Valentini. Basilicam Juliam, quae est regione VII, juxta forum Divi Trajani: Basilicam trans Tiberim, regione XIV juxta Callistum: Basilicam in via Aurelia, milliario III ad Callistum.

LIBERIUS fuit temporibus Constantii, ex die XI. Kal. Junias, in diem. . . . . . a consulibus Constantio V, et Constantio Caesare.

(Omnia pene haec opuscula desinunt his Coss. unde apparet anno isto, Christi 354, scripta aut circiter.)



LECTIO P. GOTOFREDI HENSCHENII.
Acta Sanctor. Aprilis, tom. I.--- Diatriba praeliminaris in Catalogos veteres Rom. Pontificum, ex antiquissimis codicibus MSS. acceptos, pag. 4.
[Col. 0447]

Imperante Tiberio Caesare passus est Dominus noster Jesus Christus, duobus Geminis Consulibus, VIII Kalendas Aprilis, et post ascensum ejus, Beatissimus Petrus Episcopatum suscepit. Ex quo tempore per successionem dispositum, quis Episcopus, et quot annis praefuit, vel quo imperante.

Petrus annis viginti quinque, mense uno, diebus novem. Fuit temporibus Tiberii Caesaris, et Caii, et Tiberii Claudii, et Neronis; a Consulatu Vinicii et Longini, usque Nervae et Vestini. Passus autem cum Paulo die tertia Kalendas Julias. Consulibus supradictis, imperante Nerone.

Linus annis duodecim, mensibus quatuor, diebus decem. Fuit temporibus Neronis a Consulatu Saturnini et Scipionis usque Capitone et Rufo.

Clemens annis novem, mensibus undecim, diebus duodecim. Fuit temporibus Galbae et Vespasiani, a Consulatu Trachali et Italici, usque Vespasiano VII et Tito.

Cletus annis sex, mensibus duobus, diebus septem. Fuit temporibus Vespasiani et Titi, et initio Domitiani, a Consulibus Vespasiano VIII et Domitiano VI, usque Domitiano IX et Rufo.

Anacletus annis duodecim, mensibus decem, diebus tribus. Fuit temporibus Domitiani, a Consulibus Domitiano X et Sabino, usque Domitiano XVII et Clemente.

Evaristus annis tredecim, mensibus septem, diebus duobus. Fuit temporibus novissimis Domitiani, et Nervae et Trajani; a Consulatu Valentis et Veri, usque Gallo et Bradua.

Alexander annis octo, mensibus duobus, die uno. Fuit temporibus Trajani, a Consulatu Palmae et Tulli, usque Aeliano et Vetere.

Sixtus annis decem, mensibus tribus, diebus viginti uno. Fuit temporibus Hadriani, a Consulatu Nigri et Aproniam, usque Vero III, et Ambibulo.

Telesphorus annis undecim, [Col. 0449] mensibus tribus, diebus tribus. Fuit temporibus Hadriani, a Consulatu Titiani et Gallicani, usque Caesare et Balbino.

Hyginus, annis duodecim, mensibus tribus, diebus sex. Fuit temporibus. . . . . . . . .

Anicetus annis. . . . . a Consulatu Gallicani et Veteris, usque Praesente et Rufino.

Pius annis XV, mensibus IV, diebus XX. Fuit temporibus Antonini Pii, a Consulatu Clari et Severi usque duobus Augustis. Sub hujus Episcopatu frater ejus Hermes librum scripsit, in quo mandatur contineturque quod ei praecepit Angelus, cum venit ad eum in habitu pastoris.

Soter annis novem, mensibus tribus, diebus duobus. Fuit temporibus. . . . . . . . . .

Eleutherius annis. . . Fuit temporibus Antonini et Commodi, a Consulatu Veri et Erenniani, usque Paterno et Bradua.

Victor annis novem, mensibus duobus, diebus decem. . . . . . . . . . . . . . . .

Zephyrinus annis. . . . A Consulatu Saturnini et Galli, usque Praesente et Extricato.

Callistus annos quinque, menses duos, dies decem. Fuit temporibus Macrini et Heliogabali, a Consulatu Antonini et Adventi, usque Antonino III et Alexandro.

Urbanus annos octo, menses undecim, dies duodecim. Fuit temporibus Alexandri a Consulatu Maximi et Aeliani, usque Agricola et Clementino.

Pontianus annos quinque, menses duos, dies septem. Fuit temporibus Alexandri, a Consulatu Pompeiani et Peligniani. Eo tempore Pontianus Episcopus et Hippolitus Presbyter exules sunt deportati in insulam nocivam Sardiniam, Severo et Quintiano Consulibus. In eadem insula discinctus [2 1Kb] est IV Kalendas Octobris, et loco ejus ordinatus est Anteros XI Kalendas Decemb. Consulibus suprascriptis.

Anteros mense uno, diebus decem. Dormit III Nonas Januarii, Maximino et Africano Consulibus.

Fabianus annos quatuordecim, menses undecim, dies decem. Fuit temporibus Maximini et Gordiani et Philippi, a Consulatu Maximini et Africani, usque Decio II et Grato. Passus XIII Kalend. Februarii. [Col. 0451] Hic regiones divisit Diaconibus, et multas fabricas per coemeteria fieri jussit. Post passionem ejus, Moyses et Maximus Presbyteri et Nicostratus Diaconus comprehensi sunt, et in carcerem missi. Eo tempore supervenit Novatus ex Africa, et separavit de Ecclesia Novatianum et quosdam confessores, postquam Moyses in carcere defunctus est: qui fuit ibi menses undecim, dies undecim.

Cornelius annos duos, menses tres, dies decem, a Consulibus Decio II et Decio, usque Gallo et Volusiano. Sub Episcopatu ejus Novatus extra Ecclesiam ordinavit Novatianum in urbe Roma, et Nicostratum in Africa. Hoc facto, Confessores qui se separaverunt a Cornelio, cum Maximo Presbytero, qui cum Moyse fuit, ad Ecclesiam sunt reversi. Post hoc Centumcellis expulsus, ibi cum gloria dormitionem accepit.

Lucius annos tres, menses octo, dies decem. Fuit temporibus Galli et Volusiani, usque Valeriano III et Gallieno II. Hic exul fuit et postea nutu Dei ad Ecclesiam reversus. (Decessit) Tertio nonas Martii, Consulibus suprascriptis.

Stephanus annos quatuor, menses duos, dies viginti unum. Fuit temporibus Valeriani et Gallieni, a Consulatu Volusiani et Maximini, usque Valeriano III et Gallieno II.

Sixtus annis duobus, mensibus undecim, diebus sex. Coepit a Consulatu Maximi et Glabrionis, usque Tusco et Basso, et passus est VIII Idus Augusti (et presbyteri praefuerunt) a Consulatu Tusci et Bassi usque in diem XII Kalendas Augusti, Aemiliano et Basso Consulibus.

Dionysius annis octo, mensibus duobus, diebus quatuor. Fuit temporibus Gallieni ex die undecimo Kalendarum Augusti, Aemiliano et Basso Consulibus, usque in diem septimum Kalendas Januarii, Consulibus Claudio et Paterno.

Felix annis quinque, mensibus undecim, diebus viginti quinque. Fuit temporibus Claudii et Aureliani, a Consulatu Claudii et Paterni, usque in Consulatum Aureliani II et Capitolini.

Eutychianus annis octo, mensibus undecim, diebus tribus. Fuit temporibus Aureliani, a Consulatu Aureliani III et Marcellini, usque in diem VII Idus Decembris, Caro II et Carino Consulibus.

Caius annos duodecim, mensibus quatuor, diebus septem. Fuit temporibus Cari et Carini, ex die XVI Kalendas Januarii, Consulibus Caro II ex Carino, usque in X Kalendas Maii, Diocletiano VI et Constantio II Consulibus.

Marcellinus annis octo, mensibus [Col. 0453] tribus, diebus viginti quinque. Fuit temporibus Diocletiani et Maximiani, ex die pridie Kalendas Julias, a Consulibus Diocletiano VI et Constantio II, usque in Consulatum Diocletiani IX et Maximiani VIII. Quo tempore fuit persecutio et cessavit Episcopatus annos IV, mensibus sex, diebus viginti quinque.

Marcellus anno uno, mensibus septem, dies viginti. Fuit temporibus Maxentii a Consulatu (Maximiani Herculei) X et Maximiani (Galerii) VII, usque post Consulatum X et VII.

Eusebius menses quatuor, dies sedecim, a XIV Kalend. Maias usque in diem XVI Kalendas Septembris.

Miltiades annis tribus, mensibus sex, diebus novem [3 1Kb] , et die sexto Nonas Julias, a Consulatu Maximiano VIII solo, quod fuit mense Septembri, Volusiano et Rufino, usque in III Idus Januarii, Volusiano et Aniano Coss.

Silvester annis viginti uno, mensibus undecim. Fuit temporibus Constantini, a Consulatu Volusiani et Anniani, ex die pridie Kalendas Februarii, usque in diem (pridie) Kalendarum Januariarum, Constantino et Albino Coss.

Marcus menses VIII, dies XX. Fuit temporibus Constantini, Nepotiano et Facundo Consulibus; ex die XV Kalendas Februarii, usque in diem Nonarum Octobrium, Consulibus supradictis.

Julianus annos quindecim, menses duos, dies sex. Fuit temporibus Constantis, a Consulatu Feliciani et Titiani, ex die VIII Idus Februarii, in diem pridie Idus Aprilis, Constantio V et Constantio Caesare Consulibus. Hic multas fabricas fecit, basilicam in via Portuensi, milliario III; basilicam in via Flaminia, milliario II, quae vocatur Valentini; basilicam Juliam, quae est regione VII, juxta forum Divi Trajani; basilicam trans Tiberim, regione XIV, juxta Callistum; basilicam in via Aurelia, milliario III ad Callistum.

Liberius fuit temporibus Constantii, ex die XI Kalendas Junias, in diem. . . . . . a Consulibus Constantio V et Constantio Caesare.



LECTIO EMMANUELIS SCHELSTRATII.
Antiquitas Ecclesiae illustrata, tom. I, pag. 402.
[Col. 0448]

Juxta antiquiorem catalogum Biblioth. Caesareae, ad MS. exemplar et editionem Cuspiniani.

Imperante Tiberio Caesare, passus est Dominus noster Jesus Christus duobus Geminis Consulibus, VIII Kal. Aprilis, et post ascensum ejus Beatissimus Petrus Episcopatum suscipit. Ex quo tempore per successionem dispositum, quis Episcopus, quot annis praefuit, vel quo imperante.

Petrus annis 25, mense 1, diebus 9. Fuit temporibus Tiberii Caesaris, et Caii, et Tiberii Claudii, et Neronis a Consulatu Vinicii et Longini, usque Neronis et Veteris: passus autem cum Paulo die 3. Kal. Julias, Consulibus suprascriptis, imperante Nerone.

Linus annis duodecim, mensibus 4, diebus 12. Fuit temporibus Neronis a Consulatu Saturnini, et Scipionis, usque Capitone et Rufo.

Clemens annis IX, mensibus XI, diebus XII. Fuit temporibus Galbae et Vespasiani, a Consulatu Trachali et Italici, usque Vespasiano VII et Tito.

(Clemens tertio, Cletus quarto loco ponuntur, qua vero ratione ignoratur: cum canon Missae Traditionem Ecclesiae Romanae his verbis exhibeat: Lini, Cleti, Clementis.)

Cletus annis 6. mensibus 2. diebus 10. Fuit temporibus Vespasiani et Titi, et initio Domitiani a Consulibus Vespasiano VIII et Domitiano V, usque Domitiano IX et Rufo.

Anacletus annis 12. mensibus 10. diebus 3. Fuit temporibus Domitiani, a Consulibus Domitiano X et Sabino, usque Domitiano XVII et Clemente.

Evaristus annis 13. mensibus 7. diebus 2. Fuit temporibus novissimis Domitiani, et Nervae, et Trajani, a Consulatu Valentis et Veri, usque Gallo et Bradua.

Alexander annis septem, mensibus duobus, die uno. Fuit temporibus Trajani, a Consulatu Palmae et Tulli, usque Aeliano et Vetere.

Sixtus annis decem, mensibus tribus, diebus viginti uno. Fuit temporibus Hadriani, a Consulatu Nigri et Aproniani, usque Veronio et Ambibulo.

Telesphorus annis undecim [Col. 0450] mensibus tribus, diebus tribus. Fuit temporibus Antonini Macrini [3 1Kb] , a Consulatu Titiani et Gallicani, usque Caesare et Albino.

Hyginus annis duodecim, mensibus tribus, diebus sex. Fuit temporibus [4 1Kb] . . . . . . . . .

Anicetus annis. . . . . a Consulatu Gallicani et Veteris, usque Praesente et Rufino.

Pius annis viginti, mensibus quatuor, diebus viginti uno. Fuit temporibus Antonini Pii, a Consulatu Clari et Severi, usque duobus Augustis. Sub hujus Episcopatu frater ejus Hermes librum scripsit, in quo mandatum continetur quod ei praecepit Angelus, cum venit ad eum in habitu pastoris.

Soter annis novem, mensibus tribus. Fuit temporibus [5 1Kb] . . . . . . . . . . . . . . . . . . . . . . . . . . . .

Eleutherius annis. . . . . Fuit temporibus Antonini Commodi a Consulatu Veri et Ereniani, usque Paterno et Bradua.

Victor annis decem, mensibus duobus, diebus decem. . . . . . . . . . . . . . . . . . . . . . . . . . . . .

Zephyrinus annis. . . . a Consulatu Saturnini et Galli, usque Praesente et Extricato.

Callistus annos 5. menses 2. dies 10. Fuit temporibus Macrini et Heliogabali, a Consulatu Antonini et Adventi, usque Antonino III et Alexandro.

Urbanus annos octo, menses 11, dies 12. Fuit temporibus Alexandri a Consulatu Maximi et Aeliani, usque Agricola et Clementino.

Pontianus annos quinque, menses duos, dies septem. Fuit temporibus Alexandri, a Consulatu Pompeiani et Peligniani. Eo tempore Pontianus Episcopus et Hippolitus Presbyter exules sunt deportati in insulam nocivam Sardiniam, Severo et Quintino Consulibus: in eadem insula discinctus est IV. Kal. Octobris, et loco ejus ordinatus est Anteros XI. Kal. Decembris Consulibus suprascriptis.

Anteros mense uno, diebus decem. Dormit III Nonas Januarii, Maximino et Africano Consulibus.

Fabianus annos quatuordecim, mensem unum, dies decem. Fuit temporibus Maximini, et Gordiani, et Philippi, a Consulatu Maximini et Africani, usque Decio II et Grato. Passus XIII. Kal. Februarias. Hic [Col. 0452] regiones divisit Diaconibus, et multas fabricas per coemeteria fieri jussit. Post passionem ejus, Moyses et Maximus Presbyteri et Nicostratus Diaconus comprehensi sunt et in carcerem sunt missi. Eo tempore supervenit Novatus ex Africa, et separavit de Ecclesia Novatianum, et quosdam Confessores, postquam Moyses defunctus est, qui fuit ibi menses undecim, dies undecim.

Cornelius annos duos, menses tres, dies decem, a Consulibus Decio IV et Decio II usque Gallo et Volusiano. Sub Episcopatu ejus Novatus extra Ecclesiam ordinavit Novatianum in urbe Roma, et Nicostratum in Africa. Hoc facto, confessores qui se separaverunt a Cornelio cum Maximo Presbytero, qui cum Moyse fuit, ad Ecclesiam sunt reversi. Post hoc Centumcellis expulsus, ibi cum gloria dormitionem accepit.

Lucius annos tres, menses octo, dies decem. Fuit temporibus Galli et Volusiani, usque Valeriano III et Gallieno II. Hic exul fuit, et postea nutu Dei, incolumis ad Ecclesiam reversus est. Decessit 3 Nonas Martii, Coss. suprascriptis.

Stephanus annos quatuor, menses duos, dies viginti unum. Fuit temporibus Valeriani et Gallieni, a Consulatu Volusiani et Maximini, usque Valeriano III et Gallieno II.

Sixtus annis duobus, mensibus undecim, diebus sex. Coepit a Consulatu Maximi et Glabrionis, usque Tusco et Basso, et passus est VIII Idus Augusti. . . . . . . . . . a Consulatu Tusci et Bassi, usque in diem XII Kalendas Augusti, Aemiliano et Basso Consulibus.

Dionysius annis octo, mensibus duobus, diebus quatuor. Fuit temporibus Gallieni ex die XI Kalendarum Augusti, Aemiliano et Basso Consulibus, usque in diem septimum Kalendar. Januarii, Consulibus Claudio et Paterno.

Felix annis V, mensibus XI, diebus XXV. Fuit temporibus Claudii et Aureliani, a Consulatu Claudii et Paterni, usque in Consulatum Aureliani II, et Capitolini.

Eutychianus annis octo, mensibus undecim, diebus tribus. Fuit temporibus Aureliani III, et Marcellini, usque in diem IV Idus Decembris, Caro II et Carino Consulibus.

Caius annis XII, mensibus IV, diebus VII. Fuit temporibus Cari et Carini ex die XVI Kalendas Januarii, Consulibus Caro II et Carino, usque in X Kalendas Maii, Diocletiano VI et Constantio II Consulibus.

Marcellinus annis octo, mensibus [Col. 0454] tribus, diebus viginti quinque. Fuit temporibus Diocletiani et Maximiani, ex die pridie Kalendas Julias, a Consulibus Diocletiano VI, et Constantio II, usque in Consulatum Diocletiani IX et Maximiani VIII. Quo tempore fuit persecutio et cessavit Episcopatus annos VII [4 1Kb] , mens. VI, dies XXV.

Marcellus anno I, mensibus VI, diebus XX. Fuit temporibus Maxentii a Consulatu Maximiani Herculei X et Maximiani Galerii VII, usque post Consulatum X et VII.

Eusebius menses IV, dies XVI, a XIV Kalendas Maii, usque in diem XVI Kalendas Septembris.

Miltiades annis tribus, mensibus sex, diebus octo, a die sexto Nonas Julias, a Consulatu Maximiano VIII solo, quod fuit mense Septembri, Volusiano et Rufino, usque in III Idus Januarii, Volusiano et Aniano Consulibus.

Sylvester annis viginti uno, mensibus undecim. Fuit temporibus Constantini, a Consulatu Volusiani et Aniani, ex die pridie Kalendas Februarii, usque in diem pridie Kalendarum Januariarum Constantino et Albino Consulibus.

Marcus menses VIII, dies XX. Fuit temporibus Constantini, Nepotiano et Facundo Consulibus, ex die XV Kalend. Februarii usque in diem Nonarum Octobrium, Consulibus supradictis.

Julius annos quindecim, mensem unum, dies undecim. Fuit temporibus Constantini, a Consulatu Feliciani et Titiani ex die VIII Idus Februarii, in diem pridie Idus Aprilis, Constantio V, et Constantio Caesare Consulibus. Hic multas fabricas fecit.---Basilicam in via Portuensi milliario III. Basilicam in via Flaminia milliario II, quae vocatur Valentini; Basilicam Juliam, quae est regione VII, juxta forum D. Trajani, Basilicam trans Tiberim, regione XIV, juxta Calistum, Basilicam in via Aurelia, milliario tertio ad Galistum.

Liberius fuit temporibus Constantini, ex die XI Kalend. Junias, in diem. . . . a Consulibus Constantio V, et Constantio Caesare.




[Col. 0453]
DISQUISITIO GALLICE ADORNATA. DE PRAECEDENTIS CATALOGI EPOCHA, AUCTORE ET AUCTORITATE.

[Col. 0453] Postquam hunc catalogum sub oculos lectoris posuere, sequentia subjungunt eruditi Benedictini:

[Col. 0454] Telle est la Chronique des Pontifes Romains connue sous le nom de catalogue de Libre. Avant d'en [Col. 0455A] tablir l'autorite, nous avons d'abord  examiner l'poque  laquelle elle aura t rdige, et l'auteur  qui il serait possible de l'attribuer.

De tous les savants qui se sont occups de ce monument, nous ne connaissons que Dodwel qui l'ait voulu faire plus rcent que l'poque de Libre, et il a t refut par Tillemont lui-mme. Sans parler de l'argument qu'on doit naturellement tirer de la coincidence de date de ce monument avec les quatre autres opuscules qui l'accompagnent sur les divers manuscrits, circonstance qui suffit  elle seule pour en prciser l'poque, n'y ayant dans le texte du catalogue rien qui contredise cette antiquit, cette chronique ne porte-t-elle pas irrcusablement la date de sa rdaction dans ces dernires lignes: Liberius [Col. 0455B] fuit temporibus Constantii, ex die XI Kalend. Junias, in diem . . . a consulibus Constantio V. et Caesare.

Cette fin, comme le dit Tillemont, convient bien moins  un copiste arrt par quelque accident, qu' un auteur qui savait le commencement de Libre, mais qui n'en savait pas la fin parce qu'elle n'tait pas encore arrive [(a) 1Kb] .

Mais il est un autre argument plus invincible encore. Outre le catalogue des Papes dit de Libere, il en existe un autre compos au sixime sicle et s'arrtant  Flix IV. Or, ce second catalogue, que Dodwel voudrait faire passer pour le plus ancien, tandis que celui de Libre n'en serait que l'abrg [(b) 1Kb] , le second, disons-nous, insre textuellement les fastes consulaires tablis dans le premier pour les annes [Col. 0455C] de chaque Pape, et, arriv  l'poque de Lib, il cesse de les donner, il n'y supple en aucune facon et ne les reprend que plus d'un sicle aprs L'poque o s'arrte la Chronique Librienne. Pourquoi, sinon parce que le monument qu'il transcrivait n'allait pas au del du consulat de Constance quinto et Constance Csar? Or, quel peut tre ce monument, si ce n'est celui qui fait l'objet de la prsente discussion? Il est donc antrieur  la Chronique de Flix IV, dont lui seul peut mme expliquer l'trange lacune. Pearson n'a pas craint d'en faire la remarque [(c) 1Kb] , et Tillemont, presque aussi svre dans l'examen des traditions catholiques, observe judicieusement que les conjectures de Dodwel pour faire [Col. 0455D] du catalogue de Libre un simple abrg de monuments du sixime sicle, sont renverses par l'exprience des critiques, qui, dit-il, ont toujours observ que ces sortes d'ouvrages vont plutt en augmentant [Col. 0456A] qu'en diminuant, comme on le voit par exprience [(d) 1Kb] .

La question de savoir quel est l'auteur du catalogue de Libre est loin d'tre aussi facile  claircir. Henschenius a prtendu que la premire partie de la Chronique qui va de saint Pierre  saint Urbain aurait t rdige par saint Anteros et le reste jusqu' Libre par saint Damase. Papebrock, dans son Conatus Chronico-historicus ad Catalogos Romanorum Pontificum, a mme t plus loin, cherchant  prouver que la seconde partie de ce Catalogue offre des traces de quatre mains diffrentes. Schelstrate combat vigoureusement ce systme [(e) 1Kb] , qui nous semble,  nous aussi, donner beaucoup trop  la conjecture; mais si nous sommes ports  suivre cet auteur lorsqu'il fait voir qu'on ne saurait nommer avec prcision [Col. 0456B] les rdacteurs de ce Catalogue, ni les multiplier ainsi  fantaisie, sans courir le risque de procder un peu au hasard, il nous parat que ses arguments, pour prouver l'identit de style dans toutes les parties de cette Chronique, sont loin d'tre concluants. Quand on y regarde de prs, il est difficile de ne pas apercevoir dans les diffrentes parties une grande diversit de forme; mais ne serait-il pas possible de l'expliquer en considrant ce monument comme l'assemblage, la compilation de notes ou mmoires rdigs  plusieurs poques? Rien ne ressemble mieux  une serie d'inscriptions enregistres  la suite les unes des autres, que ce Catalogue qui ne prsente d'unit que dans la pense qui a prsid  son arrangement en manire de Chronique.

[Col. 0456C] Maintenant quel aurait t le rdacteur, le compilateur de cet ensemble? Tillemont et Pagi en attribueraient volontiers l'honneur  saint Damase, et nous sommes trs-ports  nous ranger nous-mmes de ce parti. Toutefois nous n'appuyons pas notre sentiment sur les deux fameuses lettres, dont l'une est attribue  ce saint Pape et l'autre  saint Jrme, et qui ont agit en sens divers les savants qui les ont juges. Elles paraissent abandonnes aujourd'hui de tout le monde, et cependant, suivant nous, les arguments que produit en leur faveur Ciampini dans son Examen Libri Pontificalis, sont loin d'tre mprisables. Quoi qu'il en soit, nous nous abstenons de les citer dans cette discussion, nous contentant [Col. 0456D] de les placer en note sous les yeux du lecteur, afin de ne rien omettre de tout ce qui peut rendre plus complet notre travail sur les origines de la Papaut [(f) 1Kb] .

[Col. 0457A] Si donc nous attribuons a saint Damase la rdaction du catalogue de Libre, ce n'est point sur la foi de ces deux lettres, mais sur le tmognage de nombre d'auteurs qui, depuis le septime ou huitime sicle environ, n'ont cess de considrer ce Pape comme auteur d'une Chronique des Pontifes Romains. Comme nous ne pouvons faire saint Damase auteur du Liber Pontificalis, ni mme du Catalogue de Flix IV, monuments d'un style trop diffrent du sien, on est essentiellement conduit  lui laisser la Chronique de Libre. Ici encore, quoique par une route totalement diffrente, nous nous rencontrerons avec Tillemont, qui s'exprime ainsi, dans le passage que nous avons cit plus haut: Je ne vois pas pourquoi on dit que c'est faussement qu'on attribue  saint Damase ce catalogue, et pourquoi il ne l'aura pas pu dresser, tant diacre en 353, lorsque [Col. 0457B] le pape Libre fut banni, et le catalogue parat fait l'an 354, sous le pape Libre [(a) 1Kb] .

C'est en vain que dom Ceilier objecte que, dans la notice des crits de saint Damase, saint Jrme ne nomme point ce Catalogue [(b) 1Kb] ; car ce Catalogue, qui ne semble d'ailleurs rdig que dans un intrt de localit, n'est pas vritablement un livre, et il est naturel de supposer qu'il n'a pas pntr jusqu'en Orient, o crivait saint Jrme, quand on voit qu'en Occident mme on n'a commenc  s'en occuper qu'au seizime sicle. L'autre difficult de dom Ceilier, que saint Damase n'a pas mis son nom  cet opuscule, ainsi qu'il l'a mis  presque toutes ses pigrammes et ses inscriptions, n'est pas plus srieuse. D'abord, c'est dj convenir qu'il ne l'a pas mis [Col. 0457C]  tout ce qui est sorti de sa plume; ensuite, comment saint Damase aurait-il song  mettre son nom en tte d'une Chronique qui n'est autre chose que la compilation en deux pages d'une suite de notes et d'inscriptions? Concluons donc que le sentiment qui fait ce saint Pape auteur de la Chronique de Libre est appuy sur de solides fondements. Une autre question bien autrement grave, celle de la vrit des faits contenus dans ce catalogue, rclame maintenant toute notre attention.

Les faits contenus dans le Catalogue de Libre sont simplement les fastes consulaires correspondants  l'avnement et  la mort de chaque Pape, le compte des annes, des mois et des jours de son [Col. 0457D] pontificat, enfin quelques dtails historiques, en petit nombre et fort succincts, ainsi qu'on a pu le remarquer ci-dessus. Nous allons examiner successivement quel degr d'autorit nous devons donner  ces diffrents dtails. Commenons par les fastes consulaires.

L'antiquit du Catalogue de Libre une fois tablie, il nous semble vident que l'on doit reconnatre une vritable autorit aux indications de consuls qu'il renferme,  moins que l'on ne puisse dmontrer deux choses, savoir: que les Chrtiens de Rome, qui comme on ne peut en douter d'aprs [Col. 0458A] tout ce que nous avons prouv dans les prcdents chapitres, avaient conserv les noms de leurs vques, ne se servaient point des fastes consulaires pour marquer les annes de leur sige; et, en second lieu, que, s'ils en usaient ainsi, il et t impossible en 354 de recueillir les monuments de ce genre dresss par eux durant les trois premiers sicles. Or nous dfions qui que, ce soit d'administrer la plus lgre preuve  l'appui de ces deux assertions, et il faudrait pourtant commencer par les dmontrer, avant d'attaquer l'autorit du Catalogue de Libre sur la vrit des supputations consulaires qu'il contient. En attendant, nous esprons prouver que les deux thses opposes sont certaines.

Premirement, les chrtiens de Rome se servaient des fastes consulaires pour compter les annes des Papes. Nos lecteurs ne peuvent ignorer que pendant [Col. 0458B] toute la dure de l'empire romain, la manire la plus usite et la plus nationale de mesurer le temps et de classer les vnements historiques tait de le faire par les consuls. Non-sculement cet usage tait reu pour les faits intressant l'ordre public, mais les circonstances de la vie prive y taient soumises; les contrats entre particuliers, tout, jusqu'aux dtails du mnage les plus familiers, recevaient cette sanction aussi bien que les actes mmes du pouvoir gouvernant. Ainsi l'avaient tabli de concert les lois et la coutume; et peut-tre cet usage tait-il d'autant plus volontiers observ, qu'en mme temps qu'il offrait un moyen de se rappeler les faits, moins abstrait que la supputation [Col. 0458C] par les chiffres, il flattait l'orgueil des particuliers, en associant en quelque sorte les faits de leur existence avec les destines de l'empire.

Le christianisme trouva cette pratique tablie lorsqu'il parut en ce monde; et comme elle ne prsentait rien de contraire  ses dogmes ni  sa morale, les premiers fidles, qui taient dans l'usage de l'employer dans la vie civile pour donner autorit  leurs actes, durent naturellement la transporter avec tous ses avantages dans les supputations de la religion. Que pouvait-il en effet y avoir pour eux de plus important, de plus digne de mmoire, que lasuite et les annes des successeurs de saint Pierre, dans lesquels cet aptre continuait toujours d'enseigner et de rgir l'glise? Y avait-il un sujet [Col. 0458D] plus digne d'mouvoir ce sentiment de nationalit qu'prouve toujours davantage une socit, en proportion du degr de spiritualisme dont elle fait profession, que le dsir de conserver pures et certaines les annales de ces Pontifes si humbles, si obscurs, et pourtant dpositaires d'une autorit dont les effets, comme on peut en voir plusieurs exemples dans Eusbe, retentissaient jusqu'aux extrmits de l'Orient, et dont la puissance, tout enfouie qu'elle tait sous les arceaux de Rome souterraine, s'levait, ds le troisime sicle, assez rivale des Csars pour qu'un Dcius la redoutt  l'gal [Col. 0459A] d'un comptiteur  l'empire [(a) 1Kb] ? N'en doutons pas, les chrtiens firent bien pour conserver la mmoire des chefs de l'Eglise ce qu'ils faisaient chaque jour dans l'intrt de leurs affaires domestiques; et quand bien mme les dernires traces en seraient aujourd'hui effaces, ne soyons point si ignorants de la nature humaine pour croire que les premiers chrtiens auront laiss passer tant de gloire, et d'une gloire si pure, sans rien faire pour en conserver le souvenir.

Dira-t-on que cette manire de compter par les consuls leur aura sembl trop profane, trop sculire, contraire mme  l'austre dignit d'une religion qui ne prenait acte des particularits de la vie prsente que pour les mpriser? A cela nous rpondrons [Col. 0459B] que bien loin de l, le Christianisme leur faisait une sorte de devoir d'employer ce mode de supputation. Personne saus doute n'ignore le respect souverain qu'avaient les premiers fidles pour les Ecritures saintes, le zle qu'ils mettaient  en reproduire le gnie et les circonstances dans leurs habitudes, dans leur langage. Non-seulement les crmonies du culte y prenaient leur origine, mais les usages de la vie prive en taient comme imprgns: ils ne pensaient, ils ne s'exprimaient que par ces livres divins. Leur style, leurs images embellissaient les crits des Tertullien et des Origne, en mme temps que leurs sentences renforcaient les rponses dj si sublimes des martyrs. Or, ces livres eux-mmes, tout clestes, tout surnaturels, [Col. 0459C] ne ddaignaient point de se servir, dans la supputation des vnements divins, du mode en usage pour les calculs terrestres. Ils procdaient  l'aide des fastes de l'humanit comme  la lueur d'un flambeau, et la parole de Dieu empruntait en quelque sorte sa certitude de fait aux vnements de cette demeure mortelle.

Pour n'en rappeler ici que quelques exemples, ouvrez d'abord l'Ancien Testament,  l'article des prophties, ces phnomnes tout spirituels de l'infusion premire du Verbe divin par l'Esprit-Saint dans l'humanit, vous y trouverez les annes passagres des rois de la terre accoles comme un sceau ncessaire aux oracles de la Sagesse ternelle. Choisissons entre mille exemples: La vision d'Isae fils d'Amos [Col. 0459D] sur Juda et Jrusalem, en les jours d'Ozias, Joathan, Achaz et Ezchias, rois de Juda [(b) 1Kb] . Plus loin: En l'anne que mourut le roi Ozias, je vis le Seigneur assis sur un trne, etc. [(c) 1Kb] . Paroles de Jrmie fils d'Helcias, l'un des prtres qui furent en Anathoth, en la [Col. 0460A] terre de Benjamin. La parole du Seigneur fut sur lui en les jours de Josias fils d'Amon roi de Juda, en la treizime anne de son rgne [(d) 1Kb] . Parole qui fut donne  Jrmie, touchant le peuple de Juda, en la quatrime anne de Joakim fils de Josias roi de Juda, laquelle est la premire anne de Nabuchodonosor roi de Babylone [(e) 1Kb] . En la premire anne de Baltazar roi de Babylone, Daniel vit un songe, etc. [(f) 1Kb] . En la troisime anne du rgne de Baltasar [(g) 1Kb] . En la premire anne de Darius fils d'Assurus, de la race des Mdes, qui rgna sur l'empire des Chaldens, etc. [(h) 1Kb] . En l'anne troisime de Cyrus roi des Perses, la parole fut rvle  Daniel, etc. [(i) 1Kb] . C'est assez sans doute et nous pouvons nous dispenser de citer les petits Prophtes, qui fournissent un bien plus grand nombre d'exemples [Col. 0460B] de cette particularit. Passons au Nouveau Testament.

Aux jours d'Hrode, roi de Juda, il y eut un prtre nomm Zacharie, etc. [(j) 1Kb] . Ainsi commence le rcit de l'histoire vanglique dans saint Luc. Au chapitre suivant: En ces jours-l il sortit un dit de Csar Auguste pour le dnombrement de tout l'univers. Ce dnombrement fut fait, Cyrinus tant gouverneur de Syrie [(k) 1Kb] . Saint Matthieu parlant de la venue des mages: Jsus tant n en Bethlem de Juda, en les jours du roi Hrode, voici que des Mages vinrent d'Orient  Jrusalem [(l) 1Kb] . Saint Luc voulant annoncer la prdication de saint Jean, solennel prlude de celle du Christ, en dtermine aussi l'poque par celle des princes du temps: En l'anne quinzime de l'empire [Col. 0460C] de Tibre Csar, Ponce Pilate  tant gouverneur de Jude, Philippe son frre ttrarque de l'Iture et de la rgion de Thrachonite, et Lysanias d'Abilne, sous les princes des prtres Anne et Caphe, la parole du Seigneur fut sur Jean fils de Zacharie, dans le dsert, etc. [(m) 1Kb] .

Voil certes plus qu'il ne fallait pour excuser les premiers chrtiens  leurs propres yeux, lorsqu'ils se servaient des fastes consulaires pour fixer les annes des Pontifes Romains; et afin que l'on ne pense pas que ces observations soient le fruit d'une recherche systmatique plus ingnieuse que concluante, nous ne rsistons pas au dsir de citer ici le passage suivant de saint Ambroise, qui a vu la [Col. 0460D] chose du mme point de vue, et qui commente de la manire suivante l'un des textes que nous venons de citer: Le dnombrement dont parle saint Luc eut lieu Cyrinus tant gouverneur de Syrie, comme si l'Evangliste et voulu mettre  son livre, [Col. 0461A] comme un sceau, une sorte d'indication consulaire. Et effet, si l'on marque les consuls sur les contrats d'achat, quoi de plus juste que d'employer cette supputation de temps pour fixer l'poque du rachat universel? Vous avez ici tout ce que l'on a coutume de placer sur les contrats: d'ordinaire, on y met le nom du dpositaire de l'autorit souveraine, le jour, le lieu, la cause, les tmoins. Le Christ a voulu aussi faire servir ces diffrentes marques  certifier sa nativit et sa gnration suivant la chair, lui qui a dit  ses aptres: Soyez-moi tmoins en prsence de Jrusalem [(a) 1Kb] .

Il n'y a donc pas lieu de s'tonner que les premiers fidles transportassent dans les faits de la religion une manire de compter que le gnie des livres [Col. 0461B] saints leur rendait sacre, en mme temps que les usages du temps n'en laissaient pas mme une autre  leur disposition. Ainsi s'explique ce passage de Tertullien, dans le livre de la Couronne du Soldat: Le vulgaire a ses ftes et ses couronnes, tantt en l'honneur de la fortune des princes, tantt pour les solennits particulires de la cit, et la luxure fait le fond de toutes ces joies publiques. Toi, chrtien, tu es tranger  ce monde, citoyen de la cleste Jrusalem, comme dit l'Aptre: Notre cit est le ciel. Mais n'as-tu pas aussi tes listes? N'as-tu pas aussi tes fastes [(b) 1Kb] ?

Aprs avoir montr que l'existence de fastes chrtiens, durant les trois premiers sicles, ne prsente rien que de trs-naturel, nous n'aurons pas de peine [Col. 0461C]  faire voir qu'on pouvait lire encore en 354 ceux que les chrtiens de Rome eussent rdigs sur les annes des papes. Une seule raison et rendu cette lecture impossible: ce serait le cas o ils eussent tous pri avant cette poque, mais cette supposition est inadmissible. Sans doute les perscutionis, la dernire surtout, dtruisirent une grande quantit de monuments; mais le petit nombre qui nous en est rest, et qui devait tre ncessairement plus considrable encore au quatrime sicle, suffit pour prouver que tout n'avait pas pri: nous allons fortifier par des faits ces conjectures inattaquables d'ailleurs.

Prenons pour exemple les Actes des Martyrs, monuments si importants dans les moeurs de l'Eglise [Col. 0461D] primitive, et sur lesquels naturellement les chrtiens devaient inscrire les consuls pour fixer l'poque de la glorieuse confession. Tout le monde sait que la plus grande partie de ces actes prcieux s'est perdue; mais telle est la certitude de notre assertion, qu'un [Col. 0462A] seul coup d'oeil sur les dbris qui nous sont rests suffira pour montrer aux moins clairvoyants, qu' l'poque de Libre, on pouvait bien mieux encore constater,  l'aide du flambeau consulaire, les actes ecclsiastiques des trois sicles prcdents. Nous ne citerons point ici les actes des martyrs, jugs authentiques par les Bollandistes dans leur immense compilation, ni dans plusieurs autres recueils postrieurs  celui de dom Ruinart: arrtons-nous simplement  la collection de celui-ci comme la plus rpandue, et lisons-y tout aussitt ce qu'on pouvait bien mieux encore lire au quatrime sicle sur tant de monuments que le temps et l'incurie de ceux qui les devaient mieux conserver, joints aux ravages des barbares, ont fait disparatre de la terre. Prenons  [Col. 0462B] livre ouvert dans les Acta sincera du savant et trsimpartial bndictin.

En l'an de Jsus-Christ CVII, les actes de saint Ignace d'Antioche: Facta autem sunt haec die ante XIII Kalendas Januarias, praesidentibus apud Romanos Syrio et Senecio secundo. En l'an CC, les actes proconsulaires des martyrs Scillitains: In diebus illis praesidente bis Claudiano consule XVI Kal. August. En l'an CCL, le martyre de S. Pionius: Acta sunt haec sub Proconsule Julio Proclo et Quintiliano consule, Imperatore Gaio, mense quinto, Traiano Decio et Vizeto Grato, et, ut Romani dicunt, IIII Idus Martii, et, ut Asiani dicunt, mense sexto, die sabbati, hora decima. En l'an CCLVIII, les actes proconsulaires de saint Cyprien: Imperatore Valeriano quartum et Gallieno [Col. 0462C] tertium Consulibus, tertio Kalendarum Septembrium, etc. En l'an CCLIX, les actes des saints martyrs Fructuosus, Augurius et Eulogius: Valeriano et Gallieno imperatoribus, Aemiliano et Basso coss. XVII Kal. Februarii, die Dominico, etc. En l'an CCLXXXV, les actes des saints martyrs Claude et Asterius: Habita est passio haec in civitate Aegea, sub Lysia praeside. X Kalendas Septembris, Augusto et Aristobolo consulibus, etc. En l'an CCXCV, les actes de S. Maximilien: Tusco et Anulino consulibus, IV Id. Martii, Teveste, etc. En l'an CCCIII, les actes de S. Flix vque: Diocletiano octies et Maximiano septies consulibus, Augustis, etc. En l'an CCCIV, les actes des saintes Agape, Chionie, Irne, etc., in consulatu Diocletiani Augusti nono, Maximiani autem August. [Col. 0462D] octavo, Kalendis Aprilis, etc. Mme anne, les actes de S. Euplus, diacre: Diocletiano novies, et Maximiano octies consulibus, pridie Idus Augusti, in Catanensium civitate, etc.

Nous nous arrtons enfin; mais nous voulions [Col. 0463A] mettre le lecteur  porte de juger par lui-mme que la critique la plus exigeante ne saurait rejeter la chronologie consulaire du Catalogue de Libre, pour cette raison seule que cet opuscule n'a t rdig qu'au quatrime sicle. Or, le Catalogue de Libre ne se borne pas  indiquer les consuls correspondants  l'avnement et  la mort des Pontifes Romains, il donne aussi les annes, les mois et les jours de leur sige. Examinons maintenant la certitude de ces dtails.

Aprs avoir fait observer au lecteur que ces assignations d'annes, de mois et de jours, ont d prter aux erreurs des copistes,  travers les sicles, plus encore que les fastes consulaires eux-mmes, et que par consquent nous n'entendons point rpondre de [Col. 0463B] tous les chiffres dont est rempli le Catalogue de Libre, nous disons que rien n'est moins tonnant en soi que la conservation de ces dtails chronologiques  Rome, au quatrime sicle. Les monuments de l'histoire, et Dodwel en est lui-mme convenu [(a) 1Kb] , n'ontils pas conserv, malgr la distance des temps, les annes, les mois et les jours des empereurs? Pour faire la mme chose dans la chronique des Papes, dont les annes taient dj dtermines par les consuls, fallait-il donc de si grands efforts? et lorsque les volumineux crits des Clment d'Alexandrie et des Origne traversaient sains et saufs de si dsastreuses temptes, avait-il t si impracticable de sauver la page sur laquelle on avait crit les annes, les jours et les mois qu'avaient sig environ trente [Col. 0463C] vques, surtout quand le contenu de cette page tait si populaire, qu'il tait, parl mme, impossible qu'il se perdt?

Car les faits viennent encore ici  l'appui de ce qu'on pourrait appeler nos conjectures, et voici de quelle manire. N'est-il pas vrai que si nous pouvons prouver que les chrtiens connaissaient naturellement le jour du dcs de la plupart des anciens Papes, il leur tait, par l mme, facile de supputer non-seulement les annes de leur Pontificat dj dsignes par les consuls, mais mme d'une certaine manire les mois et les jours, indpendamment des mmoires que l'Eglise devait conserver sur toutes ces choses? Or c'est ce que personne ne peut rvoquer en doute, avec la plus lgre teinture de l'antiquit ecclsiastique. [Col. 0463D] Ds l'origine du christianisme, le jour de la mort des saints fut consacr par une fte en leur honneur sous le beau nom de naissance, Natalis, conserv dans la liturgie romaine. Ainsi, ds l'an 107, dans la circulaire partie de Rome pour annoncer la confession de saint Ignace d'Antioche, on disait aux glises: Nous vous indiquons le jour et le temps, afin qu' l'anniversaire de son martyre, nous [Col. 0464A] nous runissions tous en l'bonneur d'un si gnreux athlte et tmoin du Christ [(b) 1Kb] . Telle tait la tradition apostolique. Lorsque l'glise Romaine adressait un message aux autres glises pour leur notifier le trpas sublime de son Pontife [(c) 1Kb] , elle n'oubliait jamais de transmettre en mme temps, pour qu'on l'enregistrt, le jour o le sacrifice avait t offert. Vous saurez, crit saint Cyprien  Successus, un des vques de sa province; vous saurez que Sixte a t mis  mort dans le cimetire, le huit des ides d'aot [(d) 1Kb] .

On conservait donc  Rome, au moyen des mmoires et commmorations des martyrs, le jour prcis o chaque Pape avait termin sa carrire; et c'est ici le lieu de mettre sous les yeux du lecteur [Col. 0464B] le fameux calendrier ecclsiastique de l'glise Romaine, qui, rdig aussi vers l'an 354, faisait partie des quatre opuscules que Cuspinien et le P. Boucher trouvrent sur le mme manuscrit  ct du Catalogue de Libre. On y verra les anniversaires des divers martyrs dont Rome chrtienne clbrait la fte au quatrime sicle, et l'inspection de ce monument ne servira pas peu  faire toucher au doigt la vrit de nos assertions. Nous donnons ce calendrier, non d'aprs Dom Ruinart, qui n'a fait que reproduire la lecon du P. Boucher, mais d'aprs le P. Conrad Janning, quid'a publi en 1717 [(e) 1Kb] , sans rien changer  la leon originale, comme l'avait fait le P. Boucher en quelques endroits.


DEPOSITIO EPISCOPORUM.
[Col. 0464C]
    VI Kal. Januar. Dionisi, in Calisti.
    III Kal. Jan. Felicis, in Calisti.
    Prid. Kal. Jan. Silvester, in Priscillae.
    IV Idus Jan. Miltiades, in Calisti.
    XVIII Kal. Febr. Marcellini, in Priscillae [(f) 1Kb] .
    III Non. Mart. Luci, in Calisti.
    X Kal. Mai. Gai, in Calisti.
    IV Non. Aug. Steffani, in Calisti.
    VI Kal. Octobr. Eusebii, in Calisti.
    VI Idus Decembr. Eutichiani, in Calisti.
    Non. Octobr. Marci, in Balbinae.
    Prid. idus April. Julii, in via Aurelia, milliario III, in Calisti.




DEPOSITIO MARTYRUM.
    [Col. 0464D] VIII Kal. Jan. Natus Christus in Betleem Judeae.




MENSE JANUARIO.
    XIII Kal. Febr. Fabiani, in Calisti; et Sebastiani in Catacumbis.
    XII Kal. Feb. Agnetis, in Nomentana.




MENSE FEBRUARIO.
    VIII Kal. Mart. Natale Petri de Catedra.




MENSE MARTIO.
[Col. 0465A]
    Non. Martii. Perpetuae et Felicitatis, Africae.




MENSE MAIO.
    XIV Kal. Jun. Partheni et Caloceri, in Calisti, Diocletiano VIII et Maximiano VIII Coss.




MENSE JUNIO.
    III Kal. Julii. Petri, in Catacumbas; et Pauli, Ostense; Tusco et Basso. Coss.




MENSE JULIO.
    VI Idus. Felicis et Filippi, in Priscillae; et in Jordanorum, Martialis, Vitalis, Alexandri: et in Maximi, Silani; hunc Silanum martyrem Novati [(a) 1Kb] furati sunt: et in Praetextati, Januari.
    III Kal. Aug. Abdos et Semnes, in Pontiani, quod est ad Ursum Piliatum.




MENSE AUGUSTO.
[Col. 0465B]
    VIII Idus Aug. Xysti, in Calisti; et in Praetextati, Agapiti et Felicissimi.
    VII Idus Aug. Secundi, Carpoferi, Victorini et Severiani, Albano et Ostense.
    VI Ballistaria [(b) 1Kb] Cyriaci, Largi, Crescentiani, Memmiae, Julianetis et Ixmaracdi.
    IIII Idus Aug. Laurenti, in Tiburtina.
    Ib. Aug. Ypoliti, in Tiburtina; et Pontiani, in Cal.
    [Col. 0466A] XI Kal. Sept. Timothei, Ostense.
    V Kal. Sept. Hermetis, in Basillae, Salaria vetere.




MENSE SEPTEMBRE.
    Non Sept. Aconti, in Porto, et Nonni et Herculani et Taurini.
    V Idus Sept. Gorgoni, in Labicana.
    III Idus Sept. Proti et Jacincti, in Basillae.
    XVIII Kal. Octob. Cypriani, Africae; Romae celebratur in Calisti.
    X Kal. Octob. Basillae, Salaria vetere; Diocletiano VIIII, Maximiano VIII Coss.




MENSE OCTOBRE.
    Prid. idus Octobr. Calisti, in via Aurelia milliario III.




MENSE NOVEMBRE.
    VI Idus Novemb. Clementis, Semproniani, Claui [(c) 1Kb] , [Col. 0466B] Nitrati, in comitatum.
    III Kal. Dec. Saturnini, in Trasonis.




MENSE DECEMBRE.
    Idus Decemb. Ariston, in Pontum.


Dom Mabillon a publi au troisime volume de ses Analecta un calendrier du mme genre et presque du mme ge,  l'usage de l'glise de Carthage. Nous le reproduisons ci-dessous dans une note comme complment de celui de Rome [(d) 8Kb] . Le lecteur sera [Col. 0467A] par l  mme de juger comment, au moyen de la confrontation des calendriers des diverses glises, il devint ais de rdiger ce fameux martyrologe de l'glise Romaine dont parle saint Grgoire le Grand  Eulogius, et dans lequel il dit expressment qu'on trouvait le jour prcis auquel chaque martyr avait souffert [(a) 1Kb] . Enfin tous ces dtails que nous nous plaisons  accumuler auront abondamment servi  prouver que l'on ne saurait sans tmrit prtendre qu'il tait impossible au quatrime sicle de dterminer dans le dtail les menues circonstances du temps de chaque pontificat: nous allons maintenant rpondre  nos adversaires protestants.

La premire objection, qui est commune  Dodwel [(b) 1Kb] et  Pearson [(c) 1Kb] , est que saint Irene et saint [Col. 0467B] Epiphane qui ont cit la succession des Pontifes Romains dans leurs traits contre les hrtiques, Eusbe, Rufin, saint Prosper et les autres historiens et chroniqueurs qui l'ont insre dans leurs rcits, n'ont point, ni les uns ni les autres, dtermin dans le mme dtail que le Catalogue de Libre les annes, les mois et les jours du sige de ces vques de Rome. Rien n'est plus ais  rsoudre que cette difficult. Pourquoi les saints docteurs Irne et Epiphane, auxquels on et pu joindre encore saint Optat et saint Augustin, eussent-ils cit si minutieusement aux hrtiques les mois et les jours des Pontifes Romains, tandis qu'ils n'avaient besoin que d'en montrer simplement la succession pour fermer la bouche  tous les novateurs? Quant aux chroniqueurs, [Col. 0467C] qui ne voit que ce dtail si multipli de mois et de jours les et fait sortir du genre de leur travail, qui consiste uniquement  tracer les principales lignes chronologiques et non point  sonder ces particularits indiffrentes? Enfin, quand bien mme la nature du travail historique que s'taient impos Socrate, Sozomne, Thodoret, et exig qu'ils entrassent dans ces minuties que doit ngliger la chronique, quo d'tonnant que ces auteurs les eussent ignores dans l'Orient o ils crivaient, tandis que Rome gardait en toute certitude ces traditions domestiques?

Pearson, qui a t frapp comme nous de l'argument qu'on peut former en faveur des supputations de mois et de jours dans le Catalogue de Libre, par [Col. 0467D] la considration des usages de l'ancienne Eglise qui conservait soigneusement les mmoires anniversaires [Col. 0468A] des martyrs, fait tous ses efforts pour chapper aux consquences que nous en tirons [(d) 1Kb] . Il regarde comme nous de calendrier romain que nous venons de citer comme un monument fort respectable et trs-important pour la chronologie des Papes dont il renferme les jours de Dposition; mais il se jette dans une assertion toute gratuite, lorsqu'il prtend que l'auteur du Catalogue de Libre n'a pas eu d'autres mmoires pour dresser le compte des mois et des jours qu'il a assigns aux diffrents Papes, et que, comme ce calendrier, suivant Pearson, ne renferme la Dposition que de donze Papes, de saint Lucius  saint Jules, le rdacteur du Catalogue a d prendre ncessairement dans son imagination les circonstances de temps qu'il a attribues aux pontificats [Col. 0468B] prcdents.

Nous rpondons d'abord qu'il n'est pas exact de ne compter que donze Dpositions d'vques dans le calendrier, lorsqu'en examinant de plus prs il est facile d'en trouver encore quatre autres sous le titre de Dpositions des martyrs, savoir de saint Fabien, XIII Kal. Feb.; de saint Sixte, VIII Id. Aug.; de saint Calixte, Pridie Id. Nov. et de saint Clment, V Id Nov. Donc, seize en tout auxquelles nous serions en droit d'ajouter encore saint Pierre, dont le jour du martyre est marqu III Kal. Jul. Maintenant, parce que ce prcieux calendrier est arriv jusqu' nous, est-il sens de conclure qu'il tait la seule indication qu'on pt trouver au troisime sicle sur les jours de dcs de trente Papes qui avaient sig [Col. 0468C] jusqu'alors, et cette conjecture ngative toute gratuite peut-elle prvaloir sur les graves motifs  l'aide desquels nous avons cherch  dmontrer au bon sens du lecteur qu'une institution religieuse aussi forte et aussi puissante que l'glise Romaine devait avoir, aprs trois sicles de dure, des titres un peu plus tendus et circonstancis que ceux que nous pouvons aujourd'hui enregistrer en deux pages?

L'auteur du Catalogue de Libre aura eu entre les mains le calendrier et s'en sera servi pour composer sa chronique, nous dit Pearson. Pour nous, nous aimerions tout autant dire que ces deux opuscules ont t simultanment composs sur des mmoires antrieurs; car l'auteur du Catalogue de Libre ne saurait avoir pris sur le calendrier les fastes consulaires [Col. 0468D] dont il se sert, puisqu'ils n'y taient pas, mais en revanche l'auteur du calendrier pourrait bien [Col. 0469A] avoir rdig d'aprs le catalogue les dates de dcs des souverains Pontifes; quoique cependant nous ne prtendions pas l'affirmer, mais simplement opposer une probabilit  une assertion dpourvue de toute ombre de vraisemblance.

Mais, dit encore Pearson, on peut tirer des annales mme du sige de Rome la preuve certaine que tout ce qu'il y a d'authentique dans les fastes de la Papaut des trois premiers sicles se trouve sur le Calendarium du P. Boucher; car les donze Evques dont on donne la date certaine de Dposition sont postrieurs  Fabien qui tablit les notaires et fonda, au milieu du troisime sicle, les archives de l'Eglise Romaine, qui n'en avait pas jusqu'alors. Comme nous tablirons dans le volume suivant que l'institution [Col. 0469B] des notaires du sige apostolique date du premier sicle, et non du troisime, et que nous ne pouvons entamer ici cette intressante discussion, nous nous bornerons  rpter ce que dj nous avons eu occasion de remarquer plusieurs fois, c'est--dire que des notes sur les noms, les annes, les mois et les jours des vques de Rome, ne formaient point une oeuvre si considrable, qu'on soit oblig de se figurer un corps de notaires officiellement occup  l'accomplir.; que l'on ne peut supposer sans absurdit que l'Eglise Romaine, qui jouait ds lors un sigrand rle, comme on le voit par l'affaire de la Pque, et qui adressait aux autres Eglises des ptres si puissantes, ds le temps de saint Clment, aurait travers plus de deux sicles sans avoir mme song  crer pour [Col. 0469C] ses propres besoins aucune espce d'archives; en sorte que saint Fabien, appel  la gouverner, l'et trouve muette sur tout son pass si fcond, si glorieux pourtant, sans souvenirs ni crits, ni monumentaux, en un mot connue de toutes les glises, suivant saint Irene, et ne se connaissant pas ellemme. En vrit, le docte Anglican compte par trop sur la simplicit de ses lecteurs, et nous ne saurions assez nous tonner que les paradoxes de son ouvrage n'aient pas plus tt t rfuts par les auteurs catholiques.

Toutefois, comme il n'est jamais d'erreur qui n'ait eu son prtexte plus ou moins fonde, nous reconnatrons volontiers que depuis environ l'poque de saint Fabien, c'est- dire  partir de la moiti du [Col. 0469D] troisime sicle, on trouve dans le Catalogue de Libre plus de positif dans les dtails, des dates moins flottantes, mais plus prcises et plus circonstancies. On voit que depuis cette poque il a t mis plus de soin dans la rdaction des mmoires, et que les amliorations du saint Pape ont produit leur fruit dans les archives du Sige Apostolique. De sou ct, l'auteur du catalogue a enregistr les monuments tels qu'il les a trouvs, sous leur forme plus ou moins disparate, sans essayer de donner  son oeuvre une unit de couleur qu'un faussaire n'et pas manqu de rechercher; et ceci nous ramne encore  notre conclusion, [Col. 0470A] que dans l'assignation qu'il a faite des annes, des mois et des jours de chaque Pape, en mme temps que son autorit ne peut manquer d'tre trs-grande, sa bonne foi reste pleinement  couvert.

Nous n'avons que quelques mots  dire sur l'authenticit des faits insrs, outre les notions chronologiques, dans le Catalogue de Libre. D'abord, ils sont trs-peu nombreux. C'est, au Pontificat de saint Pie, une note sur Hermas, l'auteur du livre du Pasteur, que l'on dit avoir t frre de ce Pape. Ce livre est certainement d'Hermas et existe encore. La parent de son auteur avec saint Pie est une question dbattue entre les savants. A l'article de saint Pontien, il y a quelques lignes dans lesquelles on dit qu'il fut relgu en Sardaigne et qu'il y fut martyris. [Col. 0470B] Rien de moins suspect que cette tradition si simple et si peu ambitieusement raconte. Sur saint Fabien, il est dit qu'il divisa les rgions aux diacres et fit faire des constructions dans les cimetires. Nous prouverons plus tard la certitude de ces renseignements. Ce qui est dit de Mose, Maxime et Nicostrate, ainsi que de Novat et de Novatien, est appuy abondamment sur les lettres de saint Cyprien. On peut vrifier  la mme source les faits allgus au Pontificat de saint Corneille. La note sur l'exil et le retour de saint Lucius ne prsente pas non plus de matire  contestation. Personne ne doute de la perscution de Diocltien et de Maximien, de laquelle il est parl  l'article de saint Marcellin. Enfin, rien n'est plus ais  justifier que les dtails insrs au [Col. 0470C] Pontificat de saint Jules sur la construction des basiliques qui le reconnaissent pour leur fondateur.

Nous terminons ici ce que nous avions  dire sur le Catalogue de Libre; et nous prouvons en mme temps le besoin de rpter que si nous donnons ce monument comme antique et vnrable, nous sommes loin de dissimuler les imperfections qu'il prsente. Il en est qu'il faut mettre sur le compte des copistes, d'autres qu'on doit attribuer  l'injure des temps; plusieurs peut-tre qui seront venues de l'insuffisance des mmoires, auxquels, dans telle ou telle circonstance, le compilateur aura cherch  suppler par des conjectures plus ou moins heureuses. L'assignation des consuls  certains Pontificats est videmment fautive et jette plusieurs fois une certaine confusion [Col. 0470D] dans les annes. Outre les explications gnrales que nous venons de donner, nous aimons assez le systme du Pre Henschenius, qui conjecture que plusieurs fois des personnages levs  la Papaut ayant t quelques annes vicaires de leur prdcesseur, comme saint Clment le fut de saint Lin et de saint Clet, on aura confondu l'anne de leur ordination piscopale avec celle de leur avnement au Saint Sige, et il n'en aura pas fallu davantage pour engendrer une confusion devenue presque irrmdiable par le laps de temps [(a) 1Kb] . De mme pourrions-nous, en adoptant avec modration une autre ide du savant [Col. 0471A] jsuite, fortement combattue par le Pre Pagi [(a) 1Kb] en ce qu'elle est fausse dans sa gnralit, expliquer quelques erreurs commises sur les jours et les mois, au moyen d'une mprise commune qui et fait prendre pour le jour de la mort de tel ou tel Pape celui de sa spulture, inscrit par un motif ou par un autre au calendrier. Nous laissons d'ailleurs ces hypothses [Col. 0472A] pour ce qu'elles sont; mais devant quelquefois combattre et rformer le Catalogue de Libre dans certains dtails, nous devions au public cette explication franche, qui n'affaiblit en rien  nos yeux l'importance de ce monument, l'un des plus authentiques de toute l'antiquit chrtienne.




ANNO DOMINI CCCLXXX-CCCXCIV.
THEODOSIUS MAGNUS ET PACATUS.




[Col. 0471]
Pars prima. EXHIBENS PANEGYRICUM PACATI THEODOSIO MAGNO DICTUM, IN VICEM PRAEFATIONIS AD ILLIUS IMPERATORIS OPERA.
(Ex Panegyric. Vett. Jacobi de la Baume.)





INTRODUCTIO AD PANEGYRICUM.
[Col. 0471B]


 I. Index chronologicus gestorum Theodosii.


Anno U. C. 1098, Christi 345, Constantini imp. 9.

Flavius Theodosius Senior, sive Magnus, patre non Theodoro, ut ait Aur. Victor, sed Theodosio, et matre Thermantia, nascitur in Hispania, ubi educatus est in urbe Cauca Gallaeciae provinciae, ut refert Zosimus, vel ut Marcellinus ait, Italicae in Trajani, a quo genus ducebat, patria.


An. U. C. 1119, Christi 366, Valentiniani et Valentis Augg. imp. 3, Theodos. aetat. 21.

Cum esset adhuc adolescens praeclara habuit in patre bellicae virtutis exempla, namque is Francos, et Saxonas ad Rhenum et Vahalim in Batavia, et ad [Col. 0471C] Bononiam attrivit.


An. U. C. 1120, Christi 367, Valentiniani et Valentis Augg. imp. 4, Gratiani imp. 1, Theodos. aetat. 22.

Theodosius pater in Britanniam cum exercitu missus quadriennio totam pacat, Valentinum tyrannum opprimit. Utroque in bello Theodosium sub patre meruisse indicat Ammianus, cum ait Maximum antequam in Britannia tyrannidem reprimeret, Theodosii principis in Britannia commilitonem fuisse.


An. U. C. 1123, Christi 370, Valentiniani et Valentis Augg. imp. 7, Gratiani imp. 4, Theodos. aetat. 25.

Theodosius pater post pacatam Britanniam Constantinopolim redit.


An. U. C. 1125, Christi 372, Valentin. et Valent. Augg. imp. 9, Gratian. imp. 6, Theodos. aetat. 27.
[Col. 0471D]

Dum pater tum equitum magister Alamannos metu dispersos aggressus per Rhaetias partim caedit, partim in Italiam abducit, ipse Moesiae dux cum esset, bellum contra Quados infelici exitu susceptum instaurat [Col. 0472B] et Sarmatas reprimit (Ammianus t. XXVIII).


An. U. C. 1126, Christi 373, Valentin. et Valent. 10, Gratiani 7, Theodos. aetat. 28.

Theodosius pater Firmum Africae tyrannum ad deditionem cogit, atque iterum rebellantem ad laqueum adigit (Ammianus). Idem Carthagine in Africa post susceptum baptismum iniquissima nece affectus est a Valente, quod huic de successore per magicas artes inquirenti, prima illius nominis elementa prodita fuissent THEOD. Theodorus vero quod sibi ob affinitatem nominis imperium praesumeret, scelestae cupidinis justas poenas persolvit. Quaesitus ad parem subeundam sortem Theodosii filius jam bellica virtute clarissimus fuga suae saluti providit.


An. U. C. 1132, Christi 379, Gratiani 13, Valentin. jun. 5, Theodos. aetat. 34.
[Col. 0472C]

Cum Gratianus imperium a Germanis Gothisque gravissime vexatum videret, Theodosium ex Italica patria, quo se post patris mortem ad declinandam Valentis ferociam receperat, evocatum imperii consortem facit Sirmii (quae civitas est Illyrii) XIV aut juxta Socratem XVII kal. Febr. Statim Gratianus in Occidentem profectus Alamannos vincit. Theodosio committitur Orientis cura. Is Gothos, Scythas, Taifalos, Hunnos, foederatis viribus adversus se congressos cum magna strage e Thracia pellit, a quibus acceptis obsidibus firmata pace ad Gratianum redit. (Sozom. Idat., Prosper., Theodoret.)


An. U. C. 1133, Christi 380, Gratiani 14, Valentin. jun. 6, Theodosii II imp. 2, aetat. 35.
[Col. 0472D]

Theodosius primum consul Thessalonicae gravi morbo correptus ab Acholio ejus urbis antistite viro sanctissimo baptizatur, statimque convalescit. Sancit III kal. Mart. ut ne quis aliam fidem profiteretur, [Col. 0473A] nisi quam Damasus pontifex Romanus et Petrus Alexandrinus a divo Petro acceptam fidelibus praescripserant. Procurante Gratiano, propterea quod, ut ait Socrates, Theodosius aegrotaret: pax firmatur cum Gothis VIII kal. Decemb. Maximum philosophum Cynicum, de quo multa in Juliani Vita dicta sunt, e Constantinopolitana, cui is praeerat, ecclesia pellit Theodosius (Greg. Nazianz.). Constantinopolim ingressus XVIII kal. Dec., Arianis ecclesias adimit. Gregorium Nazianzenum in ecclesiam introducit VI kal. Decemb. (Socrates, Idatius, Marcellinus Comes).


An. U. C. 1134, Christi 381, Gratiani 15, Valentin. jun. 7; Theodos. imp. 3, aetat. 36.

Theodosius Athanaricum Gothorum regem a suis [Col. 0473B] pulsum, suam opem Constantinopoli implorantem perhonorifice excipit III id. Januar. eumdemque VIII kal. Febr. mortuum regiis plane exsequiis cohonestat. Qua Theodosii magnificentia deliniti Gothi ab incursationibus abstinent (Idat. Zosimus, Prosper., Marcell. Comes). Eodem anno secunda synodus oecumenica Constantinopoli habita est, in qua ab 150 episcopis contra Macedonium de Spiritus sancti divinitate decretum editum est cum fidei Symbolo.


An. U. C. 1135, Christi 382, Gratiani 16; Theodos. imp. 4, aetat. 37.

Theodosius Valentiniani Magni, anno Christi 375, in Galliis apud Bergentionem cum Quadorum legatis responsum daret, apoplexia mortui cadaver deportatum IX kal. Mart. regia munificentia excipit. Interim [Col. 0473C] Clemens Maximus (sic enim a Severo appellatur) origine Britannus in Britanniis tyrannidem occupat, et sede imperii Treveris collocata, victorem filium imperii consortem adhibet (Zosimus, Socrates, Aurel. Victor).


An. U. C. 1136, Christi 383, Gratiani 17, Valentin. 9; Theodos. imp. 5, aetat. 38.

Theodosius filium Arcadium Augustum facit XVII, vel, ut ait Socrates, XIV kal. Febr., ad quem moderandum Arsenius vir non minus integritate morum, quam eruditione insignis, a Damaso Papa Constantinopolim mittitur. Cum Maximus tyrannus Gratianum Germanicis bellis debilitatum aggressus Lugduni VIII kal. Sept. dolo per Andragathium peremisset, is a [Col. 0473D] Valentiniano ad imperii societatem, at ex necessitate, admittitur. Theodosius ejus legatis id ipsum a se postulantibus nihil certi respondit, ne insidiae quoque Valentiniano juniori ab eodem Maximo struerentur, antequam collectis copiis pupilli imperatoris pueritiam armis posset tutari. Hoc subodoratus tyrannus, quamvis foedus cum Valentiniano inisset, Mediolanum ubi Valentinianus versabatur venturus, numerosum exercitum apparat. Ille cum matre Justina et Probo Hyparcho Thessalonicam fugit, Theodosii opem imploraturus. Martinus Maximo praedixerat futurum ut si in Italiam adversus Valentinianum veniret, primo quidem impetu victor esset, at parvo post tempore periret, ut reipsa contigit.


An. U. C. 1137, Christi 384, Valentin. 10; Theodosii imp. 6, aetat. 39.
[Col. 0474A]

Theodosius Persarum legatis ad se Constantinopolim pacis petendae causa missis votum eo lubentius annuit quod de bello adversus Maximum gerendo cogitaret. Relicto itaque Constantinopoli Arcadio filio cum Augusti nomine, Valentinianum Thessalonicae convenit. Interim ei ex Placilla uxore, ut aiunt Idat. et Marcell., nascitur Honorius V id. Septemb. Themistius sextam orationem Theodosio panegyricam dicit. Iterum Ambrosius ad Maximum legatus mittitur ad Gratiani corpus repetendum.


An. U. C. 1138, Christi 385, Valentin. II; Theodosii imp. 7, aetat. 40.

Theodosius Arcadio Augusto consulatum dat.


An U. C. 1139, Christi 386, Valentin. 12; Theodosii imp. 8, aetat. 41.
[Col. 0474B]

Honorium Caesarem simul et consulem facit; ipse una cum Arcadio triumphans, ut referunt Idatius, Marcellinus, Zosimus, Constantinopolim ingreditur IV id. Octobris ubi Placilla priore conjuge exstincta, Gallam Placidiam Valentiniani Senioris et Justinae filiam ea conditione ducit, inquit Zosimus, ut jam meditatam animo et promissam saepius adversus Maximum expeditionem ocyus conficeret: promissis stetit, statimque Justinam cum filio Valentiniano et filia Galla navibus impositam Romam ablegat.


An. U. C. 1140, Christi 387, Valentin. 13; Theodosii imp. 9, aetat. 42.

Theodosius cum filio Arcadio, ut ait Idatius, quinquennalia [Col. 0474C] celebrat indictionibus et ludis. Sub id tempus teste Marcellino Maximus repente in Italiam, quo Valentinianum cum matre et sorore advenisse audierat, irrumpit. Ille metu perculsus iterum Thessalonicam ad Theodosium fugit, cui quidem tendere in transitu insidias Maximus frustra nititur.


An. U. C. 1141, Christi 388, Valentin. 14; Theodos. imp. 10, aetat. 43.

Cum Theodosius secundum consul ad bellum contra Maximum sese compararet, novum quoddam tributi genus Antiochenis indixerat. Illi exacerbati Placillae statuam eversam per ludibrium raptant, qua injuria vehementer commotus Theodosius, missis jam qui poenas expeterent militibus, Flaviani Antiochensium episcopi sancti et prudentis viri legatione [Col. 0474D] placatur. Interim Maximus tota, praeter Mediolanensem urbem quam episcopi sui Ambrosii sanctitas et industria servavit, vastata Italia in Urbem cogitabat. Quare Theodosius sanctorum inprimisque Joannis Anachoretae ac Senuphii precibus commotus Aquileiam contendit. Hic, ut ait Socrates, Maximi exercitum plane delet VI kal. Sept., eumque captum et a Theodosii oculis abductum irati milites regiis ornamentis exuunt et interficiunt tertio ab Aquileia milliario, kal. Aug. Victor Maximi filius haud multo post per Arbogastem comitem in Galliis occiditur (Zosimus). Andragathius ejus comes, qui fretum Ionium tenebat cum ingenti classe, audita Maximi nece sese praecipitem in mare misit.


An. U. C. 1142, Christi 389, Valentin. 15; Theodosii imp. 11, aetat. 44.
[Col. 0475A]

Theodosius Mediolano digressus cum Valentiniano et Honorio filio suo admodum adolescente quem Constantinopoli eam ob rem ad se evocarat, victor ingreditur, idibus Junii, Valentiniano non Italiam modo quam tenuerat, sed et Gallias, Hispanias, Britanniasque omnes quas ipse numquam, sed soli pater avusque habuerant, ultro restituit. Hic Latinus Pacatus orationem panegyricam victori Theodosio dixit. Justina autem, Valentiniani mater, ne regnum cum filio reciperet, morte praeventa est (Prosper Pithaei, Sozomen.)


An. U. C. 1143, Christi 390, Valentin. 16; Theodos. imp. 12, aetat. 45.

[Col. 0475B] Thessalonicenses Boterichum in Illyrico militiae praefectum perimunt: quare ita exarsit imperator ut populum ad circenses ludos invitatum sine discrimine per milites eam ob rem in theatrum immissos ad septem hominum millia interfici jusserit. Id post caesum Eugenium contigisse ait solus Sozomenus. Ut ut est, Theodosius publicam poenam ab illo impositam insigni pietatis exemplo persolvit (Rufin., Theodor., Paulin. in Vita S. Ambr., Prosper). Galla Theodosii conjux per Arcadium privignum suum ejicitur (Marcellin.).


An. U. C. 1144, Christi 391, Valentin. 17; Theodosii imp. 13, aetat. 46.

Theodosius cum caetera omnia praeclare dispensasset, urbis gubernationem Valentiniano reliquit. Inde cum [Col. 0475C] filio (Honorio) Constantinopolim iter capit, eoque adventat iisdem Tatiano, Symmachoque coss. IV idus Novemb. (Socrates).


An. U. C. 1145, Christi 392, Valentin. 18; Theodosii imp. 14, aetat. 47.

Valentiniano ab Arbogaste comite apud Viennam in Gallia occiso; Arbogastes oriundus e gente Francorum, quem secundum a Baudone duce viro ejus temporis omnium potentissimo, locum Gratianus imperator obtinere jusserat, illo rebus humanis exempto, fretus industria sua, citra principis auctoritatem, imperium sibi militare vindicaverat. Is habebat in aula sibi a Ricomere commendatum et traditum ludi litterarii magistrum Eugenium, cui summa doctrina pari conjuncta vitae integritate et morum elegantia magnam [Col. 0475D] in Galliis auctoritatem fecerat. Igitur amoliturus a se affectatae tyrannidis invidiam, simul ut ipse sub ejus nomine administraret imperium, hunc Augustum in occidente acclamat.


An. U. C. 1146, Christi 393; Theodos. imp. 15, aetat. 48.

Theodosius tertium consul contra tyrannum Eugenium ante sibi conciliato precibus ac jejuniis divino numine, relictoque Constantinopoli Arcadio, atque etiam, si Socrati credimus, Honorio, quem Augustum in Hebdomo renuntiarat IV id. Januar. ut ait idem Socrates, vel, ut alii omnes volunt II kal. Decemb., cum numerosissimo Transistrianorum exercitu, [Col. 0476A] quibus Gainem et Saulum praefecerat, Alpes ingreditur.


An. U. C. 1147, Christi 394; Theodos. imp. 16, aetat. 49.

Theodosius primo quidem praelio quod Septembris initio datum, decem millia suorum perdidit: ita permittente Deo, inquit Rufinus, non ut Theodosius vinceretur, sed ne per barbaros vincere videretur. Nocte vero prostratus in pedes Theodosius ab Apostolis duobus de victoria, quam ante Joan. Anachoreta, Theodosiusque sibi praedixerant, certior fit. Igitur pugna postridie mane commissa ad ripam amnis cui nomen Frigida, prope Aquileiam, sublatus repente ventus vehementior, excutere clypeos de manibus hostium, abripere scuta, tela in ipsorum ora retorquere. [Col. 0476B] Hic vero incredibilis Eugenianorum pavor et strages sese suis sagitis confodientium. Eugenius captus, ac detractis insignibus imperatoriis cum demississime vitam precaretur, interfectus est. Arbogastes rebus desperatis biduo post praelium fugiens sua se manu perculit (Orosius).


An. U. C. 1148, Christi 395; Theodos. imp. 17, aetat. 50.

Theodosius Aquileia, ubi post caesum Eugenium aliquandiu restiterat, Mediolanum reversus Arcadium et Honorium Constantinopoli ad se evocatos in ecclesia suscipit, et Ambrosio traditos commendat. Honorium unum evocatum esse aliqui asserunt, eumque a Serena Stiliconis conjuge et Theodosii ex fratre nepte ad eum esse deductum, ac Stiliconis tutelae [Col. 0476C] commissum. His rebus ita compositis Theodosius aqua intercute XVII kal. Febr. de nocte, cum ipse mane ludis circensibus interfuisset, obiit aetatis anno non 60, ut vult Socrates, sed 50, imperii vero 17 (Victor, Prosper, Marcellinus). Corpus ejus magna pompa Constantinopolim translatum ibique sepultum est.

Non alius imperator aut plura aut difficiliora bella fortius suscepit, confecit celerius et gloriosius; ut dubitari possit, fortior fuerit, an felicior. Non sibi, sed aliis vincebat: oppressorum regum defensor simul et strenuissimus, et integerrimus. Vir animo rerum omnium capaci, quique, ut nomen ipsum indicabat, ad totius orbis bonum et pacem divino quodam munere concessus videretur. Ad haec Christianae [Col. 0476D] religionis pietate insignis, perpetua belli consuetudine nihilum efferatus, in omnes officiosus, imperatorum nulli secundus, si ad caeteras virtutes in iracundia moderatio accessisset.



 II. De auctore et anno hujus panegyrici.

Hujus orationis auctor est Latinus Pacatus Drepanius, non Italus, aut Siculus, ut inepte quidam suspicantur, sed natione Gallus, ut apparet ex paneg. n. 24: Unde igitur ordiar, inquit Pacatus, nisi a tuis, mea Gallia, malis? Patria Burdegalensis fuit, ut Elias Vinetus in Ausonium notat ex paneg. n. 2, ubi idem Pacatus Transalpinum se dicit, et ex ultimo Galliarum recessu. Qua littus, inquit, oceanicadentem [Col. 0477A] excipit solem, ac deficientibus terris sociale miscetur elementum. Praeterea fuit ei cum Ausonio Burdegalensi magna familiaritas, qui eum proconsulem non uno in loco appellat, ipsique nonnulla opuscula, ut epigrammata, ludum sapientium, technopaegnion, et grammaticomastigem inscripsit. Eumdem eximium poetam appellat Idyl. 7. Tamen utrum idem fuerit cum eo, cujus exstant psalmi, hymnique aliquot, ac alia carmina, et in iis epistola elegiaca ad Augustodunensem episcopum, dubitat idem Elias Vinetus in Ausonium. Noster vero Petrus Franciscus Chiffletius in Paulino illustrato negat hunc Pacatum nostrum eumdem fuisse atque is, qui ad Uranium scribens S. Paulini Vitam vincta numeris oratione scripturum se receperat. Sed hunc Pacatum nostro tribus et quadraginta [Col. 0477B] annis juniorem ait ad quem Symmachus mittit epistolam 12 l. VIII, et ep. 58 et 69 libri IX.

Pronuntiatus est hic panegyricus an. Christi 391, secundum Haloandri rationes, ad kal. Septembr. ut tradit Marcellinus Comes; Romae, quo relatam de Maximo tyranno victoriam gratulaturus e Gallia missus erat; coram imperatore, quem compellare praesentem videtur; spectante senatu, ut ipse ait panegyrici hujus initio.



 III. Synopsis panegyrici.

Exordium.---Cum multa sibi dicenti metum afferant, tum in primis commoveri se ait, quod coram imperatore, coram senatu, Romae, homo Gallus dicat: accedere se tamen ad laudandum Theodosium; [Col. 0477C] et quia longo locorum intervallo eam ob rem Romam venerit, et quia laudandi principis nulla incumbit necessitas.

Distributio.---Videtur haec esse: I. vita Theodosii privata; II. vita ejusdem publica laudatur.

Prima pars.---Theodosius difficillimis temporibus ideo a Gratiano in imperii societatem adsciscitur, ut inclinantem in praeceps rempublicam sustineat (n. 2). Non alium eligendum fuisse declarant, ejus patria (n. 4), parentis victoriae, domus splendor (n. 5), formae praestantia (n. 6), aetas integra et matura imperio (n. 7). A fortunae donis transit ad animi dotes. Usus belli quo puer jam fingebatur ad imperium (n. 8), res praeclare in bello gestae (n. 10), modestia in recusando imperio (n. 11), in eodem administrando [Col. 0477D] minuendisque palatinis sumptibus frugalitas, in [Col. 0478A] sanciendis legibus providentia (n. 13); in iis quibus committeret arcana, quos promoveret ad magistratus, seligendis prudentia (n. 15); egregia in amicos fides (n. 16), in exsequendis promissis religio (n. 17); erga eos quorum ambitioni pro magistratuum paucitate facere satis non poterat, singularis humanitas commendatur (n. 20).

Secunda pars.---De publicis ejus virtutibus. Quam bonus et civilis in admittendis ad se omnibus, in eorum querelis audiendis (n. 21). De vulta non minus hostibus, quam civibus notus. Memorantur ejus victoriae de Gothis, Hunnis, Saracenis, Scythis, Albanis, et Persis (n. 22). In extremam Galliarum partem cum exercitu progreditur adversus Maximum Galliae tyrannum, multarum legionum defectione (n. 23), [Col. 0478B] quinquennii impunitate inflatum; perempto Gratiano in Gallia caedibus, rapinis, et omni genere crudelitatis grassantem (n. 24). Non sine divino auxilio factum, ut tyrannus ille foedus cum Theodosio utcumque initum violaret (n. 30), ut Theodosii adventum sustinere non potuerit (n. 31), ut ad Asciam fluvium fusus ac plane deletus sit (n. 32), ut Marcellini pariter exercitus profligatus sit (n. 35). Theodosius abjicienti arma vitam condonat (n. 36). Haemonam ingreditur victor: quanto populorum concursu (n. 37). Maximus quo fugiat incertus, Aquileia se includit (n. 38). Huc cum exercitu mira celeritate convolat Theodosius (n. 39); singulas imperatoris virtutes in hujus triumphi partem venisse: in primis felicitatem qua factum est ut Maximus voluntaria nece turpiorem, [Col. 0478C] qualis sceleri debebatur, mortem non effugerit (n. 40); ut spoliatus regiis ornamentis ad Theodosii pedes captivus adductus (n. 43); ut statim ab imperatoris conspectu abductus eo inscio peremptus sit (n. 44); futurus posteris vindicatae tyrannidis exemplum. Laudatur summa victoris clementia (n. 45), Cinnae, Syllae, Marii, Caesaris dissimilis (n. 46). Theodosii in Urbem ingressus. Leges ab eo sapienter instauratae (n. 47).

Conclusio.---Postremum sibi gratulatur, quod tantarum rerum testis futurus e Gallia Romam venerit. Quanta alacritate excipiendus sit a suis civibus, ea quae ibi viderit narraturus; qua auditorum frequentia stipandus, et quam multa poetis et oratoribus suppeditaturus argumenta scribendi.



INCIPIT PACATI PANEGYRICUS.
[Col. 0477]

[Col. 0477D] I. Si quis unquam fuit, imperator Auguste, qui te praesente dicturus [1 1Kb] ante trepidaverit, eum profecto [Col. 0478D] me esse et ipse sentio, et his [a 1Kb] qui consilium tuum participant videri posse video. Nam cum te semper [Col. 0479A] ultra omnes retro principes laudari oportuerit, [a 1Kb] nunc porro ultra quam alias praedicatus es, in ea urbe conveniat dicendo celebrari, cujus et libertatem [2 1Kb] armatus asseruisti, et auxisti dignitatem togatus, quo tandem modo consequi majestatem utriusque vestrum oratione mea potero, hoc praecipue in tempore, quo [3 1Kb] ambo ita mutuo crevistis, ut nec tu fueris adhuc major, nec illa felicior? Huc accedit auditor senatus, cui cum difficile sit pro amore quo in te praeditus est de te satis fieri, [b 1Kb] tum difficilius, pro ingenita [4 1Kb] atque haereditaria orandi facultate, non esse fastidio rudem hunc et incultum transalpini sermonis horrorem, praesertim cum absurdae sinistraeque jactantiae possit videri, his ostentare facundiam, quam de eorum fonte manantem in nostros usque usus derivatio [Col. 0479B] sera traduxit. [c 1Kb] Quibus equidem cogitatis adeo sollicitor, ut non eos tantum hodie arbitrer interesse quos cerno, sed assistere obversarique dicturo Catones ipsos, et Tullios, et Hortensios, omnesque illos oratores putem, qui me [5 1Kb] in posteris suis audiunt. Ita multiplici circumventus metu, quasi parum habeam timere quod video, [6 1Kb] video quod timeam.

II. Quid ergo? novusne me pavor et [d 1Kb] inopina trepidatio in ipso dicendi tempore deprehendit? Mihi vero ii omnes quibus [e 1Kb] altrinsecus jactor aestus diu ante meditati, longeque prospecti sunt. Sed cum admiratione virtutum tuarum [1 1Kb] ab ultimo Galliarum recessu, qua littus Oceani cadentem excipit solem, [f 1Kb] et deficientibus terris sociale miscetur elementum, ad contuendum te, adorandumque properassem, ut [Col. 0479C] bona quae auribus ceperam etiam visu usurparem: timui, [Col. 0480A] fateor, laboris officium ipsa taciturnitate corrumpere. [g 1Kb] Ita dum obsequio interpretor impudentiam, dum in eumdem hominem non puto convenire gaudium et silentium, duas res diversissimas junxi: metum et temeritatem. Quin et illud me impulit ad dicendum, quod ut dicerem nullus adigebat. [2 1Kb] Non enim jam coacta laudatio, et expressae metu voces periculum [h 1Kb] silentii redimunt. Fuerit, abieritque tristis illa [3 1Kb] facundiae ancillantis necessitas, [i 1Kb] cum [4 1Kb] trucem dominum auras omnes plausuum publicorum ventosa popularitate captantem mendax assentatio titillabat, cum gratias agebant dolentes, et tyrannum non praedicasse tyrannidis accusatio vocabatur. Nunc par dicendi tacendique libertas; et quam promptum laudare principem, tam tutum siluisse de [Col. 0480B] principe. Libet igitur redditam postliminio securitatem loquendo experiri: libet inquam, quia neminem magis laudari imperatorem decet [j 1Kb] quam quem minus necesse est.

III. [1 1Kb] De te igitur mihi sermonis hujus auspicium erit ille felicitatis publicae auspex [2 1Kb] dies, qui te primus inauguravit imperio. Nam ut divinis rebus operantes in eam coeli plagam [3 1Kb] ora convertimus a qua lucis exordium est, sic ego vota verborum quae olim nuncupaveram soluturus, id oratione mea tempus arripiam quo Romana lux coepit. Jacebat innumerabilibus malis aegra, vel potius dixerim, [4 1Kb] exanimata respublica, barbaris nationibus Romano nomini velut quodam diluvio superfusis. [5 1Kb] Sed parcam replicare causas, et [6 1Kb] placatum vulgus offendere. Nam cum per se vivax sit recordatio [Col. 0480C] calamitatum, tum [k 1Kb] mihi metus hanc gaudiorum [Col. 0481A] praesentium lucem tristium commemoratione fuscare. Faciam ergo quod facere praestantes scientia medicos saepe vidi; altorum vulnerum cicatrices, postquam eutem sanitate duxerunt, manu pendente tractabo, praesensisse, et singulos universosque rogitasse contentus, an cum inter omnes liqueret fessis rebus medendum, tali aliquo viro publicis gubernaculis admovendo, qui [7 1Kb] imperatoris unius tueretur aetatem, [8 1Kb] alterius juvaret laborem, potuerimus hujusmodi principem vel optare. In integro itaque rem totam esse faciamus, et in quodam orbis terrarum comitio quaeri putemus quisnam sit ille qui debeat tantam molem subire, et nutantia Romanae rei fata suscipere. Nonne is omnium suffragiis hominum [9 1Kb] tributim centuriatimque legeretur, [10 1Kb] cui felix patria, cui domus [Col. 0481B] clara, cui forma divina, cui aetas integra, cui militarium civiliumque rerum usus contigisset?

IV. Cuncta igitur a capite proposito ordine prosequamur, jam profecto constabit eum principem declaratum qui et ab omnibus legi debuerit, et ex omnibus. Nam primum [1 1Kb] tibi mater Hispania est, terris omnibus terra felicior, cui excolendae, atque adeo ditandae impensius quam caeteris gentibus supremus ille rerum fabricator indulsit. Quae nec Austrinis obnoxia aestibus, nec Arctois subjecta frigoribus, media fovetur axis utriusque temperie. Quae hinc [2 1Kb] Pyrenaeis montibus, illinc Oceani aestibus, inde Tyrrheni maris littoribus coronata naturae solertis ingeni ovelut alter orbis includitur. Adde tot egregias civitates, adde culta, incultaque omnia vel fructibus plena, vel gregibus; [Col. 0482A] adde auriferorum opes fluminum, adde radiantium metalla gemmarum. Scio fabulas poetarum, auribus mulcendis repertas, aliqua nonnullis gentibus attribuisse miracula; quae [3 1Kb] ut sint vera, sunt singula. Nec jam excutio veritatem. Sint, ut scribitur, [4 1Kb] Gargara proventu laeta triticeo, [5 1Kb] Mevania memoretur armento, [6 1Kb] Campania censeatur [7 1Kb] monte Gaurano, [8 1Kb] Lydia praedicetur amne [9 1Kb] Pactolo; dum Hispaniae uni quidquid ubique laudatur assurgat. Haec durissimos milites, haec [10 1Kb] experientissimos duces, haec facundissimos [11 1Kb] oratores, haec [12 1Kb] clarissimos vates parit: haec judicum mater, haec principum est. Haec Trajanum illum, haec deinceps Adrianum misit imperio; huic te debet imperium. Cedat his terris [13 1Kb] terra Cretensis parvi Jovis gloriata cunabulis, [Col. 0482B] et geminis [14 1Kb] Delos reptata numinibus, et alumno Hercule nobiles [15 1Kb] Thebae. Fidem constare nescimus auditis, deum dedit Hispania, quem videmus.

V. Erat justae compensationis occasio, ut qui de patriae tuae laudibus pauca dixissem, [1 1Kb] patris saltem virtutibus praedicandis prolixius immorarer; sed quid faciam? Novam quamdam patior ex copia difficultatem. Quid, inquam, faciam? Quae [2 1Kb] Rhenus, aut Vahalis vidit aggrediar? Jam se mihi [3 1Kb] Sarmatica caede sanguineus Ister objiciet. Attritam pedestribus praeliis Bataviam referam? Saxo consumptus bellis navalibus offeretur. Redactum ad paludes suas Scotum loquar? Compulsus in solitudines avias omnis Alamannus, et uterque Maurus occurrent. Cum igitur impediat turba dilectum; ad hoc viri [Col. 0483A] tanti praestet gesta in summam referre, quam enumerando tenuare. Dixisse sufficiat unum illum divinitus exstitisse in quo virtutes simul omnes vigerent quae singulae in omnibus praedicantur. Au si ejus saeculo mos ille vixisset quo Romani duces [4 1Kb] Macedonici, [5 1Kb] Cretici, [6 1Kb] Numantini de vocabulis gentium subactarum adoptivum insigne sumebant: nonne hodie pauciora in annalium scriniis quam in vestrae domus titulis cognomenta legerentur; cum ipse Saxonicus, ipse Sarmaticus, ipse Alamannicus diceretur, et quantum tota respublica habet hostium, tantum una familia ostenderet et triumphorum?

VI. [a 1Kb] Sed quid necesse est mitti in praeteritum diligentiam curiosam? Patrem, Imperator, tuum de te aestimemus. Nec difficilis conjectatio est. Nam [Col. 0483B] cum duo sint quae claros duces faciant: summa virtus, summaque felicitas; scire obvium est qua praeditus fuerit virtute [1 1Kb] qui te docuit, qua fuerit felicitate praeditus qui te genuit. O digna imperatore nobilitas, [b 1Kb] ejus esse filium principem, qui princeps esse debuerit, qui hunc Romani fastigii apicem non solum fortitudine atque sapientia, sed decore etiam corporis et dignitate potuerit aequare! Velut tua haec forma venerabilis, quam fortunae suae par est! quam longe lateque conspicua commendat imperium! Ut plane in ambiguo sit utrumne te magis nostris mentibus virtus, an obtutibus vultus insinuet. [c 1Kb] Non frustra plane opinione sapientium qui naturalium momenta causarum subtilius sciscitati, arcanis coelestibus nobiles curas intulerunt, augustissima quaeque [Col. 0484A] species plurimum creditur trahere de coelo. Sive enim divinus ille animus venturus in corpus dignum prius [2 1Kb] metatur hospitium; sive, cum venerit, fingit habitaculum pro habitu suo; sive aliud ex altero crescit, et, cum se paria junxerunt, utraque majora sunt, parcam arcanum coeleste rimari. Tibi istud soli pateat, imperator, [3 1Kb] cum deo consorte secretum. Illud dicam quod intellexisse hominem, et dixisse fas est: talem esse debere qui a gentibus adoratur; cui toto orbe terrarum privata, vel publica vota redduntur; a quo petit navigaturus serenum, peregrinaturus reditum, pugnaturus auspicium.

VII. Dudum, ut video, dedignaris hanc gloriam; sed patere [1 1Kb] ea a me in laudum tuarum parte constitui, quae solebant in aliis sola laudari. Virtus tua [Col. 0484B] meruit imperium, sed virtuti addidit forma suffragium. Illa praestitit ut oporteret te principem fieri, haec ut deceret. An vero quidquam putamus in imperii tui declaratione praeteritum, cum ductam esse rationem ipsorum etiam videamus [2 1Kb] annorum? Cujus quidem rei tanta fuit cura majoribus, ut non solum [3 1Kb] in amplissimis magistratibus adipiscendis, sed in praeturis quoque, aut aedilitatibus capessendis aetas spectata sit petitorum, nec quisquam tantum valuerit nobilitate, vel gratia, vel pecunia, qui annos [4 1Kb] comitiali lege praescriptos festinatis honoribus occuparit. Nec injuria id quidem. Nam et [d 1Kb] qui venturi sunt in virtutis adoptionem, illo tamen adolescentiae lubrico, [e 1Kb] ut non cadant, titubant. An non clarissimos nominis Romani viros [5 1Kb] Sullas, Catulos, [Col. 0485A] Scipiones loquor, aliquantisper sibi luxuria vindicavit? Quos etsi ad portum mutati in melius revexerint flatus, diu tamen vitiorum turbo jactavit, et naufragos atque fluctuantes, ab illis quibus mersabantur erroribus aegre aetas recepit. Bene igitur cuncta quadrarunt, et caeteris, quae innumera congruebant, [a 1Kb] anni quoque suum junxere suffragium, qui soli in homine perfecti bono duarum potiuntur aetatum, virtute juvenum, et maturitate seniorum. Prius forfasse imperium inire debueris, ut diutius imperares: sed [6 1Kb] sine exempli periculo providebitur ne quid amiseris. Vita longiore pensandum quod ex praeterito perdidisti. Parum interest quando coeperit quod terminum non habebit.

VIII. Hactenus in te praedicata sint, Imperator, [Col. 0485B] dona fatorum; nunc ad ea proferamus gradum quae tibi debes. Neque enim tua illa praeterita bellicae rei gloria, quam per tot laborum experimenta quaesisti, adscribenda fortunae est. Cui hoc nomine etiam succenseri potest, quod quem sceptro et solio destinaverat, [1 1Kb] numquam indulgenter habuit. Sed ut severi patres his quos plus diligunt filiis [b 1Kb] tristiores sunt, ita illa te plurimis bellis, et difficillimis reipublicae temporibus exercuit, dum aptat imperio. Et prius quidem quam ad illa veniam, quae [2 1Kb] aevi maturus egisti, summatim tuum illud attingam cum patre divino castrense collegium, actas sub pellibus hiemes, aestates inter bella sudatas, dies noctesque praeliando aut vigilando consumptas, gravissimas pugnas terra marique pugnatas. Non tam patiens [3 1Kb] Africanus [Col. 0485C] prima rudimenta militiae sub Paulo patre toleravit, nec pari indole [4 1Kb] Annibal puer in tentoria Hispana successit, nec futurarum spe certiore virtutum Philippaea castra Alexander nondum Magnus [Col. 0486A] implevit. Quos etsi plurima laude dotaverit amplificatrix veri vetustas, nihil plus tamen blandita praestitit quam ut eos in his annis secutos regum, aut ducum castra vulgaret, in quibus tu ita fortiter multa gessisti, ut ea non tantum Alexander, aut Africanus, aut Annibal videre dum discerent, sed parentes atque institutores eorum optassent facere dum docerent.

IX. [c 1Kb] Quam tecta sunt semper consilia fortunae! Quis, quaeso, tum publicis rebus non putasset, inimicum [1 1Kb] tuum illum a statione castrensi ad quietem receptum? Enimvero illa futurum [d 1Kb] principem [2 1Kb] comens, idcirco paulisper voluit esse privatum, ut quia jam ad plenum bellicis artibus abundabas, usus civilis experiens sub otii tempore reddereris. Quod ego [Col. 0486B] tuum otium aliorum negotiis anteverto. Non enim te amoena littora, nec dispositi [e 1Kb] ad temporum vices habuere secessus, sed sive tu agris, sive oppidis tempus dabas, rem et famam pariter augebas. Et in urbibus quidem omnium aetatum ordinumque homines his, aut illis beneficiis [f 1Kb] apprehendebas, amicorum commoda, absentium negotia assiduitate, consilio, re juvabas. Jam si placuisset [3 1Kb] oppida rure mutare, ut tu vitae oblitus urbanae exsequebaris agricolam? Audio etiam, imperator, et credo saepe [g 1Kb] aliqua te laborum tibi injunxisse, et ne contraheres corporis veternum, cujuscemodi semper opere insidiantis otii tersisse rubiginem. Sic agrestes [4 1Kb] Curii, sic veteres [5 1Kb] Coruncani, sic nomina reverenda [6 1Kb] Fabricii, cum induciae bella suspenderant, inter aratra vivebant; [Col. 0486C] et ne virtus [h 1Kb] quiete languesceret, depositis in gremio Capitolini Jovis laureis, triumphales viri rusticabantur. Inde est quod accepimus datos serentibus fasces, et missas cum curulibus suis per rura [7 1Kb] palmatas, [Col. 0487A] quod agricolas consulares, pastoresque trabeatos, et dictatores inter armenta [8 1Kb] vestitos. Sed illos quidem angusta res familiaris addicebat labori, ut quibus ipsi suburbani horti, praecepsque [9 1Kb] Janiculum, et jugera arctata pomoerio vomere essent aut ligone versanda, [10 1Kb] nec injuria opus reverteretur ad dominos, cum deerant quibus juberent. Detrahit laudem patientiae inopia: majoris exempli est labor sine necessitate.

X. Gaudent profecto divina [a 1Kb] perpetuo motu, et jugi agitatione se vegetat aeternitas, et quidquid homines vocamus laborem, vestra natura est. Ut indefessa vertigo coelum rotat, ut maria aestibus inquieta sunt, ut stare sol nescit, ita tu, imperator, continuatis negotiis, [b 1Kb] et in se quodam orbe redeuntibus [Col. 0487B] semper exercitus es. [c 1Kb] Vix [1 1Kb] tecta Hispana successeras, jam Sarmaticis tabernaculis tegebaris. Vix emerita arma suspenderas, jam hosti armatus instabas. Vix Iberum tuum videras, jam Istro praetendebas. Ne tum quidem [2 1Kb] cum in altiorem provectus gradum, jubere tantum, et [3 1Kb] dividere cum negotiis otium, et parta gloria [d 1Kb] velut [4 1Kb] reposito frui posses honore, operam remisisti, quin omnium castrensium [5 1Kb] munerum numeros primus, aut cum primis obires, stare pro signis, excubias sorte agere, [6 1Kb] vallum ferre, locum bello antecapere, speculatum egredi, castra metari, [Col. 0488A] in praelium primus ire, praelio postremus excedere, dux consilio esse, miles exemplo: ut jam tum posset intelligi alios imperatori pugnare, te tibi. Illud tamen prae caeteris mirum, quod cum omnia faceres ut imperare deberes, nihil tamen faciebas ut imperares.

XI. Argumento est dies ille communis boni auctor, quo tu cum ad suscipiendam rempublicam vocabaris, oblatum imperium deprecatus es: nec id ad speciem tantum, ut cogi videreris, sed obnixe, et diu, et velut impetraturus egisti. Quippe aberat causa fingendi. Non enim te princeps solus et domi, et tanquam tentaret ambibat, sed publice et [1 1Kb] in comitio, et ut aliud jam facere non posset. Prorsus [e 1Kb] ut, nisi imperium affectu simplici noluisses, potueris velle securus. Expostulari hoc loco tecum reipublicae verbis [Col. 0488B] necesse est, quae in summam tua cunctatione formidinem a media spe relapsa, [f 1Kb] tali aliqua te profecto, sed quam solus audires, voce convenit: Parumne me, Theodosi, hactenus distulere fata, ut tu insuper tentes moras augere fatorum? An nescis rem tuam per momenta consumi? Nescis me tibi, [2 1Kb] tuisque decrescere? Quidquid atterit [3 1Kb] Gothus, quidquid rapit [4 1Kb] Hunnus, quidquid aufert [5 1Kb] Alanus, [6 1Kb] id olim desiderabit Arcadius. [7 1Kb] Perdidi infortunata Pannonias; [8 1Kb] lugeo funus Illyrici; [9 1Kb] specto excidium Galliarum. [10 1Kb] Principum senior in tanta bella non [Col. 0489A] sufficit; alter etsi futurus sit aliquando fortissimus, [11 1Kb] adhuc tamen parvus est. Tu dubitas excipere collapsam, et [a 1Kb] ut nihil differas, sero reparandam? Hanc mihi gratiam refers quod te etiam felix desideravi? quod cum me Nerva tranquillus, amor generis humani Titus, pietate memorabilis Antoninus teneret; cum [12 1Kb] moenibus Augustus ornaret, legibus Hadrianus imbueret, finibus Trajanus augeret, parum mihi videbar beata, quia non eram tua? Quid tu mihi faceres si juris tui esses? Orat ecce [13 1Kb] te dominus meus, orat ecce te dominus adhuc tuus, et, qui posset cogere, mavult impetrare. Imperium quod ab imperatore defertur, tam tibi nolle jam non licet, quam velle non licuit.

XII. Solus igitur, Auguste, solus inquam omnium [Col. 0489B] qui adhuc imperaverunt [1 1Kb] ut princeps esses praestitisti. Alios empta legionum suffragia, alios vacans aula, alios affinitas regia imposuere reipublicae: te nec ambitus, nec occasio, nec propinquitas principem creaverunt. Nam et eras a familia imperatoris alienus, et [2 1Kb] asciscebaris tertius, et cogebaris invitus, invitus inquam. Audite hoc [3 1Kb] publici parricidae, qui [4 9Kb] oblita fide, dominorum sceptra cepistis, et periculo non minore quam scelere, imperium vita paciscentes, sanguinis pretio regium nomen emistis; repulsam patitur principatus, et unus est [5 1Kb] ambitus candidati ne declaretur. Credetne hoc olim ventura posteritas, et praestabit nobis tam gloriosam fidem, [b 1Kb] ut nostro demum saeculo annuat factum quod tantis infra supraque temporibus nec invenerit aemulum, nec habuerit [Col. 0489C] exemplum? Sed qui [6 1Kb] vitae tuae sectam rationesque cognoverit, fidei incunctanter accedet, nec abnuisse dubitabit imperium sic [7 1Kb] imperaturum. Illi enim, illi avide regna desiderent, quos soluta legibus [Col. 0490A] vita delectat, quorum crudelitas indamnatos necandi, cupiditas privata rapiendi, libido honesta foedandi jus atque impunitatem requirunt. Quid tua intererat te principem fieri, qui futurus eras [8 1Kb] in imperatore privatus? [9 9Kb] Nisi forte in te hodie aut pudicitiae remissior cultus, aut minor sanguinis humani metus, aut alienae rei major est appetitus. Idem es qui fuisti, et tantum tibi per te licet quantum per leges licebat. Jus summum facultate et copia commodandi, non securitate peccandi experiris. Unum tibi praestitit principatus, ut certum haberemus omnes, etiam sub imperatoribus aliis vixisse te legibus tuis. Nam qui nihil facit licenter cum potest, nunquam voluit.

XIII. Quin ubi primum te imperio praestitisti, non contentus ipse [c 1Kb] ultra vitia recessisse, alienis vitiis [Col. 0490B] corrigendis curam adjecisti; idque moderate, ut suadere potius honesta quam cogere videreris. Et quia vel [1 1Kb] longo Orientis usu, vel multorum retro principum remissione, tantus quosdam luxus infecerat, ut adulta consuetudo lasciviae haud quaquam facile videretur obtemperatura medicinae, ne quis se pati injuriam putaret, a te voluisti incipere censuram, et [2 1Kb] impendia palatina minuendo, nec solum abundantem rejiciendo sumptum, sed vix necessarium usurpando [3 1Kb] demensum, quod natura difficillimum est, emendasti volentes. An quis ferret moleste ad principis semet modum coerceri? aut subtractum sibi doleret de privata luxuria, cum videret imperatorem, rerum potentem, terrarum hominumque dominum, parce contenteque viventem, modico et [4 1Kb] [Col. 0490C] castrensi cibo jejunia longa solantem? ad hoc aulam omnem [5 1Kb] Spartanis gymnasiis duriorem, laboris, patientiae, frugalitatis exemplis abundantem? neminem unum inveniri, qui auderet ad penum regium [Col. 0491A] flagitare remotorum littorum piscem, peregrini aeris volucrem, aliem temporis florem?

XIV Nam delicati illi ac [1 1Kb] fluentes, et quales tulit saepe respublica, parum se lautos putabant, nisi luxuria [a 1Kb] vertisset annum, nisi hybernae poculis rosae innatassent, nisi aestiva [b 1Kb] in gemmis capacibus glacie falerna fregissent. Horum gulae angustus erat noster orbis. Namque appositas dapes non sapore, sed sumptu aestimantes, illis demum cibis acquiescebant, quos extremus Oriens, aut positus extra Romanum Colchus Imperium, aut famosa naufragiis maria misissent, quos invitae quodammodo reluctantique naturae hominum pericla rapuissent. Ut taceam infami saepe dilectu scriptos in provinciis aucupes, ductasque sub signis venatorum cohortes militasse [Col. 0491B] conviviis, nonne cognovimus cujusdam retro principis non prandia saepe, sed fercula [2 1Kb] sestertium millies aestimata, patrimoniorum equestrium pretia traxisse? Tuae, Imperator, epulae, mensis communibus parciores, locorum ac temporum fructibus instruuntur. Hinc certatim [c 1Kb] in omnes luxuriae pudor, parcimoniae cultus inolevit, et quiescentibus legum minis, subiit quemque privatim sui poenitentia. Sic est enim, sic est, exasperat homines [d 1Kb] imperata correctio, blandissime jubetur exemplo.

XV. Sed cum haec, et ad hunc modum caetera mores hominum et instituta formarint, tum nihil abdicandis vitiis, adoptandisque virtutibus impensius sentio profuisse, quam quod his te viris semper dedisti, [e 1Kb] quos affectare publica deberet imitatio, qui, [Col. 0491C] quam facile tibi fuissent [f 1Kb] sequacesque discipuli, tam caeteris expetendi essent magistri. Ut de his sileam, [g 1Kb] quod tibi primus ille nascentis imperii dies obtulit, tantis virtutibus praeditos, ut non pro copia sumpti, sed ex copia viderentur optati, quot tu postea qualesque legisti, quibus provinciarum custodiam, [Col. 0492A] quibus militaris rei summam, quibus consiliorum tuorum arcana committeres? Ergo cum duplex fuerit iste dilectus, unus ex judicio, alter ex fato, incertum meliores viros sapientia tua, an fortuna quaesiverit, cum tales vel [1 1Kb] acceptos habeas, vel repertos, ut et illi meruerint teneri, et isti debuerint cooptari.

XVI. Ecquis imperatorum unquam putavit amicitiae cultum in regia laude ponendum? Humilis haec virtus, dubiumque an virtus judicabatur, nec palatiis digna, sed periculis habebatur. [1 1Kb] Inde facilius inveneris, qui pecuniam ex aerario, quam qui ex animo fidem prompserint. [2 1Kb] Optimus ille ditabat, non etiam diligebat, prodesse noverat, amare nesciebat. [3 1Kb] Tu amicitiam, nomen ante privatum, non solum [Col. 0492B] intra aulam vocasti, sed indutam purpura, auro gemmisque redimitam, solio recepisti, reque, non verbis asseruisti, principis mentem tanto in suos benigniorem esse debere, quanto sit fortuna praestantior, [h 1Kb] cum fide ac facultate paribus agas, et familiaribus tuis imperator tribuas, quod privatus optaras. Quanquam [i 1Kb] quae capere vota potuerunt, quod plerique te principe consecuti sunt? Nec nunc de his honoribus loquor, quos in quemcumque conferre imperatori necesse est. Dux aliquis evehitur? Exigit disciplina castrorum. Praefectus attollitur? Imponendum est provinciae caput. Consul creatur? [j 1Kb] Habiturus est nomen annus. Ita in summis illis pulcherrimisque beneficiis, [k 1Kb] est aliqua praestantis utilitas. A te, nova benignitate, is amicis honos habitus [Col. 0492C] est, qui totus esset illorum, quibus deferebatur, nihilque ex eo ad te redundaret nisi dandi voluptas. Cui cum essent domi [4 1Kb] filii, geminae illae spes oculique reipublicae, dilatis eorum magistratibus [5 1Kb] amicos consulatu ornavit. Si mehercule vir ille divinus, felicitatis publicae auctor, [6 1Kb] parens tuus [Col. 0493A] viveret, quid aliud exspectasset a filio, quam ut nepotibus anteferretur? Praestitisti igitur amicis, quo plus nec patri praestare potuisses. O benevolentiae tuae singulare consilium! Auges tempore dignitatem, quae incrementum ex magnitudine non habebat. Renuntiantur amici ante filios tuos consules, [7 1Kb] quia non poterant plus esse, quam consules.

XVII. Eat nunc sui ostentatrix vetustas, et illa innumeris litterarum vulgata monumentis jactet exempla. [1 1Kb] Pirithoi fidem praedicet, et decantatum omnibus scenis Phocaei juvenis laudet officium; Pythiam etiam, si videtur, dicat et Damona, quorum alter in amici morte se vadem obtulit, alter ad diem vadatae mortis occurrit. Ut haec esse vera credamus, quae mendaciis vatum in plausus aptata [2 1Kb] cavearum, [a 1Kb] fidem tempori debent: num praestare credendo plus [Col. 0493B] possumus, quam ut istos, qui amicitiae laude censentur amicorum fuisse, quam sui diligentiores putemus? Sed cum instituente natura plus fere filios, quam nosmetipsos diligamus, omne vicit exemplum, qui amicos his praetulit, quos sibi praeferebat. [3 1Kb] Sed tu quidem, [b 1Kb] ad exonerandam debentium verecundiam, quae in tuos confers, non vis videri praestare, sed reddere. Geramus tibi morem, [c 1Kb] et beneficiorum summas tuorum pro tua voluntate ducentes, quidquid familiaribus tuis tribuis non expendi potius, sed rependi putemus; enimvero cum leviter cognitos, aut etiam semel visos iis honoribus simul ditas, quibus et amici possent esse contenti, nonne omnibus vis probare amicum tibi esse qui bonus sit? Cuicumque quid publici mandatum fuerit officii, praemium [Col. 0494A] spondetur, et redditur. Sibi humilitatem et tenebras suas imputet jacens virtus, quae non obtulit se probandam. [4 1Kb] Quod conscientiae tuae sufficit, honoratus est qui probatus.

XVIII. Velim tamen dicas unde, cum [1 1Kb] tantis promissa persolvas, quid cui promiseris scias, nec te vel reipublicae cura, vel ipsa illa tuorum beneficiorum turba confundat, [2 1Kb] ut parcior, tardiorve, tempore quem, modove decipias. Quis debitor verecundus ita mutuum ad diem reddit, ut tu, quod promittis, appendis? [3 1Kb] Nec imponi negligentibus arbitreris. Quotidie [d 1Kb] in beneficia tua quaerimus, et memoriam convenimus, et ne singulis insidietur oblivio, cum altero quisque conferimus. Unum invenire non possumus, cujus spem atque exspectationem non dicam [Col. 0494B] fefelleris, sed, quae [4 1Kb] [e 1Kb] delicatior est querela, distuleris. Solamne me, imperator, benevolentiam tuam mirari putas? At ego miror etiam memoriam. Nam cui [5 1Kb] Hortensio, Lucullove, vel Caesari tam parata umquam adfuit recordatio, quam tibi sacra mens tua loco momentoque, quo jusseris, reddit omne depositum? [6 1Kb] Utrum te tamen ipse admones? an ut illi majestatis tuae participi [7 1Kb] deo, feruntur assistere fata cum tabulis, sic tibi aliqua vis divina subservit, quae quod dixeris, scribat, et suggerat? Nihil ita primoribus labris polliceris, quin promisso fidem subdas, et verba re sancias. Nemo jam, nemo beneficia, quae dederis, ab eo credit tempore computanda, quo dederis, quia [8 1Kb] tam sint certa, quae spondes, ut tum videantur accepta, cum spondes.

XIX. Jam idipsum, quod [1 1Kb] ante promittis, nonne [Col. 0495A] de summo purissimae mentis candore proficiscitur? nam cujus est animi [2 1Kb] nec vota hominum fatigare, nec adhibere muneribus artem difficultatis, sed denuntiare praestanda, ut et prolixior sit sensus bonorum, nec repentina felicitas faciat attonitos, et similes reddat ingratis? animos enim nostros, subitis affectibus impares, proinde laetitia ac dolor, si deprehendat, [3 1Kb] externat. An non illa Romana [4 1Kb] pietatis notissimae mater, nuntio mali Cannensis exterrita, filio reduce, quem flebat, [a 1Kb] diriguit in mortem, nec par esse gaudio potuit quae superfuerat orbitati? Conscius igitur coelestis arcani, et naturalium [5 1Kb] depositorum, mavis hominibus sperata procedere, quam insperata supervenire beneficia. Nec immerito. Namque fugitiva successuum repentinorum voluptas [6 1Kb] ut [Col. 0495B] occupat, sic relinquit; felicitas longior est, [7 1Kb] expectare securum. Itaque cum hactenus a natura esset statutum, ut bona sua homines nescirent, et tum primum inciperent felicitate gaudere, cum coepissent esse felices, tu promittendo praestanda invenisti tempus, quod nobis natura subtraxerat, ut quos adepta solum juvabant, etiam adipiscenda delectent.

XX. Pari benignitate cum plures afficere honoribus velles, quam [1 1Kb] honorum loca admitterent, et angustior esset materia voluntate, nec mentem tuam quamvis diffusum caperet imperium, quem nondum aliquo provexisti gradu, tamen [b 1Kb] dignatione es solatus. Atque haud scio, an quibusdam consolatio ista suffecerit. Ille cohonestatus affatu, ille mensa beatus, ille osculo consecratus est. Ita omnibus, qui te principe [Col. 0495C] sibi jure confiderent, aut processit dignitas, aut satisfecit humanitas, humanitas inquam, quae tam clara in imperatore quam rara est. [c 1Kb] Nam cum indiscreta felicium pedissequa sit superbia, vix cuiquam contigit et abundare fortuna, [d 1Kb] et indigere arrogantia. Cujus quidem ita majores nostros pertaesum [Col. 0496A] est, ut graviorem semper putaverint servitute contemptum, ejusque impatientia sint coacti post [2 1Kb] bellatores Tullos, [3 1Kb] Numasque sacrificos, et [4 1Kb] Romulos conditores regnum usque ad nomen odisse. Denique ipsum illum Tarquinium execratione postrema hoc damnaverunt meledicto; et hominem libidine praecipitem, avaritia caecum, immanem crudelitate, furore vecordem vocaverunt superbum, et putaverunt sufficere convicium. Quod si per rerum naturam liceret, ut ille Romanae libertatis assertor, regii nominis [5 1Kb] Brutus osor, [e 1Kb] precariae redditus vitae, saeculum tuum cerneret studiis virtutis, parcimoniae, humanitatis imbutum ac refertum; nullum toto orbe terrarum superbiae, libidinis, crudelitatis exstare vestigium; jam te ipsum qua publice, qua [Col. 0496B] privatim videret priscorum duritia ducum, castitate pontificum, consulum moderatione, [6 1Kb] petitorum comitate viventem; mutaret profecto sententiam tanto post suam: et cum Romanam dignitatem ac libertatem probaret, meliore in statu imperatore te esse quam consule se fuisset, necessario fateretur Tarquinium submoveri debuisse, non regnum.

XXI. Sed quod facere magnas urbes ingressi solemus, ut primum sacras aedes, et dicata numini summo delubra visamus, tum fora, atque gymnasia, et pro suis extenta porticibus ambulacra miremur, ita in laudibus tuis sanctos palatii ritus, et priscis aequanda cerimoniis instituta venerati, gradum ad illa proferimus, quae in medio constituta, et ad publicos usus facientia, [1 1Kb] non partim, sed in commune conducunt, [Col. 0496C] nec parietibus, sed orbe clauduntur, nec tecto, sed coelo operiuntur. Velut primum illud est, ne statim summa captemus, quod [f 1Kb] crebere egressu exspectantibus [g 1Kb] populis te fateris, nec videri modo patiens, sed [2 1Kb] facilis adiri, e proximo accipis vota hominum tuorum: [h 1Kb] ut, quisquis ille consultor est, etiamsi [Col. 0497A] meruerit, quod est rarum, repulsam, [a 1Kb] ferat tamen visi numinis conscientiam. At [b 1Kb] quam alter illorum principium mos fuit, quos loquar notum est, qui majestatem regiam imminui et vulgari putabant, nisi eos [c 1Kb] intra repositum palatinae aedis inclusos tanquam aliquod [3 1Kb] Vestale secretum veneratio occulta consuluisset, [d 1Kb] nisi intra domesticam umbram jacentes solitudo provisa et silentia late conciliata vallassent. Quin siquando in lucem venire et diem ferre potuissent, [4 1Kb] lecticis [5 1Kb] tensisque subvecti, et densissima circum supraque cooperti virorum armorumque testudine sensim atque adnumerum movebantur. Tum longe populus abigebatur, nec otiosa [6 1Kb] viatoris manus plebem verbere submovebat: ut secretum [7 1Kb] esset in publico. At noster hic omnibus spectandus [Col. 0497B] affertur, nec magis communem hunc diem atque solem quam nostrum imperatorem videri licet. Quin, cum vicinum habeant permissa fastidium, numquam iste mirantes explet oculos. Magis magisque visus expetitur, et, novum dictu, praesens desideratur.

XXII. Miremur in urbibus tuis, et a tuis populis te videri, quem fere nulla in solo suo natio externa non vidit, idque ita crebro, ut pene tam notus sit barbaris vultus iste quam nobis? Nec frustra, cum aestates omnes foris, hyemes domi ducens, civibus hostibusque pari sorte anni spatia diviseris: et si qui forte sunt barborum, qui non virtutis tuae fulmen exceperint, nominis terrore perculsi et velut afflati quiescant. [e 1Kb] Tua enim, imperator, auspicia non hae [Col. 0498A] tantum gentes tremunt, quas ab orbe nostro silvarum intervalla, vel flumina, montesve distinguunt, sed quas aeternis ardoribus inaccessas, aut continua hyeme separatas, aut interfusis aequoribus abjunctas natura disterminat. Non oceano Indus, non [1 1Kb] frigore Bosphoranus, [2 1Kb] non Arabs medio sole securus est; et quo vix pervenerat nomen ante Romanum, accedit imperium. Dicamne ego receptos ad servitium [3 1Kb] Gothos, castris tuis militem, terris sufficere cultorem? Dicam a rebellibus [4 1Kb] Saracenis poenas polluti foederis expetitas? Dicam [5 1Kb] interdictum Scythis Tanaim, et imbelles arcus etiam fugientis [6 1Kb] Albani? Quaecumque natio barbarorum robore, ferocia, numero gravis unquam nobis fuit, [7 1Kb] aut [f 1Kb] boni consulit aut quiescat, aut laetatur, quasi amica, si serviat. Persis ipsa, reipublicae [Col. 0498B] nostrae retro aemula, et multis Romanorum ducum famosa funeribus, quiquid unquam in principes nostros inclementius fecit, excusat obsequio. Denique [8 1Kb] ipse ille rex ejus, dedignatus antea confiteri hominem, jam fatetur timorem, et in his te colit templis, in quibus colitur: tum legatione mittenda, gemmis, sericoque praebendo, ad hoc triumphalibus belluis in tua esseda suggerendis; etsi adhuc [9 1Kb] non est foederatus, jam tamen tuis cultibus tributarius est.

XXIII. Ne tamen, imperator, existimes cuncta me [1 1Kb] ad aurium gratiam locuturum, [2 1Kb] triumphis tuis Gallicis, stupeas licebit, irascimur. Dum [3 1Kb] in remota terrarum vincendo procedis, dum ultra terminos rerum, metasque naturae [4 1Kb] regna Orientis extendis, dum [Col. 0499A] ad illos primae lucis indigenas, et in ipsum, si quod est solis cubile, festinas, invenit tyrannus [5 1Kb] ad scelera secretum. O quam parvis veniunt summa mala principiis! Sic in ultimum propre Italici generis excidium, [6 1Kb] effracto Cnaei Lentuli ludo mirmillonum agmen emicuit. Sic bella consulibus ancipiti Marte pugnata [7 1Kb] Cilix pirata conflavit. Sic [8 1Kb] tenentibus arma fugitivis Romana diu pila cesserunt ferro ergastulorum. Quis non ad primum novi sceleris nuntium hominem risit? nam res infra dignitatem iracundiae videbatur, cum pauci homines, et insulani totius incendium continentis adolerent, et regali habitu exsulem [9 1Kb] suum illi [10 1Kb] exsules orbis induerent? At quantos parturiebat fortuna motus, quantum republicae malum pestis augenda, quantam tibi gloriam restinguenda [Col. 0499B] servabat? praecipue cum [11 1Kb] perfidia ducum, defectione legionum contra rempublicam foret versum quicquid pro republica fuerat armatum.

XXIV. Nolo tamen usquequaque miserorum vel factum [a 1Kb] onerare, vel fatum, qui dum carnifici purpurato, tua se et affinitate et favore jactanti, infeliliciter credunt, gravissimum omnium nefas fecerunt affectu innocentium. Intelligo quam difficilem in locum scopulosumque devenerim. Nam cum [b 1Kb] revolvi id [1 1Kb] lustrale justitium, aures tuae respuant, laudes petant; gloriaeque intersit ad praesentium commendationem bonorum mala decursa reputari, contra vero clementia summa beneficium suum malit imminui, quam tristium enumeratione [c 1Kb] cumulari, necesse [Col. 0500A] erit me, vel tacentem publica incommoda, vel loquentem, aut ingratum virtuti, aut onerosum esse pietati. Sed tamen, imperator, exiguam sensibus tuis injunge patientiam. Nam si dulcis in bonis miseriarum recordatio est, si nautas tempestatum, si medicos juvat meminisse morborum, cur non tu quoque mala nostra audias, ut tua beneficia recognoscas? Unde igitur ordiar, nisi a tuis mea Gallia malis? [d 1Kb] quae ex omnibus terris, quas illa pestis insederat, haud injuria tibi vindicas privilegium miseriarum, non auribus modo, quarum [2 1Kb] sensus est levior, sed coram oculis ferre compulsa victoriam Maximi, [3 1Kb] interitum Gratiani. [4 1Kb] Alta licet vulnera, quod fatendum est, proximus nobis Italus, et contiguus ostendat Hispanus; sed in dolore summo habet suum uterque solatium. [Col. 0500B] Tyrannidem ille non vidit, hic tyrannicidium vidit. Nos primi impetum belluae furentis excepimus, nos saevitiam ejus innocentium sanguine, nos cupiditatem publica paupertate satiavimus. Apud nos semet exercuit crudelitas jam secura, et adhuc inops avaritia. Alibi malum publicum aut [5 1Kb] coepit, aut destitit; in Gallia sedit.

XXV. [e 1Kb] Quis se nobis calamitate contulerit? Tyrannum et cum aliis tulimus, et soli. Quid ego referam vacuatas municipibus suis civitates, impletas fugitivis nobilibus solitudines? quid perfunctorum honoribus summis virorum bona publicata, [1 1Kb] capita diminuta, vitam aere taxatam? Vidimus redactas [2 1Kb] in [Col. 0501A] numerum dignitates, et [3 1Kb] exutos trabeis consulares, et senes [4 1Kb] fortunarum superstites et infantium sub ipso sectore ludentium flendam securitatem; cum interim miseri vetabamur [a 1Kb] agere miseros, imo etiam cogebamur mentiri [b 1Kb] beatos, et cum domi atque secreto solis conjugibus ac liberis [5 1Kb] credidissemus furtivum dolorem, procedebamus in publicum [6 1Kb] non nostrae fortunae vultu. Audires enim dicere delatorem: Quid ita ille tristis incedit? An quia pauper ex divite est? Non enim se vivere gratulatur? Quid ita hic publicum [7 1Kb] atratus incestat? Luget, credo, fratrem. Sed habet filium. Ita fleri non licebat amissa, metu reliquorum. Serenos ergo nubilis mentibus vultus induebamus, et ad illorum vicem, qui degustato [8 1Kb] Sardorum graminum succo, [Col. 0501B] feruntur in morte ridere, imitabamur laeta moerentes. Est aliquod calamitatum delinimentum dedisse lacrymas malis, et pectus laxasse suspiriis. Nulla major est poena quam esse miserum, nec videri. Spes inter haec nulla praedonis explendi. Nec enim, ut natura fert, copiam satietas sequebatur, crescebat in dies habendi fames, et parandi rabiem parta irritabant. Ut aegrorum sitim potus accendit, ut ignis arentibus non obruitur, sed augetur, ita coactae publica egestate divitiae aviditatem jejunae mentis acuebant.

XXVI. [1 10Kb] Stabat ipse purpuratus [c 1Kb] ad lances, et momenta ponderum, [2 1Kb] nutusque trutinarum pallens atque inhians exigebat. Comportabantur interim spolia provinciarum, exuviae exsulum, bona peremptorum. [Col. 0501C] Hic aurum matronarum manibus extractum, illic raptae pupillorum [3 1Kb] cervicibus bullae, istic dominorum cruore perfusum appendebatur argentum. Numerari ubique pecuniae, fisci repleri, aera cumulari, vasa concidi; cuivis ut intuenti non illud imperatoris domicilium, sed latronis receptaculum [Col. 0502A] videretur. Sed tamen latro raptis abutitur, et ablata aliis sibi reddit; nec ideo vias saltusque obsidet, ut thesaurum struat atque defodiat, et cum scelere miser sit; sed ut gulae ventrique suppeditet, nec desit sumptus impendiis. Nam et effundit et negligit, eadem perdendi et quaerendi facilitate. Noster ille pirata, quidquid undecumque [4 1Kb] converrerat, id nobis sibique periturum, in illam specus sui [5 1Kb] Charybdim congerebat. Charybdim loquor? quae cum plena navigia sorbuerit, dicitur tamen rejectare naufragia, et contortas fundo rates [6 1Kb] Taurominitanis littoribus exponere. Bona nostra ad aerarium una et perpetua via ibant, nullas eorum reliquias, nulla fragmenta vel sero victa fastidio illa communis vorago revomebat.

[Col. 0502B] XXVII. Est improborum principum postrema defensio, auferre donandi gratia, et invidiam rapinarum magnitudine munerum [d 1Kb] deprecari; quae, malum! ratio est, abstulisse omnibus, quod nullus habiturus sit? Et privatorum quidem avaritiae licet mala, tamen aliqua defensio est, timetur inopia, et [1 1Kb] reponitur senectuti, et prospicitur haeredi. Quam affert causam concupiscendi, qui, quantum ubique est, habet? Quin ego, si fas piumque mortalibus existimare coelestia, nullam majorem crediderim esse principum felicitatem quam fecisse felicem, et [e 1Kb] intercessisse inopiae, et vicisse fortunam, et dedisse homini [f 1Kb] novum fatum. Itaque imperatori propriam majestatem bene aestimanti, non tam illud videri suum debet, quod abstulit, quam quod [Col. 0502C] dedit. Nam cum intra ipsum volutantur omnia, et ut ille, qui cuncta ambit oceanus, quas suggerit aquas terris recipit e terris, ita quidquid in cives manat a principe redundat in principem; et rei et famae bene consulit munificus imperator. Lucratur enim gloriam, cum det pecuniam reversuram.

[Col. 0503A] XXVIII. Sed illi quidem stulta omnis ratio captandae laudis videbatur, qui, praeter insitum pessimo cuique boni exempli odium, [a 1Kb] summam felicitatem habendi ac nocendi fine determinans, non solum ut quam plurimum [b 1Kb] quaereret, sed ut nihil cuiquam reliqui faceret, laborabat. Nec enim, qui regibus mos est, [1 1Kb] exercendis invigilabat metallis, ut latentia naturae bona in usum arcesseret, et pararet innoxias nullo pauperiore divitias. Parum ille pretiosum putabat aurum, quod [2 1Kb] de montium venis, aut fluminum glareis [3 1Kb] quaesitor Bessus, aut scrutator [4 1Kb] Callaicus eruisset, illud purius splendidiusque credebat, quod dedissent dolentes, quod hominum lacrymae, non amnium aquae abluissent, nec e terrenis specubus egestum, sed e cervicibus jugulisque [Col. 0503B] caesorum esset effossum. Sic cum immitis tyranni [5 1Kb] et stylus timeretur et gladius, transierat in vota paupertas, et ut possemus effugere carnificem, optabamus [6 1Kb] subire sectorem. Quod si cui ille pro caeteris sceleribus suis minus crudelis fuisse videtur, vestrum is vestrum, [7 1Kb] Vallio triumphalis, et [8 1Kb] trabeate Merobaudes recordetur interitum. Quorum alter post amplissimos magistratus, et purpuras consulares, [9 1Kb] et contractum intra unam domum quemdam honorum [Col. 0504A] senatum, vita sese abdicare compulsus est; alteri manibus [10 1Kb] satellitum Britannorum gula domi fracta et [c 1Kb] inusta [11 1Kb] foemineae mortis infamia, ut scilicet maluisse vir ferri amantissimus videretur laqueo perire quam gladio. Sed in illos fortasse speciales putaretur habuisse odiorum causas tyrannus; steterat enim uterque in acie Gratiani, et Gratianus utrumque dilexerat: quid de his dicimus, [d 1Kb] qui honorum ac principum nescii, et tantum inter suos clari, nobiles animas sub carnifice fuderunt?

XXIX. De virorum mortibus loquor, cum descensum recorder ad sanguinem foeminarum, et in sexum cui bella parcunt non parce saevitum? Sed nimirum graves suberant, invidiosaeque causae ut [1 1Kb] unco ad poenam [2 1Kb] clari vatis matrona raperetur. Objiciebatur [Col. 0504B] enim, atque etiam exprobrabatur mulieri [3 1Kb] viduae nimia religio, et diligentius culta divinitas. Quid hoc majus poterat intendere [4 1Kb] accusator sacerdos? fuit enim, fuit et hoc delatorum genus, qui nominibus antistites, revera autem satellites, atque adeo carnifices non contenti miseros avitis [e 1Kb] evolvisse patrimoniis, calumniabantur in sanguinem, et vitas premebant reorum jam pauperum. Quin etiam cum judiciis [5 1Kb] capitalibus astitissent, cum gemitus et tormenta miserorum [Col. 0505A] auribus ac luminibus hausissent, cum lictorum arma, cum damnatorum [a 1Kb] [6 1Kb] fraena tractassent, pollutas poenali manus contactu ad sacra referebant, et caeremonias quas incestaverant mentibus, etiam corporibus [b 1Kb] impiabant. Hos ille [7 1Kb] Phalaris in amicis habebat, hi [8 1Kb] in oculis ejus, atque etiam in osculis erant; nec injuria, [c 1Kb] a quibus tot simul votiva veniebant, avaro divitum bona; cruento innocentium poena; impio religionis [d 1Kb] injuria.

XXX. Tandem in nos oculos Deus retulit, et bonis Orientis intentus, ad mala nostra respexit, et [e 1Kb] hunc sacerrimo capiti [1 31Kb] objecit furorem, ut [2 1Kb] foedus abrumpere, [3 1Kb] jus feciale violare, bellum edicere non timeret. An ego sine divino numine factum putem, ut qui sub nomine pacis ludere, et [4 1Kb] primi sceleris [Col. 0505B] poenas lucrari quiescendo potuisset, secundum tertiumque vexillum latrocinii civilis attolleret, et superatis [5 1Kb] Alpibus Cottiis, Julia quoque claustra laxaret, tibique, imperator, imponeret, servatae adhuc veniae fidem, vincendi necessitatem. Agebat eum, credo, praecipitem vindicanda jam proximo ultore respublica, et exstinctus aperto [6 1Kb] dominus parricidio poenas ab eo debitas expetebat. Non id confidentia, sed amentia; non temeritas, sed necessitas erat; nec ultro lacessebat ille te bello; sed ulterius [f 1Kb] se negare supplicio non poterat. Alioquin quomodo tantam concepisset audaciam, ut ruere in ferrum, et obviam morti venire tam ignavus et timens mortis auderet, ut qui se non potuerit postea vel victus occidere? Et te quidem, imperator Auguste, ad asserendam [Col. 0505C] rempublicam, usurpandamque victoriam suffecisset [Col. 0506A] in bella vel solum venire. Nam si olim domini adversum rebelles servos dimicaturi [7 1Kb] flagra in aciem detulerunt, tantaque vis conscientiae fuit, ut ab inermibus verterentur armati, et qui obtulerant mortibus pectora darent terga verberibus: nonne tu quoque legionibus otiosis rem totam visus, egisses?

XXXI. An sustinere te coram, et solum oculorum tuorum ferre conjectum ille quondam domus tuae [1 1Kb] negligentissimus vernula, mensularumque servilium statarius lixa potuisset? Non statim totum subisset hominem praeterita sui tuique reputatio? Non ipse sibi objecisset te esse [2 1Kb] triumphalis viri filium; [g 1Kb] se patris incertum? te haeredem nobilissimae familiae; [3 1Kb] se clientem? te omni retro tempore Romani exercitus ducem, libertatis patronum; [h 1Kb] se [4 1Kb] orbis extorrem, [Col. 0506B] patriaeque fugitivum? jam vero te principem in medio reipublicae sinu, omnium suffragio militum, consensu provinciarum, ipsius denique ambitu imperatoris optatum; se in ultimo terrarum recessu, legionibus nesciis, [i 1Kb] adversis provinciarum studiis, nullis denique auspiciis in illud tyrannici nominis aspirasse furtum? postremo tecum fidem; secum perfidiam; tecum fas; secum nefas; tecum jus; secum injuriam; tecum clementiam, pudicitiam, religionem; secum impietatem, libidinem, crudelitatem, et omnium scelerum, postremorumque vitiorum stare collegium? Res ipsas interrogemus, et, quae certissima conjectatio est, [j 1Kb] colligamus gerenda gestis. Num tandem dubitari potest, quid fuerit eo praesente, facturus, quem non vidit, et fugit?

[Col. 0506C] XXXII. Quamvis igitur, imperator, hoste tali abutereris, [Col. 0507A] nec tam ad praelium conserendum quam ad supplicium de nefario capite sumendum venires, consiliis tamen tantis, tantisque rationibus bellum administrabas, [1 1Kb] ut cum Perse aliquo decertaturus, aut Pyrrho, aut cum illo ipso Annibale videreris. Nam primum fidem regum, quibus limes Orientis ambitur, data atque accepta dextera firmas, quo foris securus agitares, si nihil sollicitum et suspectandum domi reliquisses. Tunc copias tuas [a 1Kb] trifariam dividis, ut et hostis audaciam multiplicato terrore percelleres, et [b 1Kb] fugam circumfusus ambires. Postremo [2 1Kb] populis barbarorum, ultroneam tibi operam ferre voventibus commilitonum munus [c 1Kb] indulges, ut et [3 1Kb] limiti manus suspecta desederet, et militi auxiliator accederet. Qua tua benignitate pellectae [Col. 0507B] omnes Scythicae nationes tantis examinibus confluebant, ut, quem remiseras tuis, barbaris videreris imperasse dilectum. O res digna memoratu! Ibat sub ducibus vexillisque Romanis hostis aliquando Romanus, et signa contra quae steterat sequebatur, urbesque [4 1Kb] Pannoniae, quas inimica dudum populatione vacuaverat, miles impleverat. [5 1Kb] Gotthus ille, et Hunnus, et Alanus respondebat ad nomen, et alternabat excubias, [d 1Kb] et notari infrequens verebatur. Nullus tumultus, nulla confusio, nulla direptio, [e 1Kb] ut a barbaro, erat. Quin si quando difficilior frumentaria res fuisset, inopiam patienter ferebat, [f 1Kb] et quam numero arctarat annonam, comparcendo laxabat; pro omni praemio omnique mercede id unum reposcens, [Col. 0508A] ut tuus diceretur. Quanta est virtutis ambitio! [6 1Kb] Accipiebas beneficium quod imputares.

XXXIII. Memorabile putavit antiquitas, quod [1 1Kb] Actiaco aliquando bello ducibus motibusque Romanis peregrina Aegyptus arma permiscuit, tantumque res credita est habere novitatis, [g 1Kb] ut nisi frequenter isset in litteras, apud posteros videretur facti fides laboratura. Nam quis annalium scriptor, aut carminum tuas illas, [2 1Kb] Cleopatra, classes, et [h 1Kb] eborata navigia, et purpurea cum auratis funibus vela tacuit? Quin ita crebro historia recantata est, [i 1Kb] magis ut ab eisdem saepe dicta, quam ut ab aliquo intermissa videatur. Non contendam duces. Nec enim principem nostrum non dicam victus Antonius, sed victor Augustus aequaverit. Quid in caeteris saltem simile deprehendimus? [Col. 0508B] maxime [j 1Kb] si rerum temporumque facies altrinsecus conferamus, et [3 1Kb] hos illosque populos animorum subjiciamus oculis. Illos vela facientes [k 1Kb] data ventis classis attulerat, hi longum iter [4 1Kb] sub armorum [l 1Kb] fasce carpebant. Illos [5 1Kb] peregrino igne suspirans regina pellexerat; hos amor laudis, et participandae gloriae cura rapiebat. Illos tepens [6 1Kb] Pharus, et [7 1Kb] mollis Canopus, laeviumque populorum [8 1Kb] altor Nilus emiserat; hos [9 1Kb] minax Caucasus, et [10 1Kb] rigens Taurus, et ingentium corporum [11 1Kb] durator Ister effuderat. Illos tenero perlucentes amictu, et vix leve carbasum [m 1Kb] vitando sole tolerantes alterno concussa tinnitu [12 1Kb] sistra ducebant; hos [n 1Kb] loricis onustos inclusosque [Col. 0509A] ferro [13 1Kb] fractae voces tubarum, ingentium que lituorum claugor acucbat. Quae tandem, ut collatio posset esse populorum, [a 1Kb] etiamsi tanta non esset dissimilitudo causarum, ut ab illis fuerit Romani imperii appetita captivitas, ab his repetita libertas. Quo tibi, Imperator, indignius videbatur [b 1Kb] ejus piaculi quemquam inveniri potuisse consortem, cujus se barbarus agebat ultorem.

XXXIV. Sed illi quidem nefario sanguine belli primitias imbuentes, par poenae culpaeque documentum fuerunt. Testis est [1 1Kb] Siscia, testis [2 1Kb] pulcherrimi Savae conflictus, si conflictus ille dicendus est, quo ita in publicos proditores animi plenus miles [c 1Kb] invasit, ut eum nec numerus resistentium, nec maximi fluminis altitudo remorata sit, quin, ut erat ex longissimo [Col. 0509B] itinere anhelus atque pulvereus, equos calcaribus incitaret, amnem nando conjungeret, ripam insiliret, paratos denique exspectantesque deprehenderet. Sermo iste prolixior est, quam illa res fuerit. Vix fluvium manus invicta transierat; jam locum belli tenebat. Vix hostem invenerat, jam urgebat. Vix pectora viderat; jam terga caedebat. Datur debito rebelle agmen exitio; volvuntur impiae in sanguine suo turbae; tegit totos strages una campos, continuisque funeribus cuncta late operiuntur. Jam qui ad muros [d 1Kb] differenda morte properaverant, aut fossas cadaveribus aequabant, aut [e 1Kb] obviis sudibus induebantur, aut portas, quas eruptione patefecerant, morte claudebant. At quorum se fugae impervius ripis amnis objecit, trepidando collecti, et alterum quisque complexi, [Col. 0510A] per abrupta glomerantur. Spumat decolor cruore fluvius, [f 1Kb] et cunctantes meatus vix eluctatis cadaveribus evolvit, [g 1Kb] utque se tibi posset speciali imputare militia, ipsum illum [3 1Kb] vexillarium sacrilegae factionis avidis gurgitibus absorbuit; et, ne morti sepultura contingeret, cadaver abscondit. Nonne [h 1Kb] utroque credendus tuae studuisse vindictae, et adjuvando victoriam, et [4 1Kb] occupando clementiam?

XXXV. En tibi alteram pugnam, alteramque victoriam. Dilectas in praelium Marcellinus cohortes, et ipsum factionis nefariae robur illa [1 1Kb] belli civilis Megaera rapiebat, tanto caeteris satellitibus audentior, quanto [2 1Kb] exertiorem operam navabat tyranno frater tyranni. Quo quidem maxime, tuus gaudebat exercitus, cum se ultro videret lacessi, qui nihil magis timuerat [Col. 0510B] [3 1Kb] quam timeri; adeo quidem, ut castris ad castra collatis, quod [i 1Kb] praecipiti die manum conserere non poterat, spe victoriae cum luce venturae [j 1Kb] pervigil ageret, tardum solem, desertorem diem, [k 1Kb] annuum noctis aestivae tempus criminaretur. Ecce lux tandem, et jam omnis campus horrebat exercitu: [4 1Kb] divisi in cornua equites, leves ante signa [5 13Kb] velites, dispositae [6 1Kb] manipulatim cohortes, [l 1Kb] et gradu pleno ferentes agmina [7 1Kb] quadratae legiones universa late, qua visus agi poterat, occuparant. Nondum se virtus [m 1Kb] experiebatur; jam disciplina vincebat. At postquam intra conjectum teli acies utraque promovit, et effusis hinc inde jaculorum sagittarumque nimbis [8 1Kb] res venit [n 1Kb] ad capulos, milites pristinae virtutis, Romani nominis, imperatorum denique memores, causam [Col. 0511A] publicam manu agere. Hostes venditam operam, laceratam Italiam, spem in ferro reliquam cogitantes, gladiatoria desperatione pugnare, nec gradu cedere, sed in vestigio stare, vel cadere.

XXXVI. At ubi impulsa acies, fronsque laxata, et [1 1Kb] fiducia in pedes versa est, ire praecipites, aut [a 1Kb] globo fugere, et se invicem festinando tardare. Armati, inermes, integri, saucii, primi, postremique misceri. Miles urgere eminus, cominus, gladiis, hastis, [2 1Kb] punctim, caesim ferire. Alii [3 1Kb] poplitibus imminere, alii terga configere, aut quos cursu non poterant [4 1Kb] contingere, jaculis [b 1Kb] occupare. Arma, tela, equi, homines, viva, perempta, prona, supinaque corpora passim, vel in acervo jacere. Illi mutilis excisisque membris, reliqua sui parte fugiebant; [Col. 0511B] hi dolorem vulnerum sequebantur; isti [c 1Kb] mortes receptas in silvas, et flumina deferebant. Illic postremum spiritum in admiratione nominis tui, et sui ducis detestatione fundebant. Nullus finis caedendi, insequendique, nisi subtraxisset aliquando victoribus mors hostem, et nox diem. At quanto melius [d 1Kb] manus illa consuluit, quae submissis precabunda vexillis petiit [5 1Kb] veniam necessitatis, et terram in osculis premens calcanda [e 1Kb] vestigiis tuis corpora et arma projecit? Quam tu non superbe, ut victam, non irate, ut ream, non negligenter, ut parum necessariam, praeteristi, sed blande liberaliterque tractatam jussisti esse Romanam. Junguntur socia agmina, et sub uno capite diversa reipublicae membra coalescunt. Ambo pari gaudio feruntur exercitus. Hic opera sua [Col. 0511C] gaudet, hic venia, uterque victoria.

[Col. 0512A] XXXVII. Nec pia [1 1Kb] Haemona cunctantius, ubi te affore nuntiatum, impulsis effusa portis obviam provolavit, et, ut est omne desiderium post spem impatientius, parum credens patere venienti, festinavit occursare venturo. [f 1Kb] Fingit quidem, ut scimus, timor gaudium, sed ita intimos mentis affectus proditor vultus [g 1Kb] enuntiat, ut in speculo frontium imago extat animorum. Velut illa civitas a longa obsidione respirans, quod eam tyrannus Alpibus objacentem tamquam belli limen attriverat, tanta se et [h 1Kb] tam simplici exultatione jactabat, ut ni esset vera laetitia, nimia videretur. Ferebant se obviae tripudiantium catervae. Cuncta cantu, et [2 13Kb] crotalis personabant. Hic tibi triumphum chorus; ille contra tyranno funebres [3 8Kb] naenias et carmen exequiale dicebat. Hic perpetuum [Col. 0512B] victis abitum; ille victoribus crebrum optabat adventum. Jam quocumque tulisses gradum sequi, circumcursare, praecedere; vias denique, quibus ferebaris, obstruere. Nullus cuiquam sui tuive respectus blandam tibi faciebat injuriam [i 1Kb] contumacia gaudiorum. Quid ego referam [j 1Kb] pro moenibus suis festum liberae nobilitatis occursum, conspicuos veste nivea senatores, reverendos [4 1Kb] municipali purpura flamines, [5 1Kb] insignes apicibus sacerdotes? Quid portas virentibus sertis coronatas? Quid [k 1Kb] aulaeis undantes plateas, accensisque funalibus auctum diem? Quid effusam in publicum turbam [6 1Kb] domorum, [7 1Kb] gratulantes annis senes, pueros tibi longam servitutem voventes, matres laetas, virginesque securas? Nondum omne confeceras bellum, jam agebas triumphum.

[Col. 0512C] XXXVIII. Ibat interim Maximus, ac te post terga [Col. 0513A] respectans in modum amentis attonitus avolabat. Nec ullum ille consilium, ullamve rationem, aut denique spem, quae [1 1Kb] postrema homines deserit, [a 1Kb] sequebatur; quin ipsos viae implicabat errores, et [b 1Kb] nunc dexter, aut laevus, nunc vestigiis suis obvius incertum iter ancipiti ambage texebat. Quoties sibi ipsum putamus dixisse, [2 1Kb] quo fugio? Bellumne tentabo? [c 1Kb] Ut quem viribus totis ferre non potui parte sustineam! Alpes Cottias [d 1Kb] obserabo? [3 10Kb] Quia Juliae profuerunt! Peto Africam? quam exhausi. Repeto Britanniam? quam reliqui. Credo me Galliae? sed [4 1Kb] invisus sum. Hispaniae committo? sed notus sum. Quid ergo faciam, inter arma et odia medius? A tergo premor hostibus, a fronte criminibus. Si morerer [5 1Kb] evaseram? Sed ecce [e 1Kb] nec animum sequitur manus, [Col. 0513B] nec manum gladius; labitur ferrum, tremit dextera, [f 1Kb] mens fatiscit. O quam difficile est miseris etiam perire! Ergo ut clausae cassibus ferae quaesito diu exitu, desperatoque, consistunt, et prae timore non fugiunt, ita ille, ipso quo agitabatur metu, alligatus in oppidum semet Aquileiense praecipitat; non ut vitam defenderet resistendo, sed ne poenam frustrando differret. Quamquam quae poterat ulterior esse dilatio? cum ita vestigiis ejus ac tergo ardens miles insisteret, ut pene omnem, quae est secuta pompam ultio festinata [6 1Kb] percepit.

XXXIX. Recte profecto [g 1Kb] germana illa [1 1Kb] pictorum, poetarumque commenta, victoriam finxere pennatam, [h 1Kb] quod hominum cum fortuna euntium non cursus est, sed volatus. Ille ab ultimo orientis sinu [Col. 0513C] festinatis itineribus raptus exercitus, [i 1Kb] tot nationibus relinquendis, tot fluminibus enatandis, tot scandendis montibus fatigatus, in alio orbe, et sub alio, [Col. 0514A] pene dixerim, sole positus, spatio lucis unius [j 1Kb] Illyrico continuavit Aquileiam. Nihil tamen sibimet hoc nomine [2 1Kb] vindicant, et si quando [3 1Kb] mirantium circulos contrahunt, aut convivia nostra sermone producunt, [k 1Kb] operam omnem suam fine Alpium terminantes, deberi sibi abnuunt illam celeritatem, quod expertes laborum pervenisse se viderint, quo ire non senserant. Negant imo se suis vectos esse corporibus, sed tanquam per aliquas imagines somniorum ferrentur [4 1Kb] absentes, praebuisse gestantibus ventis otiosorum ministeria membrorum. [l 1Kb] Nec fides anceps. Nam si olim severi credidere majores [5 1Kb] Castoras geminos, albentibus equis, et stellatis apicibus insignes, pulverem cruoremque Thessalicum aquis Tyberis abluentes, et nuntiasse victoriam, et [m 1Kb] imputasse [Col. 0514B] militiam, cur non [n 1Kb] tuae publicaeque vindictae confessam aliquam immortalis dei curam putemus annixam? Nisi forte majorem divini favoris operam res Romana poscebat Macedonico augenda regno, quam tyrannico eximenda servitio. Ego vero, si [o 1Kb] coeleste studium pro dignitate causarum aestimandum sit, jure contenderim equites tuos [6 1Kb] Pegasis, [7 1Kb] talaribus pedites vectos ac suspensos fuisse. [8 1Kb] Neque enim quia se divina mortalibus dedignantur fateri, idcirco quae visa non fuerint dubitavimus facta, cum facta videamus, quae dubitaverimus esse facienda.

XL. [p 1Kb] Anguste fortunam tuam, Imperator, expendit quisquis id de te tantum, quod fieri potest, credit. An ego, cum ab Alpibus Juliis otioso [q 1Kb] feriatoque ferro non praelium fuisse videam, sed triumphum, [Col. 0514C] dubitaverim illam specialem quamdam [r 1Kb] felicitatis tuae dixisse militiam? Scimus quidem, Imperator, ita te cuncta administrasse, [s 1Kb] ut non possint [Col. 0515A] se tibi imputare successus, sed fatearis necesse est quantam te in bello, tantum fortunam tuam egisse post bellum. [a 1Kb] Cui si vocem demus, et judicem, nonne prolixe suam enumerabit operam, et ut virtutibus tuis multa concedat, [1 1Kb] sibi aliquam vindicabit? Et cur, quaeso, non demus, ut accipiamus [2 1Kb] utriusque partis asserta, cum sit quae viceris tua? [3 1Kb] Audio constantiam dicere, Bellum atrox periculosumque suscepi; memorare patientiam, immensum iter, tempus anni grave semper armata, saepe jejuna toleravi; tenere prudentiam, [4 1Kb] partita sum militem, et multiplicavi arte terrorem; asserere fortitudinem, [5 1Kb] bis conflixi cum hoste, bis vici; omnes postremo clamare: quid tibi debemus, Fortuna, [6 1Kb] quam fecimus? Sed si illa dicat: properationem [Col. 0515B] militum ego juvi, fugam hostium praepedivi, ego Maximum in muros coegi, et quem vos cogebatis mori, vivum domino reservavi, non video, [b 1Kb] quod possit esse judicium, quin cum ista pars imputet tyranni fugam, illa custodiam; respublica quae utrique pariter obnoxia est, ita utramque conjungat, ut fateatur uni semet victoriam, alteri debere vindictam.

XLI. Sed nec tu debitam gratiam beneficii inficiator abjuras. Nam etsi per te confeceris quae volebas, per fortunam tamen plus adeptus es quam volebas. Agedum, si videtur, praeteritas cogitationes tuas consule, [c 1Kb] et vota conveni. Num amplius speravisti, quam ut Maximus tibi nuntiaretur occisus, quam ut semivivum ejus caput, nondum clausis tota morte oculis, ex acie referretur, quam ad summum ut [Col. 0515C] fugiens resistensve caperetur? Caeterum quando quod factum est vel optasti, ut se tibi ipse servaret, ut consciscere sibimet interitum nollet, et posset? [Col. 0516A] Magno quidem, fateor, pectoribus humanis, atque adeo maximo [d 1Kb] lux amori, interitus horrori est, sed quatenus aut ista optari potest, aut ille vitari. At si ultima supra caput steterit hora, et venerit dies nunquam reversurus, [e 1Kb] ac se confessa mors fuerit, non timentur extrema, cum certa sunt. Hinc reorum usque ad damnationem metus, postea attonitus stupor, et ex desperatione securitas, et ad locum supplicii voluntaria, carnifice non trahente, properatio. Ut de his taceam qui, cum fatis [1 1Kb] fortius paciscentes, incertum exitum certo [f 1Kb] occupaverunt; ut nihil de servis loquar, qui verbera vitavere suspendio, [g 1Kb] et motus heriles usque ad praecipitia fugerunt; quis unquam [h 1Kb] [2 1Kb] ultra spem timuit? quis idcirco semet occidere noluit, ut occideretur? Nisi vero vel [i 1Kb] levior [Col. 0516B] manus aliena quam propria, vel foedior mors privata quam publica, vel longior poena ferro incumbere, et corpore vulnus onerare, et recipere interitum statim totum, [j 1Kb] quam supplicium dividere, poplitem flectere, cervicem extendere ad plagam, fortasse non unam.

XLII. [k 1Kb] Et tamen quando secum ille ferro transigendum putabat, non potius ignem, laminas, crucem, [1 1Kb] culeum, et quidquid merebatur, timebat? [l 1Kb] Numquam profecto tam bene de sceleribus suis sensit, ut mortem potuerit sperare, qua periit. Si igitur nec praesumere veniam reus, nec sperare fugam clausus, nec mortem potuit timere moriturus, [m 1Kb] et certo extremorum levior videri debuit voluntarius quam coactus, honestior privatus quam publicus, postremo brevior occupatus quam exspectatus interitus, [2 1Kb] num, [Col. 0516C] cui dubium est in eo, quod non habuit rationem, fuisse fortunam? Illa, illa tyranni consilia caecavit, illa et animum ejus obtudit et gladium, illa expeditam [Col. 0517A] in vulnus manum [3 1Kb] percussit et tenuit. Nisi vero tu tuum, venerabilis Gratiane, carnificem [a 1Kb] Diris comitatus ultricibus obsidebas, et irata [4 1Kb] minax umbra ob os ejus oculosque fumantes infernis ignibus taedas, et crepitantia torto angue flagra quatiebas, [b 1Kb] ne morti honestae vacaret, ne regalem illum sacrosanctumque vestitum impio cruore pollueret, ne [c 1Kb] cultus olim tuus, [5 1Kb] ac deinceps fratrum futurus, funestum [d 1Kb] sanguinem, vel dum vindicatur, acciperet, ne postremo te manus ulcisceretur tyranni, et deberes Maximo vel [6 1Kb] suam mortem.

XLIII. Et plane ita cuncta diciderunt, ut [e 1Kb] non servata modo ultio, sed ordinata videatur. Nam unde, quaeso, tam repentina conversio, ut qui oppetere timuerat interitum, [f 1Kb] non timeret expetere, et quem incluserat [Col. 0517B] metus, proferret audacia? Hic nulla jam reliqua festinandis rebus mora. Actutum fortissimi duces instruendo accinguntur triumpho, capiti diadema [g 1Kb] decutitur, humeris vestris aufertur, pedibus ornatus evellitur, totus denique homo aptatur [h 1Kb] ad interitum. Publice publicus spoliator exuitur, nectuntur manus rapaces, nudantur crura fugitivo, talis denique tuis offertur oculis qualem offerri decebat victori captum, domino servum, imperatori tyrannum. Nec tu illum, qua es clementia, in conspectum tuum venire voluisses, ne oculos istos omnibus salutares [i 1Kb] homo funebris impiaret, nisi famam confutare mendacii, teque purgare eodem teste, [j 1Kb] quo insimulatore voluisses. Habet vires, habet nescio quos internos mens scelerata carnifices, aut ipsa sibi carnifex conscientia [Col. 0517C] est; aut, quod magis credo, [k 1Kb] omni severius quaestione est a te interrogari. Ad primam tuam vocem nefario pectori excussa confessio est, nec cunctari [Col. 0518A] saltem, aut mussitare potuit, quin consilium omne [l 1Kb] nudaret, se videlicet favoris tui obtendisse praetextum, quod aliter non potuisset allicere militum societatem, [m 1Kb] nisi [1 1Kb] auctoramenti sui te finxisset auctorem.

XLIV. Et post hanc tu vocem non illum in crucem tolli, non culeo insui, non discerpi in frusta jussisti, non postremo illam tanti ream mendacii linguam radicitus erui praecepisti, cum eorum parte [n 1Kb] vitalium, quorum fuerat locuta commentum? Quin jam coeperas de ejus morte dubitare, et dejeceras oculos, et vultum rubore suffuderas, et cum misericordia loquebaris. Sed bene est, quod non omnia potes, [1 1Kb] Tute vindicant et invitum. [2 1Kb] Rapitur ergo ex oculis, et ne quid licere posset clementiae, inter innumeras [Col. 0518B] manus fertur ad mortem. Ecce iterum, imperator, averteris, [o 1Kb] et illam tyrannici exitus relationem gravaris. Jam jam esto securus, geram clementiae tuae morem; quod noluisti videre non audies. Huc huc totas pii vates doctarum noctium conferte curas, hoc omnibus linguis litterisque celebrate. Nec sitis de operum vestrorum perennitate solliciti. Illa quam praestare historiis solebatis [3 1Kb] ab historia veniet aeternitas. Vos quoque, quibus [4 1Kb] secunda sors cessit dare famam rebus, artifices, vulgata illa veterum fabularum argumenta despicite, [5 1Kb] Herculeos labores, et Indicos Liberi triumphos, et anguipedum bella monstrorum. Haec potius, haec gesta solertes manus [p 1Kb] ducant; his fora, his templa decorentur; haec ebore [q 1Kb] reddantur, haec marmore, haec in coloribus vivant, [Col. 0518C] haec in aera moveantur, haec [6 1Kb] gemmis augeant praetium.

XLV. Pertinet ad securitatem omnium saeculorum, [Col. 0519A] [a 1Kb] quod est factum videri, ut si quis unquam nefaria vota conceperit, monumentis nostrorum temporum [b 1Kb] recensitis per oculos [c 1Kb] hauriat innocentiam. Quisquis purpura quandoque regali vestire humeros cogitabit; Maximus ei exutus occurrat. Quisquis aurum gemmasque privatis pedibus optabit; Maximus ei plantis nudus appareat. Quisquis imponere capiti diadema meditabitur; avulsum humeris Maximi caput, et [1 1Kb] sine nomine corpus aspiciat. Scimus quidem [d 1Kb] nihil umquam novandum, cum Romanum semper imperium aut tuum futurum sit, aut tuorum; pertinet tamen ad geminam reipublicae securitatem, quod fieri non potest etiam non timeri. Sed utcumque virtutis tuae opera curiosae posteritatis oculis artificum manus reddet, cum te vel Alpium dorsa superantem, [Col. 0519B] vel flumina objecta tranantem, vel agmen hostile triumphalibus vestigiis atterentem, pictorum atque fictorum assequetur imitatio, clementia, Imperator, tua quo coelo, quo [e 1Kb] pigmento, quo aere, aurove ducetur, qua tu ipsius [2 1Kb] victoriae victor ita omnem cum armis iram deposuisti, ut ceciderit nemo post bellum, certe nemo post Maximum? Paucis Maurorum hostium, quos secum velut agmen infernum moriturus [3 1Kb] incluserat, et duobus, aut tribus furiosi gladiatoris [4 1Kb] lanistis [f 1Kb] in belli piaculum caesis, reliquos omnes, venia complexa, velut quodam materno sinu clausit. Nullius bona publicata, nullius mulctata libertas, nullius praeterita dignitas imminuta. Nemo affectus nota, [g 1Kb] nemo convicio, aut denique castigatione perstrictus, [Col. 0519C] culpam capitis [5 1Kb] aurium saltem molestia luit. Cuncti [Col. 0520A] domibus suis, cuncti conjugibus ac liberis, cuncti denique, quod est dulcius, [h 1Kb] innocentiae restituti sunt. Vide, Imperator, quid hac clementia consecutus sis. Fecisti, ut nemo sibi victus te victore videatur. Spectabas haec a tuis collibus, Roma, et [6 1Kb] septena arce sublimis celsior gaudio ferebaris.

XLVI. Tu, quae experta [1 1Kb] Cinnanos furores, et Marium post exilia crudelem, et Sullam tua clade felicem, et Caesarem in mortuos misericordem, ad omne civilis motus classicum tremiscebas; quae praeter stragem militum utraque tibi parte pereuntium exstincta domi senatus tui lumina, suffixa pilo consulum capita, [2 1Kb] Catones in mortem coactos, [3 1Kb] truncosque Cicerones, et [4 1Kb] Pompeios fleveras insepultos; cui damna graviora scissus in partes civium furor [Col. 0520B] quam [5 1Kb] portis imminens Poenus, [6 1Kb] aut receptus muri. Gallus intulerat; cui [7 1Kb] Alliensi die [8 1Kb] Aemathia funestior, [9 1Kb] Cannis [10 1Kb] Collina feralior, tam altas olim reliquerunt cicatrices, ut, gravius semper tuam quam alienam experta virtutem, nihil tibi magis quam te timeres; vidisti civile bellum hostium caede, militum pace, Italiae recuperatione, tua libertate finitum. Vidisti, inquam, finitum civile bellum, cui decernere posses triumphum.

XLVII. Hactenus memet, Imperator Auguste, praeteritas res tuas attrectasse fas fuerit. At cum tempus admoneat meminisse praesentium, finem sermoni facere maluerim, quam [1 1Kb] amplissimi ordinis munus invadere. Dabitur utcumque venia piae temeritati, si usurpasse communia, non occupasse videamur aliena. [Col. 0520C] Licuerit mihi, quae in barbaris gentibus, longinquisque [Col. 0521A] provinciis [2 1Kb] pro summa re fortiter feliciterque fecisti, et annuente numine tuo, et senatu favente dixisse. Ea vero, quae Romae gesta sunt et geruntur, ingeniis permittenda Romanis sunt, [3 1Kb] qualem te Urbi dies primus invexerit; quis [4 1Kb] in curia fueris, quis in rostris; ut pompam praeeuntium [5 1Kb] ferculorum curru modo, modo pedibus subsecutus, alterno clarus incessu, nunc de bellis, nunc de superbia triumpharis; ut te [6 1Kb] omnibus principem, singulis exhibueris senatorem; ut crebro, civilique progressu non publica tantum opera lustraveris, sed privatas quoque aedes divinis vestigiis consecraris, remota custodia militari, tutior publici amoris excubiis. Horum haec linguis, horum, inquam, voce laudentur, qui de communibus gaudiis et dignius utique quae maxima, et [Col. 0522A] justius poterunt praedicare quae propria sunt. O mea felix peregrinatio! O bene suscepti, et exhausti labores! Quibus ego intersum bonis! [a 1Kb] Quibus paror gaudiis! Quae reversus urbibus Galliarum [b 1Kb] dispensabo miracula! Quantis stupentium populis, quam multo circumdabor auditore, cum dixero, Romam vidi, Theodosium vidi, et utrumque simul vidi; vidi illum [7 1Kb] principis patrem; vidi illum [8 1Kb] principis vindicem; vidi illum [9 1Kb] principis restitutorem! Ad me longinquae convenient civitates; a me gestarum ordinem rerum stylus omnis accipiet; a me argumentum poetica; a me fidem sumet historia. Compensabo tibi istam, Imperator, injuriam; si, quando de te ipse nihil dixerim, [10 1Kb] quod legendum sit, instruam qui legantur.




[Col. 0521]
THEODOSIUS MAGNUS ET PACATUS. Pars secunda, COMPLECTENS SELECTA THEODOSII DE RELIGIONE DECRETA.



LIB. I. TIT. X. DE OFFICIO COMITIS SACRARUM LARGITIONUM.
[Col. 0521C]

1. Imppp. Gratianus, Valentinianus et Theodosius AAA. ad Syagrium Pf. P. Palatinos strenuos regionibus singulis attributos jubemus eam in cunctis adhibere solertiam, ut non modo abire e provincia non sinatur, qui canonem propriae administrationis exactum certissimis nequeat approbare documentis, verum etiam mansuetudinis nostrae instructa cognitio eum graviore vindicta censeat corrigendum. Dat. III Non. Jul. Viminacio, Syagrio et Eucherio Coss. (381).

2. Imppp. Valentinianus, Theodosius et Arcadius [Col. 0521D] AAA. Trifolio Comiti sacrarum largitionum. Palatini monitores frequentissimi ad profligandos largitionales titulos judicibus ordinariis semper assistant; deinde, si alicujus remissior super hoc fuerit cura detecta, tamdiu unusquisque judex a palatinis intra provinciam a se administratam peracto jam honore teneatur, quamdiu per eum id, quod debitum fuerit, exigatur. Dat. VII Id. April. Constantinopoli, Arcadio A. I. et Bautone Coss. (385).

[Col. 0522C] 3. Iidem AAA. ad Florianum Comitem sacrarunt largitionum. In omnibus causis ita cognitioni jurgiorum operam dabis, ut extra ordinem ac sine temporibus recognoscens, mature, cum ratio tulerit, ac rursus severius, si justitia persuaserit, definitivam scias promendam esse sententiam. Dat. V Kal. Dec. Arcadio A. I. et Bautone Coss. (385).

4. Iidem AAA. Severino Comiti sacrarum largitionum. Comperimus, inconsulto praefecto urbis ac penitus ignorante, raptos ad supplicium mercatores, corporalibus affectos injuriis, gravis insuper mulctae acerbitate nudatos. Cum igitur omnia corporatorum genera, quae in Constantinopolitana urbe [Col. 0522D] versantur, universos quoque cives atque populares, praefecturae urbanae regi moderamine recognoscas: si cujuspiam fortasse persona fisci flagitabit examen, vel in aliquem horum similis posthac redundabit invidia, is non per officium palatinum, sed per apparitionem sedis urbanae cognoscendo negotio praeparatus, ad eum cognitorem, cui urbs tota subjacet, deducetur, ut ab eo possit audiri aut, si necessitas suaserit, ad judicium tuum, te petente [Col. 0523A] transmitti. Dat. XVII Kal. Mai. Mediolani, Tatiano et Symmacho Coss. (391).

8. Impp. Theodosius et Valentinianus AA. ad Volusianum Pf. P. Non amplius, quam semel, intra eamdem provinciam quidquam publici muneris palatinus exerceat, sed adjutoris suggestio gestis expressa teneatur, quae et nomen palatini et ei, qui dirigendus, in eamdem provinciam nihil ante commissum, evidenter exprimat. Quod si aut hujusmodi solemnitate neglecta, aut repetito actu ad provinciam missus fuerit palatinus, adjutorem officii et primicerium atque secundicerium triginta librarum auri poena percellat, nec uti licebit his fortasse praestigiis, quod eidem, non eadem tamen, possint gerenda committi: eumdem enim palatinum intra [Col. 0523B] eamdem provinciam quidquam publici muneris iterum procurare non licet. Palatini vero scient, sibi cum provincialibus nihil esse commune. Judicibus sane oportebit insistere, et si inter eos breves, quos ad provinciam deferent, et eos, qui a provinciarum tabulariis proferuntur, fuerit aliqua diversitas, adscitis sibi in consilium ex provincia quinque honoratis, inter palatinum ac tabularium provinciae moderator cognoscat, et discussa brevium fide accelerari exactionem jubebit aut censurae legum veterum subjacebit. Noverint sane provinciarum moderatores, nullam prorsus exactionis partem ad palatinum officium pertinere, nec unquam his adminicula praebenda; sed nec susceptori quidem aut tabulario provinciae palatinus incumbet, neque a [Col. 0523C] susceptore summam illatorum, neque nominatorios breves a tabulario postulabit, cum haec omnis sollicitudo sit judicis. Comitibus quoque titulorum, si quando eos ad provinciam mitti ratio necessitatis exegerit, nulla adminicula de palatino dari jubemus officio, sed sola eis provincialis apparitio parebit, poena viginti librarum auri comitem titulorum et officium feriente palatinum, si quis palatinorum cuilibet comiti titulorum fuerit adjunctus. Dat. III Kal. Mart. Ravennae, Felice et Tauro Coss. (428).



LIB. II. TIT. VIII. DE FERIIS.

18. Imppp. Gratianus, Valentinianus et Theodosius AAA. ad Principium Pf. P. Solis die, quem dominicum rite dixere majores, omnium omnino litium, negotiorum, conventionum quiescat intentio; debitum publicum [Col. 0523D] privatumque nullus efflagitet; nec apud ipsos quidem arbitros vel judiciis flagitatos vel sponte delectos ulla sit agnitio jurgiorum. Et non modo notabilis, verum etiam sacrilegus judicetur, qui a sanctae religionis instinctu rituve deflexerit. PP. III Non. Novemb. Aquileiae. Acc. VIII. Kal. Dec. Romae, Honorio N. P. et Evodio Coss. (386).

19. Imppp. Valentinianus, Theodosius et Arcadius AAA. Albino Pf. U. Omnes dies jubemus esse juridicos. Illos tantum manere feriarum dies fas erit, quos geminis mensibus ad requiem laboris indulgentior annus accepit, aestivis fervoribus mitigandis, et autumnis foetibus decerpendis.  1. Kalendarum [Col. 0524A] quoque Januariarum consuetos dies otio mancipamus.  2. His adjicimus natalitios dies urbium maximarum, Romae atque Constantinopolis, quibus debent jura deferre, quia et ab ipsis nata sunt.  3. Sacros quoque Paschae dies, qui septeno vel praecedunt numero vel sequuntur, in eadem observatione numeramus, nec non et dies solis, qui repetito in se calculo revolvuntur.  4. Parem necesse est haberi reverentiam nostris etiam diebus, qui vel lucis auspicia vel ortus imperii protulerunt. Dat. VII Id. Aug. Romae. Timasio et Promoto Coss. (389).

INTERPRETATIO. Causas per anni spatium omnibus diebus secundum leges audiri praecipimus. Et licet lex quatuor menses ad fructus colligendos indulserit, sed ita pro provinciarum qualitate et praesentia dominorum [Col. 0524B] credidimus faciendum, ut a die VIII Kalendarum Juliarum usque in Kalendas Augusti messivae feriae concedantur, et de Kalendis Augusti usque in X Kalendas Septembris agendarum causarum licentia tribuatur. A X autem Kalend. Septemb. usque in Idus Octobr. vindemiales feriae concedantur. Dies etiam dominicarum, qui feriati sunt, ab audiendis negoliis vel exigendis debitis sequestramus. Sanctos etiam Paschae dies, id est septem qui antecedunt, et septem qui sequuntur. Nec non et dies natalis Domini nostri vel Epiphaniae sine forensi strepitu volumus celebrari. Natalem etiam principis vel initium regni pari reverentia convenit observari.

20. Iidem AAA. Proculo Pf. U. Festis solis diebus Circensium sunt inhibenda certamina, quo Christianae [Col. 0524C] legis veneranda mysteria nullus spectaculorum concursus avertat, praeter clementiae nostrae natalitios dies. Dat. XV Kal. Mai. Constantinopoli, Arcadio A. II, et Rufino Coss. (392).

21. Iidem AAA. Tatiano Pf. P. Actus omnes seu publici seu privati diebus quindecim Paschalibus sequestrentur. Dat. VI Kal. Jun. Constantinopoli, Arcadio A. II et Rufino Coss. (392).

25. Impp. Honorius et Theodosius AA. Jovio Pf. P. Post alia: Dominica die, quam vulgo solis appellant, nullas edi penitus patimur voluptates, etsi fortuito in ea aut imperii nostri ortus, redeuntibus in semet anni metis, offulserit, aut natali debita solemnia deferantur. Dat. Kal. April. Ravennae, Honorio VIII, et Theodosio III, AA. Coss. (409).

[Col. 0524D] 26. Iidem AA. Joanni Pf. P. Post alia: Die Sabbato ac reliquis, sub tempore, quo Judaei cultus sui reverentiam servant, neminem aut facere aliquid aut ulla ex parte conveniri debere praecipimus: cum fiscalibus commodis et litigiis privatorum constat reliquos dies posse sufficere, etc. Dat. VII Kal. Aug. Ravennae, DD. NN. Honorio VIII, et Theodosio III, AA. Coss. (409).

INTERPRETATIO. Die Sabbati nullum Judaeorum aut pro fiscali utilitate aut pro quolibet negotio volumus conveniri, quia religionis eorum dies non debet actione aliqua perturbari.



LIB. III. TIT. VII. DE NUPTIIS.

2. Imppp. Valentinianus, Theodosius et Arcadius [Col. 0525A] AAA. Cynegio Pf. P. Ne quis Christianam mulierem in matrimonium Judaeus accipiat, neque Judaeae Christianus conjugium sortiatur. Nam si quis aliquid hujusmodi admiserit, adulterii vicem commissi hujus crimen obtinebit, libertate in accusandum publicis quoque vocibus relaxata. Dat. prid. Id. Mart. Thessalonica, Theodosio A. II et Cynegio V. C. Coss. (388).

INTERPRETATIO. Legis hujus severitate prohibetur, ut nec Judaeus Christianae matrimonio utatur, nec Christianus homo Judaeam uxorem accipiat. Quod si aliqui contra vetitum se tali conjunctioni miscuerint, noverint se ea poena, qua adulteri damnantur, persequendos, et accusationem hujus criminis non solum propinquis, sed etiam ad persequendum omnibus esse [Col. 0525B] permissam.



LIB. V. TIT. III. DE BONIS CLERICORUM ET MONACHORUM.

1. Impp. Theodosius et Valentinianus AA. ad Taurum Pf. P. et Patricium. Si quis episcopus aut presbyter aut diaconus aut diaconissa aut subdiaconus vel cujuslibet alterius loci clericus aut monachus aut mulier, quae solitariae vitae dedita est, nullo condito testamento decesserit, nec ei parentes utriusque sexus vel liberi, vel si qui agnationis cognationisve jure junguntur vel uxor exstiterit, bona, quae ad eum pertinuerint, sacrosanctae ecclesiae vel monasterio, cui fuerat destinatus, omnifariam socientur (exceptis iis facultatibus, quas forte censibus adscripti vel juri patronatus subjecti vel curiali conditioni obnoxii [Col. 0525C] clerici vel monachi cujuscumque sexus relinquunt. Nec enim justum est, bona seu peculia, quae aut patrono legibus debentur aut domino possessionis, cui quis eorum fuerat adscriptus, aut ad curias pro tenore dudum latae constitutionis sub certa forma pertinere noscuntur, ab ecclesiis detineri; actionibus videlicet competenter sacrosanctis ecclesiis reservatis, si quis forte praedictis conditionibus obnoxius aut ex gestis negotiis aut ex quibuslibet aliis ecclesiasticis actibus obligatus obierit): ita ut, si qua litigia ex hujusmodi competitionibus in judiciis pendent, penitus sopiantur, nec liceat petitori post hujus legis publicationem judicium ingredi, vel oeconomis aut monachis aut procuratoribus inferre molestiam, ipsa petitione antiquata, et bonis, quae relicta sunt, [Col. 0525D] religiosissimis ecclesiis vel monasteriis, quibus dedicati fuerant, consecratis. Dat. XVIII Kal. Jan. Ariovindo et Aspare Coss. (434).

INTERPRETATIO. Si quis episcopus, vel quos lex ipsa commemorat, aut quilibet religiosi vel religiosae intestati sine filiis, propinquis vel uxore decesserint, qui tamen nec curiae quidquam debuerint nec patrono, quidquid dereliquerint, ad ecclesias vel monasteria quibus obsecuti fuerint, pertinebit. Qui si testari voluerint, habebunt liberam potestatem.



LIV. V. TIT. V. DE POSTLIMINIO.

2. Impp. Honorius et Theodosius AA. Theodoro Pf. P. Diversarum homines provinciarum cujuslibet sexus, [Col. 0526A] conditionis, aetatis, quos barbarica feritas captiva necessitate transduxerat, invitos nemo retineat, sed ad propria redire cupientibus libera sit facultas.  1. Quibus si quidquam in usum vestium vel alimoniae impensum est, humanitati sit praestitum, nec maneat victualis sumptus repetitio: exceptis iis, quos barbaris vendentibus emptos esse docebitur a quibus status sui pretium, propter utilitatem publicam, emptoribus aequum est redhiberi. Ne quando enim damni consideratio in tali necessitate positis negari faciat emptionem, decet redemptos aut datum pro se pretium emptoribus restituere, aut labore, obsequio vel opere quinquennii vicem referre beneficii, habituros incolumem, si in ea nati sunt, libertatem.  2. Reddantur igitur sedibus propriis sub moderatione, [Col. 0526B] qua jussimus, quibus jure postliminii etiam veterum responsis incolumia cuncta servata sunt.  3. Si quis itaque huic praecepto fuerit conatus obsistere actor, conductor procuratorque, dari se metallis cum poena deportationis non ambigat; si vero possessionis dominus, rem suam fisco noverit vindicandam seque deportandum.  4. Et ut facilis exsecutio proveniat, Christianos proximorum locorum volumus hujus rei sollicitudinem gerere. Curiales quoque proximarum civitatum placuit admoneri, ut emergentibus talibus causis sciant, legis nostrae auxilium deferendum; ita ut noverint rectores universi, decem libras auri a se et tantundem a suis apparitionibus exigendum, si praeceptum neglexerint. Dat. IV Id. Decemb. Ravenna, Honorio VIII, et Theodosio III, AA. Coss. [Col. 0526C] (409).

INTERPRETATIO. Hi, qui ab hostibus tempore captivitatis ducti sunt, si ab aliquibus vel ad victum vel ad vestitum aliquid acceperunt, cum redire ad propria voluerint, minime aliquid pro eorum requiratur expensis. Tamen si pretium pro captivo suo praedator acceperit, quod dedisse emptor probaverit, sine dubitatione recipiat. Quod si pretium non habuerit, quinquennio serviat captivus emptori et post quinquennium sine pretio ingenuitati reddatur, qui, cum ad propria redierit, omnia sua integra et salva recipiat. Si quis itaque huic tam justae praeceptioni resistere tentaverit, noverit se in exsilio deputandum: si vero possessor fuerit, facultatem suam fisci viribus addicendam. Sane Christianos, qui redemptioni studere debent, pro captivis volumus esse [Col. 0526D] sollicitos. Ad curiales etiam ista sollicitudo pertineat, ita ut omnes judices sciant, decem libras auri fisco se daturos, qui hujus legis praecepta neglexerint.



LIB. IX. TIT. VII. AD LEGEM JULIAM, DE ADULTERIIS.

5. Imppp. Valentinianus, Theodosius et Arcadius AAA. Cynegio Pf. P. Ne quis Christianam mulierem in matrimonium Judaeus accipiat, neque Judaeae Christianus conjugium sortiatur. Nam si quis aliquid hujus modi admiserit, adulterii vicem commissi hujus crimen obtinebit, libertate in accusandum publicis quoque vocibus relaxata. Dat. III Id. Mart. Thessalonica, Theodosio A. II et Cynegio Coss. (388).

INTERPRETATIO. Nec Judaeus Christianam nec Christianus [Col. 0527A] Judaeam ducat uxorem. Quod si fecerit, cujuslibet accusatione, velut in adulteros vindicetur.



LIB. IX. TIT. XXV. DE RAPTU VEL MATRIMONIO SANCTIMONIALIUM VIRGINUM VEL VIDUARUM.

3. Impp. Honorius et Theodosius AA. Palladio Pf. P. Post alia: Si quis dicatam Deo virginem, prodigus sui, raptor ambierit, publicatis bonis deportatione plectatur; cunctis accusationis hujus licentia absque metu delationis indulta. Neque enim exigi convenit proditorem, quem pro pudicitia religionis invitat humanitas. Dat. VIII Id. Maii Ravenna, Theodosio A. IX, et Constantio III, V. C. Coss. (420).



LIB. IX. TIT. XXXV. DE QUAESTIONIBUS.

4. Imppp. Gratianus, Valentinianus et Theodosius [Col. 0527B] AAA. Albuciano Vicario Macedoniae. Quadraginta diebus, qui auspicio caeremoniarum paschale tempus anticipant, omnis cognitio inhibeatur criminalium quaestionum. Dat. VI Kal. April. Thessalonica, Gratiano A. V, et Theodosio A. I, Coss. (380).

INTERPRETATIO Diebus quadragesimae pro reverentia religionis omnis criminalis actio conquiescat.

5. Imppp. Valentinianus, Theodosius et Arcadius AAA. Tatiano Pf. P. Sacratis quadragesimae diebus nulla supplicia sint corporis, quibus absolutio exspectatur animarum. Dat. VIII Id. Sept. Foroflaminii, Timasio et Promoto Coss. (389).



LIB. IX. TIT. XXXVIII. DE INDULGENTIIS CRIMINUM.

6. Imppp. Gratianus, Valentinianus et Theodosius AAA. ad Antidium V. C. Vicarium. Paschalis laetitiae [Col. 0527C] dies ne illa quidem tenere sinit ingenia, quae flagitia fecerunt; pateat insuetis horridus carcer aliquando luminibus. Alienum autem censemus ab indulgentia, qui nefariam criminum conscientiam in majestatem superbe animaverit, qui parricidali furore raptus sanguine proprio manum tinxit, qui cujusque praeterea hominis caede maculatus est, qui genialis tori ac lectuli fuit invasor alieni, qui verecundiae virginalis raptor exstitit, qui venerandum cognati sanguinis vinculum profano caecus violavit incestu, vel qui noxiis quaesita graminibus et diris immurmurata secretis mentis et corporis venena composuit, aut qui sacri oris imitator et divinorum vultuum appetitor venerabiles formas sacrilegio eruditus impressit. His ergo tali quoque sub absolutione damnatis, indultum [Col. 0527D] nostrae serenitatis eo praecepti fine concludimus, ut remissionem veniae crimina, nisi semel commissa, non habeant, ne in eos liberalitatis augustae referatur humanitas, qui impunitatem veteris admissi non emendationi potius quam consuetudini deputarunt. Recitata XII Kal. Aug. Romae, Syagrio et Eucherio Coss. (381).

7. Iidem AAA. ad Marcianum Vicarium. Religio anniversariae obsecrationis hortatur, ut omnes omnino periculo carceris metuque poenarum eximi juberemus, qui leviore crimine rei sunt postulati. Unde apparet eos excipi, quos atrox cupiditas in scelera compulit saeviora: in quibus est primum crimen et maxime majestatis, deinde homicidii veneficiique ac [Col. 0528A] maleficiorum, stupri atque adulterii parique immanitate sacrilegii, sepulcrique violatio, raptus monetaeque adulterata figuratio. Dat. XI Kal. April. Mediolano, Richomere et Clearcho Coss. (384).

8. Iidem AAA. ad Neoterium Pf. P. Nemo deinceps tardiores fortassis affatus nostrae perennitatis exspectet: exsequantur judices, quod indulgere consuevimus. Ubi primum dies paschalis exstiterit, nullum teneat carcer inclusum, omnium vincula solvantur. Sed ab his secernimus eos, quibus contaminari potius gaudia laetitiamque communem, si dimittantur, advertimus. Quis enim sacrilego diebus sanctis indulgeat? quis adultero vel incesti reo tempore castitatis ignoscat? quis non raptorem in summa quiete et gaudio communi persequatur instantius? [Col. 0528B] Nullam accipiat requiem vinculorum, qui quiescere sepultos quadam sceleris immanitate non scivit; patiatur tormenta veneficus, maleficus adulteratorque monetae; homicida, quod fecit, semper exspectet; reus etiam majestatis de domino, adversum quem talia molitus est, veniam sperare non debet. Dat. V Kal. Mart. Mediolano, Arcadio A. I et Bautone Coss. (385).

INTERPRETATIO. Sacrilegus, adulter, incesti reus, raptor, sepulcrorum violator, veneficus, maleficus, adulterator monetae, homicida diebus Paschae nullatenus absolvantur. Reliqui omnes, quos minorum causarum culpa constringit, diebus venerabilibus Paschae specialiter absolvantur.



LIB. IX. TIT. XLV. DE HIS QUI AD ECCLESIAS CONFUGIUNT.
[Col. 0528C]

1. Imppp. Theodosius, Arcadius et Honorius AAA. Romulo Comiti S. L. Publicos debitores, si confugiendum ad ecclesias crediderint, aut illico extrahi de latebris oportebit, aut pro his ipsos, qui eos occultare probantur, episcopos exigi. Sciat igitur praecellens auctoritas tua, neminem debitorum posthac a clericis defendendum, aut per eos ejus, quem defendendum esse crediderint, debitum esse solvendum. Dat. XV Kal. Nov. Constantinopoli, Arcadio A. II. et Rufino Coss. (392).



LIB. XV. TIT. VII. DE SCENICIS.

4. Imppp. Gratianus, Valentinianus et Theodosius AAA. ad Paulinum Pf. U. Mulieres, quae ex viliori [Col. 0528D] sorte progenitae spectaculorum debentur obsequiis, si scenica officia declinarint, ludicris ministeriis deputentur, quas necdum tamen consideratio sacratissimae religionis et Christianae legis reverentia suae fidei mancipavit; eas enim, quas melior vivendi usus vinculo naturalis conditionis evolvit, retrahi vetamus. Illas etiam feminas liberas a contubernio scenici praejudicii durare praecipimus, quae mansuetudinis nostrae beneficio expertes muneris turpioris esse meruerunt. Dat. V. Kal. Maii Mediolano, Gratiano V, et Theodosio I, AA. Coss. (380).

5. Iidem AAA. ad Paulinum Pf. U. Quisquis thymelicam ex urbe venerabili, immemor honestatis, abduxerit eamdemque in longinqua transtulerit, seu [Col. 0529A] etiam intra domum propriam, ita ut voluptatibus publicis non serviat, retentarit, quinque librarum auri illatione mulctetur. Dat. V Kal. Maii Mediolano, Gratiano V, et Theodosio I, AA. Cos. (380).

6. Iidem AAA. ad Valerianum Pf. U. Equos, quos ad solemne certamen vel mansuetudinis nostrae largitio subministrat vel diversorum ex amplissimo ordine magistratuum, hactenus ad copiam providendos serenitas nostra decrevit, ut, quidquid illud est, quod palmarum numero gloriosum, et celebratis utrimque victoriis nobile congregatur, spectaculis potius urbanae plebis inserviat, quam praedae atque compendio deputetur. Quisquis igitur ex eo, quod vel serenitas nostra vel ordinarii consules vel praetores in hujusce modi tribuunt voluptates, quamlibet [Col. 0529B] commodis compendioque privato derivandam duxerit esse jacturam, unius auri librae condemnatione mulctatus, largitionibus nostris cogatur esse munificus. Dat. VIII Kal. Maii Treviris, Eucherio et Syagrio Coss. (381).

7. Iidem AAA. ad Valerianum Pf. U. Eos qui agitandi munus exercent, illustris auctoritas tua nullis, praeter circense certamen, affici noverit oportere suppliciis. Dat. VIII Id. Maii Eucherio et Syagrio Coss. (381).

8. Iidem AAA. ad Valerianum Pf. U. Scenae mulier si vacationem religionis nomine postularit, obtentu quidem petitionis veniae non desit: verum si post, turpibus volutata complexibus, et religionem, quam expetierit, prodidisse, et gerere, quod officio [Col. 0529C] desierat, animo tamen scenica detegetur, retracta in pulpitum, sine spe absolutionis ullius ibi eo usque permaneat, donec anus ridicula, senectute deformis; nec tunc quidem absolutione potiatur, cum aliud quam casta esse non possit. Dat. VIII Id. Maii Aquileia, Syagrio et Eucherio Coss. (381).

9. Iidem AAA. Herasio Proconsuli Africae. Quaecumque ex hujus modi faece progenitae scenica officia declinare, ludicris ministeriis deputentur, quas necdum tamen sanctissimae religioni et in perenne servandae Christianae legis secretorum reverentia suae fidei vindicarit. Illas etiam foeminas liberatas contubernio scenici praejudicii durare praecipimus, quae mansuetudinis nostrae beneficio expertes muneris turpioris esse meruerunt. PP. Karthagine, V Kal. [Col. 0529D] Sept. Eucherio et Syagrio Coss. (381).

10. Iidem AAA. Cynegio Pf. P. Fidicinam nulli liceat vel emere vel docere vel vendere vel conviviis aut spectaculis adhibere. Nec cuiquam ad delectationis desiderium erudita feminea musicae artis studio liceat habere mancipia. Dat. VIII Kal. Jul. Constantinopoli, Arcadio A. I et Bautone Coss. (385).

11. Imppp. Theodosius, Arcadius et Honorius AAA. Rufino Pf. P. Nulla mima gemmis, nulla sigillatis sericis aut textis utatur auratis. His quoque vestibus noverint abstinendum, quas Graeco nomine a Latino crustas vocant, in quibus alio admixtus colori puri rubor muricis inardescit. Uti sane iisdem scutulatis et variis coloribus sericis, auroque sine [Col. 0530A] gemmis collo, brachiis, cingulo non vetamus. Dat. XI Kal. Oct. Constantinopoli, Theodosio A. III et Abundantio Coss. (393).

12. Iidem AAA. Rufino Pf. P. Si qua in publicis porticibus vel in his civitatum locis, in quibus nostrae solent imagines consecrari, pictura pantomimum veste humili et rugosis sinibus agitatorem aut vilem offerat histrionem, illico revellatur, neque unquam posthac liceat in loco honesto inhonestas annotare personas. In aditu vero circi, vel in theatri prosceniis ut collocentur, non vetamus.  I. His illud adjicimus, ut mimae, et quae ludibrio corporis sui quaestum faciunt, publicae habitu earum virginum, quae deo dicatae sunt, non utantur, et ut nulla femina, nec puer thymelici consortio imbuantur, si Christianae [Col. 0530B] religionis esse cognoscitur. Dat. III Kal. Jul. Heracleae, Arcadio A. III, et Honorio A. II, Coss. (394).



LIB. XVI. TIT. I. DE FIDE CATHOLICA.

2. Imppp. Gratianus, Valentinianus et Theodosius AAA. Edictum ad Populum urbis Constantinopolitanae. Cunctos populos, quos clementiae nostrae regit temperamentum, in tali volumus religione versari, quam divinum Petrum apostolum tradidisse Romanis religio usque ad nunc ab ipso insinuata declarat, quamque pontificem Damasum sequi claret et Petrum Alexandriae episcopum, virum apostolicae sanctitatis; hoc est ut secundum apostolicam disciplinam evangelicamque doctrinam Patris et Filii et Spiritus sancti unam deitatem sub parili majestate et sub pia [Col. 0530C] trinitate credamus.  1. Hanc legem sequentes Christianorum catholicorum nomen jubemus amplecti, reliquos vero dementes vesanosque judicantes haeretici dogmatis infamiam sustinere, nec conciliabula eorum ecclesiarum nomen accipere, divina primum vindicta, post etiam motus nostri, quem ex coelesti arbitrio sumpserimus, ultione plectendos. Dat. III Kal. Mart. Thessalonica, Gratiano A. V, et Theodosio A. I, Coss. (380).

3. Iidem AAA. ad Auxonium proconsulem Asiae. Episcopis tradi omnes ecclesias mox jubemus, qui unius majestatis atque virtutis Patrem et Filium et Spiritum sanctum confitentur, ejusdem gloriae, claritatis unius, nihil dissonum profana divisione facientes, sed trinitatis ordinem, personarum assertionem [Col. 0530D] et divinitatis unitatem; quos constabit communione Nectarii episcopi Constantinopolitanae Ecclesiae, Timothei necnon intra Aegyptum Alexandrinae urbis, episcopos esse sociatos; quos etiam in Orientis partibus Pelagio episcopo Laodicensi et Diodoro episcopo Tarsensi: in Asia necnon proconsulari atque Asiana dioecesi Amphilocio episcopo Iconiensi et Optimo episcopo Antiocheno: in Pontica dioecesi Helladio episcopo Caesariensi et Otreio Meliteno et Gregorio episcopo Nysseno, Terennio episcopo Scythiae, Marmario episcopo Martianopolitano communicare constiterit. Hos ad obtinendas catholicas Ecclesias ex communione et consortio probabilium sacerdotum oportebit admitti: omnes [Col. 0531A] autem, qui ab eorum, quos commemoratio specialis expressit, fidei communione dissentiunt, ut manifestos haereticos ab ecclesiis expelli, neque his penitus posthac obtinendarum ecclesiarum pontificium facultatemque permitti, ut verae ac Nicenae fidei sacerdotia casta permaneant, nec post evidentem praecepti nostri formam malignae locus detur astutiae: Dat. III Kal. Aug. Heraclea, Eucherio et Syagrio Coss. (381).



LIB. XVI. TIT. II. DE EPISCOPIS, ECCLESIIS ET CLERICIS.

25. Imppp. Gratianus, Valentinianus et Theodosius AAA . . . . . . Qui divinae legis sanctitatem aut nesciendo confundunt aut negligendo violant et offendunt, sacrilegium committunt. Dat. III Kal. Mart. Thessalonica, Gratiano A. V, et Theodosio A. I, Coss. (380).

26. Iidem AAA. ad Tuscianum Comitem Orientis. Universos, quos constiterit custodes ecclesiarum esse vel sanctorum locorum, ac religiosis obsequiis deservire, nullius attentationis molestiam sustinere decernimus. Quis enim eos capite censos patiatur esse devinctos, quos necessario intelligit supra memorato obsequio mancipatos? Dat. prid. Kal. April. Constantinopoli, Eucherio et Syagrio Coss. (381).

27. Imppp. Valentinianus, Theodosius et Arcadius AAA. Tatiano Pf. P. Nulla nisi emensis sexaginta annis, cui votiva domi proles sit, secundum praeceptum apostoli ad diaconissarum consortium transferatur. Tum filiis suis curatore, si id aetas poscit, petito, bona sua idoneis sedula religione gerenda [Col. 0531C] committat, ipsa tantum praediorum suorum reditus consequatur, de quibus servandi, abalienandi, donandi, distrahendi, relinquendi, vel quoad superest, vel cum in fata concedit et libera ei voluntas est, integra sit potestas. Nihil de monilibus et supellectili, nihil de auro, argento caeterisque clarae domus insignibus sub religionis defensione consumat, sed universa integra in liberos, proximos vel in quoscumque alios, arbitrii sui existimatione, transcribat. Ac si quando diem obierit, nullam ecclesiam, nullum clericum, nullum pauperem scribat haeredes. Careat namque necesse est viribus, si quid contra vetitum circa personas specialiter comprehensas fuerit a moriente confectum. Imo, si quid ab his morienti fuerit extortum, nec tacito fideicommisso aliquid [Col. 0531D] clericis in fraudem venerabilis sanctionis callida arte aut probrosa cujuspiam conniventia deferatur; extorres sint ab omnibus, quibus inhiaverant, bonis. Et si quid forte per epistolam, codicillum, donationem, testamentum, quolibet denique detegitur genere conscriptum erga eos, quos hac sanctione summovimus, id nec in judicium devocetur, sed vel ex intestato is, qui sibi competere intelligit, statuti hujus definitione succedat; si quis se agnoscit filium, si quis probat propinquum, si quis denique vel casu vel judicio pro solido, pro portione haeres, legatarius, fideicommissarius apertis deprehenditur codicillis, fruatur fortunae munere conscientiae suae [Col. 0532A] fructu, et summotis his atque dejectis in haereditariis corporibus potestate utatur haeredis.  1. Foeminae, quae crinem suum contra divinas humanasque leges instinctu persuasae professionis absciderint, ab ecclesiae foribus arceantur. Non illis fas sit, sacrata adire mysteria, neque ullis supplicationibus mereantur veneranda omnibus altaria frequentare; adeo quidem, ut episcopus, tonso capite feminam si introire permiserit, dejectus loco etiam ipse cum hujusmodi contuberniis arceatur: ac non modo si fieri suaserit, verum etiam si hoc ab aliquibus exigi, factum denique esse quacumque ratione compererit, nihil sibi intelligat opitulari. Hoc absque dubio emendandis pro lege erit, emendatis pro consuetudine, ut illi habeant testimonium, isti incipiant timere judicium. [Col. 0532B] Dat. XI Kal. Jul. Mediolano, Valentiniano A. IV et Neoterio V. C. Coss. (390).

28. Iidem AAA. Tatiano Pf. P. Legem, quae de diaconissis vel viduis nuper est promulgata, ne quis videlicet clericus neve sub ecclesiae nomine mancipia, supellectilem praedam, velut infirmi sexus dispoliator, invaderet, et, remotis affinibus ac propinquis, ipse sub praetextu catholicae disciplinae se ageret viventis haeredem, eatenus animadvertat esse revocatam, ut de omnium chartis, si jam nota est, auferatur, neque quisquam aut litigator ea sibi utendum, aut judex noverit exsequendum. Dat. X Kal. Sept. Veronae, Valentiniano A. IV et Neoterio Coss. (390).



LIB. XVI. TIT. III. DE MONACHIS.

[Col. 0532C] 1. Imppp. Valentinianus, Theodosius et Arcadius AAA. Tatiano Pf. P. Quicumque sub professione monachi reperiuntur, deserta loca et vastas solitudines sequi atque habitare jubeantur. Dat. III Non. Sept. Veronae, Valentiniano A. IV et Neoterio Coss. (390).

2. Iidem AAA. Tatiano Pf. P. Monachos, quibus interdictae fuerant civitates, dum judiciariis aguntur injuriis, in pristinum statum, summota hac lege, esse praecipimus: antiquata si quidem nostrae clementiae jussione, liberos in oppidis largimur eis ingressus. Dat. XV Kal. Maii Constantinopoli, Arcadio A. II et Rufino Coss. (392).



LIB. XVI. TIT. IV. DE HIS, QUI SUPER RELIGIONE CONTENDUNT.

[Col. 0532D] 1. Imppp. Valentinianus, Theodosius et Arcadius AAA. Eusignio Pf. P. His, qui sibi tantummodo existimant colligendi copiam contributam, si turbulentum quippiam contra nostrae tranquillitatis praeceptum faciendum esse tentaverint, ut seditionis auctores pacisque turbatae Ecclesiae, majestatis capite ac sanguine sint supplicia luituri. Dat. X. Kal. Febr. Constantinopoli, Honorio NB. P. et Evodio Coss. (386).

2. Iidem AAA. Tatiano Pf. P. Nulli egresso ad publicum vel disceptandi de religione vel tractandi vel consilii aliquid deferendi patescat occasio. Et si quis posthac ausu gravi atque damnabili contra hujus modi legem veniendum esse crediderit, vel insistere [Col. 0533A] motu pestiferae perseverationis audebit, competenti poena et digno supplicio coerceatur. Dat. XVI Kal. Jul. Stobis, Theodosio A. II et Cynegio Coss. (388).

3. Iidem AAA. Potamio Pf. augustali. Deportatione dignus est, qui nec generali lege admonitus, nec competenti sententia emendatus et fidem catholicam turbat et populum. Dat. XV Kal. Aug. Constantinopoli, Arcadio A. II et Rufino Coss. (392).



LIB. XVI. TIT. V. DE HAERETICIS.

5. Imppp. Gratianus, Valentinianus et Theodosius AAA. ad Hesperium Pf. P. Omnes vetitae legibus et divinis et imperialibus haereses perpetuo conquiescant. Quisquis opinionem plectibilibus Dei profanus imminuit, sibi tantummodo nocitura sentiat, aliis obfutura non pandat. Quisquis redempta venerabili [Col. 0533B] lavacro corpora reparata morte tabificat, id auferendo, quod geminat, sibi solus talia noverit, alios nefaria institutione non perdat. Omnesque perversae istius superstitionis magistri pariter et ministri, seu illi sacerdotali assumptione episcoporum nomen infamant, seu, quod proximum est, presbyterorum vocabulo religionem mentiuntur, seu etiam se diaconos, cum nec Christiani quidem habeantur, appellant, hi conciliabulis damnatae dudum opinionis abstineant. Denique antiquato rescripto, quod apud Sirmium nuper emersit, ea tantum super catholica observatione permaneant, quae perennis recordationis pater noster et nos ipsi victura in aeternum aeque numerosa jussione mandavimus. Dat. III Non. Aug. Mediolano. Acc. XIII Kal. Sept. Ausonio [Col. 0533C] et Olybrio Coss. (379).

6. Iidem AAA. Eutropio Pf. P. Nullus haereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab hujusmodi hominum genere impetratum est, non valere.  1. Arceantur cunctorum haereticorum ab illicitis congregationibus turbae. Unius et summi Dei nomen ubique celebretur; Nicaenae fidei, dudum a majoribus traditae et divinae religionis testimonio atque assertione firmatae, observantia semper mansura teneatur; Photinianae labis contaminatio, Ariani sacrilegii venenum, Eunomiae perfidiae crimen et nefanda monstruosis nominibus auctorum prodigia sectarum ab ipso etiam aboleantur auditu. [Col. 0533D]  2. Is autem Nicaenae assertor fidei et catholicae religionis verus cultor accipiendus est, qui omnipotentem Deum et Christum filium Dei unum nomine confitetur, Deum de Deo, lumen de lumine: qui Spiritum sanctum, qui id, quod ex summo rerum parente speramus, accipimus, negando non violat: apud quem, intemeratae fidei sensu, viget incorruptae trinitatis indivisa substantia, quae Graeci assertione verbi recte credentibus dicitur. Haec profecto nobis magis probata, haec veneranda sunt.  3. Qui vero iisdem non inserviunt, desinant affectatis dolis alienum verae religionis nomen assumere, et suis apertis criminibus denotentur. Ab omnium summoti ecclesiarum limine penitus arceantur, cum omnes [Col. 0534A] haereticos illicitas agere intra oppida congregationes vetemus, ac, si quid eruptio factiosa tentaverit, ab ipsis etiam urbium moenibus exterminato furore propelli jubeamus, ut cunctis orthodoxis episcopis, qui Nicaenam fidem tenent, catholicae ecclesiae toto orbe reddantur. Dat. IV Id. Jan. Constantinopoli, Eucherio et Syagrio Coss. (381).

7. Iidem AAA. Eutropio Pf. P. Si qui Manichaeus Manichaeave ex die latae dudum legis, ac primitus a nostris parentibus, in quamlibet personam condito testamento vel cujuslibet titulo liberalitatis atque specie donationis transmisit proprias facultates, vel quisquam ex his aditae per quamlibet successionis formam collatione ditatus est, quoniam iisdem sub perpetua justae infamiae nota testandi ac vivendi jure [Col. 0534B] Romano omnem protinus eripimus facultatem, neque eos aut relinquendae aut capiendae alicujus haereditatis habere sinimus potestatem, totum fisci nostri viribus imminentis indagatione societur. Sive id marito sive propinquo aut cuilibet bene merito sive etiam filiis, quos tamen vitae ejus et criminis facinora sociata conjungant, sive etiam per interpositam quamlibet personam profuturum eidem, quae tali hominum genere et grege reperitur, illicita liberalitate provenerit, caduci titulo vindicetur.  1. Nec in posterum tantum hujus emissae per nostram mansuetudinem legis forma praevaleat, sed in praeteritum etiam, quidquid talium personarum aut proprietas reliquit, aut successio habuit, usurpatio fiscalis commodi persequatur. Nam licet ordo coelestium [Col. 0534C] statutorum secuturis post observantiam sacratae constitutionis indicat, neque actis obesse consueverit, tamen, quoniam et quid consuetudo, obstinationis pertinax natura, mereatur, in hac tantum, quam specialiter vigere volumus, sanctione justae sensu instigationis agnoscimus, eos, qui, etiam post legem primitus datam, nequaquam ab illicitis et profanis coitionibus refrenari divina saltem monitione potuerint, tamquam in ipsius depictae legis injuriam veluti sacrilegii reos tenemus; severitatem praesentium statutorum non tam ad constituendae, sed ad ulciscendae legis sanximus exemplum, ita ut nec defensio temporis prosit.  2. His tantum filiis paternorum vel maternorum bonorum successio deferatur, qui, licet ex Manichaeis orti, sensu tamen et [Col. 0534D] affectu propriae salutis admoniti ab ejusdem vitae professionisque collegiis pura semet dediti religione demoverint, tali immunes a crimine.  3. Illud etiam huic adjicimus sanctioni, ne in conventiculis oppidorum, ne in urbibus claris consueta feralium mysteriorum sepulcra constituant, a conspectu celebri civitate penitus coerceantur. Nec se sub simulatione fallaciae eorum scilicet nominum, quibus plerique, ut cognovimus, probatae fidei et propositi castioris dici ac signari volent, maligna fraude defendant; cum praesertim nonnulli ex his Encratitas, Apotactitas, Hydroparastatas vel Saccophoros nominari se velint, et varietate nominum diversorum velut religiosae professionis officia mentiantur. Eos enim omnes [Col. 0535A] convenit non professione defendi nominum, sed notabiles atque exsecrandos haberi scelere sectarum. Dat. VIII Id. Maii Constantinopoli, Eucherio et Syagrio Coss. (381).

8. Iidem AAA. ad Clicherium Comitem Orientis. Nullum Eunomianorum atque Arianorum vel ex dogmate Ethi in civitatibus vel agris fabricandarum ecclesiarum copiam habere praecipimus. Quod si temere ab aliquo id praesumptum sit, domus eadem, ubi haec constructa fuerint, quae construi prohibentur, fundus etiam vel privata possessio protinus fisci nostri viribus vindicetur, atque omnia loca fiscalia statim fiant, quae sacrilegi hujus dogmatis vel sedem receperint vel ministros. Dat. XIV Kal. Aug. Constantinopoli, Eucherio et Syagrio Coss. (381).

[Col. 0535B] 9. Iidem AAA. Floro Pf. P. Quisquis Manichaeorum vitae solitariae falsitate coetum bonorum fugit, ac secretas urbes eligit pessimorum, ita ut profanator atque corruptor catholicae, quam cuncti suspicimus, disciplinae legi subjugetur, ut intestabilis vivat, nihil vivus impendat illicitis, nihil moriens relinquat indignis, omnia suis non moribus, sed naturae restituat, aut proximis, si deerit legitima successio, melius regenda dimittat, aut fisci dominio, deficiente agnatione, sine fraude molitionis intelligat obligata. Haec de solitariis.  1. Caeterum quos Encratitas prodigiali appellatione cognominant, cum Saccophoris sive Hydroparastatis refutatos judicio, proditos crimine vel in mediocri vestigio facinoris hujus inventos, summo supplicio et inexpiabili poena jubemus affligi, manente [Col. 0535C] ea conditione de bonis, quam omni huic officinae imposuimus, a latae dudum legis exordio. Sublimitas itaque tua det inquisitores, aperiat forum, indices denuntiatoresque sine invidia delationis accipiat. Nemo praescriptione communi exordium accusationis hujus infringat. Nemo tales occultos cogat latentesque conventus: agris vetitum sit, prohibitum moenibus, sede publica privataque damnatum.  2. Ac summa exploratione rimetur, ut quicumque in unum Paschae diem non obsequenti religione convenerint, tales indubitanter, quales hac lege damnavimus, habeantur. Dat. prid. Kal. April. Constantinopoli, Antonio et Syagrio Coss. (382).

10. Iidem AAA. Constantiniano Vicario dioeceseos Ponticae. Tascodrogitae a sedibus quidem suis minime [Col. 0535D] propellantur, ad nullam tamen ecclesiam haereticae superstitionis turba conveniat, aut si forte convenerit, a conventiculis suis sine ulla mora propulsetur. Dat. XII Kal. Jul. Constantinopoli, Merobaude II et Saturnino Coss. (383).

11. Iidem AAA. Postumiano Pf. P. Omnes omnino, quoscumque diversarum haeresum error exagitat, id est Eunomiani, Ariani, Macedoniani, Pneumatomachi, Manichaei, Encratitae, Apotactitae, Saccophori, Hydroparastatae, nullis circulis coeant, nullam colligant multitudinem, nullum ad se populum trahant, nec ad imaginem ecclesiarum parietes privatos ostendant, nihil vel publice vel privatim, quod catholicae sanctitati officere possit, exerceant. Ac si [Col. 0536A] qui exstiterit, qui tam evidenter vetita transcendat, permissa omnibus facultate, quos rectae observantiae cultus et pulchritudo delectat, communi omnium bonorum conspiratione pellatur. Dat. VIII Kal. Aug. Constantinopoli, Merobaude II et Saturnino Coss. (383).

12. Iidem AAA. Postumiano Pf. P. Vitiorum institutio Deo atque hominibus exosa, Eunomiana scilicet, Ariana, Macedoniana, Apollinariana caeterarumque sectarum, quas verae religionis venerabili cultu catholicae observantiae fides sincera condemnat, neque publicis, neque privatis aditionibus intra urbium atque agrorum ac villarum loca aut colligendarum congregationum aut constituendarum ecclesiarum copiam praesumat, nec celebritatem perfidiae suae vel [Col. 0536B] solemnitatem dirae communionis exerceat, neque ullas creandorum sacerdotum usurpet atque habeat ordinationes. Eaedem quoque domus, seu in urbibus seu in quibuscumque locis passim turbae professorum ac ministrorum talium colligentur, fisci nostri dominio jurique subdantur, ita ut hi, qui vel doctrinam vel mysteria conventionum talium exercere consueverunt, perquisiti ab omnibus urbibus ac locis, propositae legis vigore constricti expellantur a coetibus, et ad proprias, unde oriundi sunt, terras redire jubeantur, ne quis eorum aut commeandi ad quaelibet alia loca aut evagandi ad urbes habeat potestatem. Quod si negligentius ea, quae serenitas nostra constituit, impleantur, et officia provincialium judicum et principales urbium, in quibus coitio vetitae [Col. 0536C] congregationis reperta monstrabitur, sententiae damnationique subdantur, Dat. III Non Sept. Constantinopoli, Merobaude II et Saturnino Coss. (383).

13. Iidem AAA. Cynegio Pf. P. Eunomiani, Macedoniani, Ariani, nec non Apollinariani inter sacrae religionis officia pro suis erroribus famosa sunt nomina. Omnes itaque, qui harum professionum vel pontificium sibi vel ministerium vindicarunt, qui se fugati nominis asserunt sacerdotes, quique in criminosa religione ministrorum sibi nomen imponunt, qui docere se dicunt, quod aut nescire aut discere sit dedecorum, omnibus hujus urbis latebris indagine curiosiore perspectis, sine ulla gratiae interventione pellantur; in aliis locis vivant, ac penitus a bonorum congressibus separentur. Dat. XII Kal. Febr. Constantinopoli, [Col. 0536D] Richomere et Clearcho Coss. (384).

14. Iidem AAA. Cynegio Pf. P. Apollinarianos caeterosque diversarum haeresum sectatores ab omnibus locis jubemus inhiberi, a moenibus urbium, a congressu honestorum, a communione sanctorum; instituendorum clericorum non habeant potestatem; colligendarum congregationum vel in publicis vel in privatis ecclesiis careant facultate. Nulla his episcoporum faciendorum praebeatur auctoritas; ipsi quoque episcopi, nomine destituti, appellationem hujus dignitatis amittant. Adeant loca, quae hos potissimum, quasi vallo, quodammodo ab humana communione secludant. His etiam illud annectimus, ut supra memoratis omnibus adeundi atque interpellandi screnitatem [Col. 0537A] nostram aditus denegetur. Dat. VI Id. Mart. Thessalonica, Theodosio A. II et Cynegio Coss. (388).

15. Iidem AAA. Trifolio Pf. P. Omnes diversarum perfidarumque sectarum, quos in Deum miserae vesania conspirationis exercet, nullum usquam sinantur habere conventum, non inire tractatus, non coetus agere secretos, non nefariae praevaricationis altaria manus impiae officiis impudenter attollere, et mysteriorum simulationem ad injuriam verae religionis aptare. Quod ut congruum sortiatur effectum, in specula sublimitas tua fidissimos quosque constituat, qui et cohibere hos possint et deprehensos offerre judiciis, severissimum, secundum praeteritas sanctiones, et Deo supplicium daturos et legibus. [Col. 0537B] Dat. XVIII Kal. Jul. Stobis, D. N. Theodosio A. II et Cynegio V. C. Coss. (388.)

16. Iidem AAA. Cynegio Pf. P. Nonnullos Arianorum formam nostrarum talem proferre jussionem comperimus, ut his liceat usurpare, quae suis videantur utilitatibus convenire. Qua sublata sciant, nullam hujusmodi jussionem e nostro sacrario profluxisse. Quidquid itaque fuerit ab his pro eorum commoditate prolatum, ut falsi reus teneatur, qui deinceps ea circumtulerit. Dat. V Id. Aug. Constantinopoli. Theodosio A. II et Cynegio Coss. (388).

17. Imppp. Valentinianus, Theodosius et Arcadius AAA. Tatiano Pf. P. Eunomiani spadones nec faciendi, nec adipiscendi habeant licentiam testamenti. Quod circa omnes, quos vivos lex invenerit, volumus [Col. 0537C] custodiri, nec quemquam praeteritae cujuspiam voluntatis privilegio defensari, cum, seu facta prius testamenta seu infecta doceantur, post hanc nostri oraculi sanctionem non habeant possidendi licentiam, non petendi, non etiam relinquendi haeredem nomine principali, non fideicommissario, non legatario, non tacito fideicommisso, vel quamcumque in hujuscemodi negotiis nuncupationem juris ordo constituit: sed omnia, quae talium esse vel futura esse constiterit, ut caduca fisci nostri viribus vindicentur. Nihil ad summum habeant commune cum reliquis. Dat. III Non. Maii Mediolano, Timasio et Promoto Coss. (389).

18. Iidem AAA. Albino Pf. U. Quicumque sub nomine Manichaeorum mundum sollicitant, ex omni [Col. 0537D] quidem orbe terrarum, sed quam maxime de hac urbe pellantur, sub interminatione judicii.  1. Voluntates autem eorumdem, quinimo ipsae etiam facultates, populo publicatae nec vim testamentorum teneant, nec derelinqui per eos aut iisdem fas sit. Nihil ad summum his sit commune cum mundo. Dat. XV Kal. Jul. Roma, Timasio et Promoto Coss. (389).

19. Iidem AAA. Tatiano Pf. P. Hi, qui scaevi dogmatis retinent principatum, hoc est episcopi, presbyteri, diaconi atque lectores, et qui clericatus velamine religioni maculam conantur infligere, sub cujuslibet haeresis sive erroris nomine constituti, ex funestis conciliabulis, seu intra urbem seu in suburbanis esse videantur, omni modo propellantur. [Col. 0538A] Dat. VI Kal. Dec. Mediolano, Timasio et Promoto Coss. (389).

20. Exemplum sacrarum Litterarum. Haereticorum polluta contagia pelli urbibus, vicis proturbari ac nullis penitus jubemus patere conventibus, ne in quoquam loco sacrilega cohors talium hominum colligatur. Nulla eorum perversitati vel publica conventicula vel latentiora erroribus secreta tribuantur. Dat. XIII Kal. Jun. Roma, Tatiano et Symmacho VV. CC. Coss. (391).

21. Iidem AAA. Tatiano Pf. P. In haereticis erroribus quoscumque constiterit vel ordinasse clericos vel suscepisse officium clericorum, denis libris auri viritim mulctandos esse censemus: locum sane, in quo vetita tentantur, si conniventia domini patuerit, [Col. 0538B] fisci nostri viribus aggregari. Quod si id possessorem, quippe clanculum gestum, ignorasse constiterit, conductorem ejus fundi, si ingenuus est, decem auri libras fisco nostro inferre praecipimus, si servili faece descendens paupertate sui poenam damni ac vilitate contemnit, caesus fustibus deportatione damnabitur. Tum illud specialiter praecavemus, ut, si villa dominica fuerit seu cujuslibet publici juris, et conductor et procurator licentiam dederint colligendi, denis libris auri proposita condemnatione mulctentur. Verum si quos talibus repertos obsecundare mysteriis ac sibi usurpare nomina clericorum jam nunc proditum fuerit, denas libras auri exigi singulos et inferre praecipimus. Dat. XVII Kal. Jul. Constantinopoli, Arcadio A. II et Rufino [Col. 0538C] Coss. (392).

22. Imppp. Theodosius, Arcadius et Honorius AAA. Victorio Proconsuli Asiae. Haeretici neque episcopi faciendi potestatem, neque episcoporum confirmationes licitas habeant. Dat. XVII Kal. Maii Constantinopoli, Arcadio III, et Honorio II, AA. Coss. (394).

23. Iidem AAA. Rufino Pf. P. Eunomianis, ne caperent aliquid vel relinquerent testamento, legem dudum credidimus promulgandam, quam quidem nunc consilio pleniore revocamus. Vivant jure communi, scribant pariter ac scribantur haeredes. Dat. XII Kal. Jul. Hadrianopoli, Arcadio III, et Honorio II, AA. Coss. (394).

24. Iidem AAA. Rufino Pf. P. Haereticorum dementia [Col. 0538D] nec ulterius conetur perpetrare, quae repererit, nec illicita habere concilia: nusquam profana praecepta vel docere vel discere. Ne antistites eorumdem audeant fidem insinuare, quam non habent, et ministros creare, quod non sunt. Ne per conniventiam judicantum omniumque, quibus per constitutiones paternas super hoc cura mandata est, ejus modi audacia negligatur et crescat. Dat. VII Id. Jul. Constantinopoli, Arcadio III, et Honorio II, AA. Coss. (394).



LIB. XVI. TIT. VII. DE APOSTATIS.

1. Imppp. Gratianus, Valentinianus et Theodosius AAA. ad Eutropium Pf. P. Eis, qui ex Christianis pagani facti sunt, eripiatur facultas jusque testandi, [Col. 0539A] et omne defuncti, si quod est, testamentum summota conditione rescindatur. Dat. VI Non. Maii Constantinopoli, Syagrio et Eucherio Coss. (381).

2. Iidem AAA. Posthumiano Pf. P. Christianis ac fidelibus, qui ad paganos ritus cultusque migrarunt, omnem in quamcumque personam testamenti condendi interdicimus potestatem, ut sint absque jure Romano.  1. His vero, qui Christiani et catechumeni tantum venerabili religione neglecta ad aras et templa transierint, si filios vel fratres germanos habebunt, hoc est suam aut legitimam successionem, testandi arbitratu proprio in quaslibet alias personas jus adimatur.  2. Pari et circa eorum personas in capiendo custodienda forma, ut praeter suas et legitimas, quae iisdem ex parentum vel germanorum fratrum [Col. 0539B] bonis pervenire potuerint, successiones, judicio etiam, si ita res ferant, conditae voluntatis, nulla omnino in capiendis haereditatibus testamenti jura sibi vindicent, et indubitate ab omni testamentorum, debeant non solum condendorum, sed etiam, sub adipiscendae pontificio haereditatis, usurpandorum potestate excludi. Dat. XIII Kal. Jun. Constantinopoli, Merobaude II, et Saturnino Coss. (383).

3. Iidem AAA. ad Hypatium Pf. P. Christianorum ad aras et templa migrantium negata testandi licentia vindicamus admissum. Eorum quoque flagitia puniantur, qui Christianae religionis et nominis dignitate neglecta, Judaicis semet polluere contagiis. Eos vero, qui Manichaeorum nefanda secreta et scelerosos aliquando sectari maluere secessus, ea jugiter [Col. 0539C] atque perpetuo poena comitetur, quam vel divalis arbitrii genitor Valentinianus adscripsit, vel nostra nihilominus saepius decreta jusserunt. Auctores vero persuasionis hujus, qui lubricas mentes in proprium deflexerant consortium, eadem, quae reos erroris hujusce modi, poena comitetur; quin etiam graviora plerumque, pro motibus judicium et qualitate commissi, extra ordinem promi in nefarios sceleris hujus artifices supplicia censemus.  1. Sed ne vel mortuos perpetua vexet criminationis injuria, vel haereditariae quaestiones, temporum varietate longorum prorsus emortuae, in redivivos semper exagitentur conflictus, hujusce modi quaestionibus metam temporis adscribimus, ut, si quis defunctum violatae atque desertae Christianae religionis accusat, eumque in [Col. 0539D] sacrilegia templorum vel in ritus Judaicos vel ad Manichaeorum dedecus transisse contendit, eaque gratia testari minime potuisse confirmat, intra quinquennium juge, quod inofficiosis actionibus constitutum est, proprias exserat actiones, futurique judicii hujusce modi sortiatur exordium, ut eodem in luce durante, cujus praevaricatio criminanda est, flagitii hujus et sceleris particeps fuisse doceatur publica sub testificatione testatus, probet indicium, neque quam superno nomini tacitus praestitit perfidiam, sceleribus acquiescens, praevaricatione deinceps tamquam ignarus accuset. Dat. XII Kal. Jun. Patavi, Merobaude II et Saturnino Coss. (383).

4. Imppp. Valentinianus, Theodosius et Arcadius [Col. 0540A] AAA. Flaviano Pf. P. Hi, qui sanctam fidem prodiderint et sanctum baptisma profanaverint, a consortio omnium segregati sint, a testimoniis alieni, testamenti, ut ante jam sanximus, non habeant factionem, nulli in haereditate succedant, a nemine scribantur haeredes. Quos etiam praecepissemus procul abjici ac longius amandari, nisi poenae visum fuisset esse majoris, versari inter homines et hominum carere suffragiis.  1. Sed nec umquam in statum pristinum revertentur, non flagitium morum oblitterabitur poenitentia, neque umbra aliqua exquisitae defensionis aut muniminis obducetur, quoniam quidem eos, qui fidem, quam Deo dicaverant, polluerunt et prodentes divinum mysterium in profana migrarunt, tueri ea, quae sunt commentitia et [Col. 0540B] concinnata, non possunt. Lapsis etenim et errantibus subvenitur; perditis vero, hoc est sanctum baptisma profanantibus, nullo remedio poenitentiae, quae solet aliis criminibus prodesse, succurritur. Dat. V Id. Maii Concordiae. Tatiano et Symmacho Coss. (391).

5. Iidem AAA. Flaviano Pf. P. Si quis splendor collatus est in eos vel ingenitus dignitatis, qui fide devii et mente caecati sacrosanctae religionis cultu et reverentia descivissent, ac se sacrificiis mancipassent, perdant, ut de loco suo statuque dejecti perpetua urantur infamia, ac ne in extrema quidem vulgi ignobilis parte numerentur. Quid enim his cum hominibus potest esse commune, qui infandis et feralibus mentibus, gratiam communionis exosi, ab hominibus recesserunt? Dat. V Id. Maii Concordiae, [Col. 0540C] Tatiano et Symmacho Coss. (391).



LIB. XVI. TIT. VIII. DE JUDAEIS, COELICOLIS ET SAMARITANIS.

8. Imppp. Theodosius, Arcadius et Honorius AAA. Tatiano Pf. P. Judaeorum querelae quosdam auctoritate judicum recipi in sectam suam reclamantibus legis suae primatibus asseverant, quos ipsi judicio suo ac voluntate projiciunt. Quam omnino summoveri jubemus injuriam, nec eorum in ea superstitione sedulus coetus aut per vim judicum aut rescripti surreptione, invitis primatibus suis, quos, virorum clarissimorum et illustrium patriarcharum arbitrio, manifestum est habere sua de religione sententiam, opem reconciliationis mereantur indebitae. Dat. XV Kal. Maii Constantinopoli, Arcadio A. II et Rufino [Col. 0540D] Coss. (392).

9. Iidem AAA. Addeo Comiti et Magistro utriusque militiae per Orientem. Judaeorum sectam nulla lege prohibitam, satis constat. Unde graviter commovemur, interdictos quibusdam locis eorum fuisse conventus. Sublimis igitur magnitudo tua, hac jussione suscepta, nimietatem eorum, qui sub Christianae religionis nomine illicita quaeque praesumunt, et destruere synagogas atque exspoliare conantur, congrua severitate cohibebit. Dat. III Kal. Oct. Constantinopoli, Theodosio A. III et Abundantio Coss. (393).



LIB. XVI. TIT. X. DE PAGANIS, SACRIFICIIS ET TEMPLIS.

7. Imppp. Gratianus, Valentinianus et Theodosius [Col. 0541A] AAA. Floro Pf. P. Si qui vetitis sacrificiis, diurnis nocturnisque, velut vesanus ac sacrilegus incertorum consultorum immerserit, fanumque sibi aut templum ad hujusce modi sceleris excusationem assumendum crediderit, vel putaverit adeundum, proscriptioni se noverit subjugandum, cum nos justa institutione moneamus, castis Deum precibus excolendum, non diris carminibus profanandum. Dat. XII Kal. Jan. Constantinopoli, Eucherio et Syagrio Coss. (381).

8. Iidem AAA. Palladio Duci Osroenae. Aedem olim frequentiae dedicatam, coetui et jam populo quoque communem, in qua simulacra feruntur posita, artis pretio quam divinitate metienda, jugiter patere, publici consilii auctoritate decernimus, neque huic rei obreptivum officere sinimus oraculum, ut [Col. 0541B] conventu urbis et frequenti coetu videatur. Experientia tua, omni votorum celebritate servata, auctoritate nostri ita patere templum permittat oraculi, ne illic prohibitorum usus sacrificiorum hujus occasionis aditus permissus esse credatur. Dat. prid. Kal. Dec. Constantinopoli, Antonio et Syagrio Coss. (382).

9. Iidem AAA. Cynegio Pf. P. Ne quis mortalium ita faciendi sacrificii sumat audaciam, ut inspectione jecoris extorumque praesagio vanae spem promissionis accipiat, vel, quod est deterius, futura sub exsecrabili consultatione cognoscat. Acerbioris etenim imminebit supplicii cruciatus eis, qui, contra vetitum, praesentium vel futurarum rerum explorare tentaverint veritatem. Dat. VIII Kal. Jun. Constantinopoli, Arcadio A. I, et Bautone V. C. Coss. (385).

[Col. 0541C] 10. Iidem AAA. ad Albinum Pf. P. Nemo se hostiis polluat, nemo insontem victimam caedat, nemo delubra adeat, templa perlustret, et mortali opere formata simulacra suspiciat, ne divinis atque humanis sanctionibus reus fiat. Judices quoque hanc formam contineant, ut, si quis profano ritui deditus templum uspiam vel in itinere vel in urbe adoraturus intraverit, quindecim pondo auri ipse protinus inferre cogatur; nec non officium ejus parem summam simili maturitate dissolvat, si non et obstiterit judici, et confestim publica attestatione retulerit. Consulares senas, officia eorum simili modo, correctores et praesides quaternas, apparitiones illorum similem normam aequali sorte dissolvant. Dat. VI Kal. Mart. Mediolano, Tatiano et Symmacho Coss. (391).

[Col. 0541D] 11. Iidem AAA. Evagrio Praefecto Augustali et Romano Comiti Aegypti. Nulli sacrificandi tribuatur potestas, nemo templa circumeat, nemo delubra suspiciat. Interclusos sibi nostrae legis obstaculo profanos aditus recognoscant adeo, ut, si qui vel de diis aliquid contra vetitum sacrisque molietur, nullis exuendum se indulgentiis recognoscat. Judex quoque [Col. 0542A] si quis tempore administrationis suae, fretus privilegio potestatis, polluta loca sacrilegus temerator intraverit, quindecim auri pondo, officium vero ejus, nisi collatis viribus obviarit, parem summam aerario nostro inferre cogatur. Dat. XVI Kal. Jul. Aquileia, Tatiano et Symmacho Coss. (391).

12. Imppp. Theodosius, Arcadius et Honorius AAA. ad Rufinum Pf. P. Nullus omnino, ex quolibet genere, ordine hominum, dignitatum, vel in potestate positus vel honore perfunctus, sive potens sorte nascendi seu humilis genere, conditione, fortuna, in nullo penitus loco, in nulla urbe sensu carentibus simulacris vel insontem victimam caedat, vel, secretiore piaculo, larem igne, mero genium, penates odore veneratus, accendat lumina, imponat thura, [Col. 0542B] serta suspendat.  1. Quod si quispiam immolare hostiam sacrificaturus audebit aut spirantia exta consulere, ad exemplum majestatis reus, licita cunctis accusatione, delatus excipiat sententiam competentem, etiamsi nihil contra salutem principum aut de salute quaesierit. Sufficit enim ad criminis molem naturae ipsius leges velle rescindere, illicita perscrutari, occulta recludere, interdicta tentare, finem quaerere salutis alienae, spem alieni interitus polliceri.  2. Si quis vero mortali opere facta et aevum passura simulacra imposito thure venerabitur, ac ridiculo exemplo metuens subito, quae ipse simulaverit, vel redimita vittis arbore, vel erecta effossis ara cespitibus, vanas imagines, humiliore licet muneris praemio, tamen plena religionis injuria honorare tentaverit, [Col. 0542C] is, utpote violatae religionis reus, ea domo seu possessione mulctabitur, in qua eum gentilitia constiterit superstitione famulatum. Namque omnia loca, quae thuris constiterit vapore fumasse, si tamen ea in jure fuisse thurificantium probabuntur, fisco nostro associanda censemus.  3. Sin vero in templis fanisve publicis aut in aedibus agrisve alienis tale quispiam sacrificandi genus exercere tentaverit, si ignorante domino usurpata constiterit, viginti quinque libras auri mulctae nomine cogetur inferre, conniventem vero huic sceleri par ac sacrificantem poena retinebit.  4. Quod quidem ita per judices ac defensores et curiales singularum urbium volumus custodiri, ut illico per hos comperta in judicium deferantur, per illos delata plectantur. Si quid autem [Col. 0542D] ii tegendum gratia aut incuria praetermittendum esse crediderint, commotioni judiciariae subjacebunt. Illi vero moniti si vindictam dissimulatione distulerint, triginta librarum auri dispendio mulctabuntur: officiis quoque eorum damno parili subjugandis. Dat. VI Id. Nov. Constantinopoli, Arcadio A. II et Rufino Coss. (392).



APPENDIX.




[Col. 0543]
EPISTOLA CONCILII CONSTANTINOPOLITANI OECUMENICI AD THEODOSIUM IMPERATOREM.
(Labb. Concil. t. II, col. 945-946.)
[1Kb]



[Col. 0543A] Religionis ac pietatis observantissimo, Deique amantissimo imperatori Theodosio, sanctum concilium episcoporum, qui ex diversis provinciis Constantinopoli convenerunt.

Initio quidem nostri ad tuam pietatem scripti, gratias agimus Deo, qui tuae pietatis imperium constituit ad communem pacem Ecclesiarum, et sanae fidei confirmationem: agentes autem Deo debitas gratias, necessario quoque ea quae acta sunt in sancto concilio, ad tuam referimus pietatem; nempe quod ex quo tempore juxta litteras tuae pietatis Constantinopoli convenimus, primum quidem mutuam inter nos concordiam renovavimus: deinde vero breves etiam pronuntiavimus definitiones, quibus et patrum, qui Nicaeae congregati fuerunt, fidem confirmavimus; et, [Col. 0543B] quae adversus eam obortae sunt, perversas haereses ac pravas opiniones extrema cum exsecratione ac detestatione reprobavimus. Praeterea etiam ad recte constituendum et ordinandum statum et disciplinam Ecclesiarum, certos canones statuimus: quae omnia huic nostro scripto subjecimus [(a) 1Kb] . Rogamus igitur tuam clementiam, ut per litteras quoque tuae pietatis ratum habeatur concilii decretum: ut sicuti litteris, quibus nos convocasti, Ecclesiam honore prosecutus es, ita etiam finem eorum quae decreta sunt, obsignes. Dominus autem imperium tuum in pace et justitia stabiliat, et producat in multas aetates et generationes, atque ad terrenum imperium coelestis [Col. 0543C] quoque regni gaudium et fructum adjiciat. Gratificetur Deus orbi terrarum, ut te, qui revera pietatis studiosissimus, Deique amantissimus imperator es, [Col. 0543C] valentem, omnibusque praeclaris rebus florentem et excellentem videat: id quod sancti etiam ab illo precibus [Col. 0543C] ac votis petunt et orant.



.
[Col. 0544A]

, , , , , , [Col. 0544B] . , . , . , , . , , .

(Vide alias epistolas eidem imperatori Theodosio ab Ambrosio episcopo scriptas inter Opera hujus Sancti Antistitis.)




ANNO DOMINI CCCLXXXI-CCCXCVIII.
SANCTUS VIGILIUS, EPISCOPUS TRIDENTINUS ET MARTYR.




[Col. 0543]
PROLEGOMENA. NOTITIA HISTORICA.
Ex Gallandii Bibliotheca. tom VIII, p. X-XII.
[Col. 0543D]

I. Pauca sunt admodum, neque usquequaque indubia, [Col. 0544D] quae de rebus gestis sancti VIGILII Tridenti episcopi et martyris, in promptu habentur. Exstant ejus Acta, si non omnino primigenia, judice Papebrochio [(a) 1Kb] , [Col. 0545A] tamen primigeniis proxima; quae ex ms. codice Trevirensi S. Maximini deprompta evulgarunt Bellandiani [(b) 1Kb] . Neque sane hujusmodi Actis antiquius aut sincerius monumentum occurrit, quo de nostro praesule securius aliquid statuamus. Ex his itaque Actis edocemur [(c) 1Kb] , Vigilium genere fuisse Romanum, civem Tridentinum, atque Athenis liberalibus litteris eruditum. Tridentum autem reversus, traditur ordinatus dictae civitatis episcopus, a primo tertius: successor nimirum Abundantii, quem constat anno CCCLXXXI Aquileiensi concilio interfuisse, adversus Palladium et Secundianum coacto. Aetatis annum XX egisse Vigilium, quo tempore ad episcopalem cathedram fuit evectus, perhibent eadem Acta: quorum tamen auctoritati hac de re fidem detrahit Tillemontius [(d) 1Kb] . [Col. 0545B] Verum ex ejus animo scrupulum eximunt viri eruditi, Galeardus [(e) 1Kb] et Tartarottus [(f) 1Kb] . Neque enim insolens fuit antiquitus, ut aliquando praeter morem Ecclesiae receptum, nonnulli eximia pietatis et doctrinae laude praestantes, immatura licet aetate, ad episcopatum proveherentur. Qua de re complura exstant apud veteres scriptores exempla. De Gregorio namque Thaumaturgo atque Athenodoro ejus fratre tradit Eusebius [(g) 1Kb] , eos tantopere in divinis eloquiis profecisse, ut ambo adhuc juvenes, ecclesiarum in Ponto episcopi fuerint constituti: , . Gaudentius praeterea, Brixiensis episcopus, qui eadem tempestate floruit qua noster Vigilius, Tractatum de sua ordinatione [Col. 0545C] sic inchoat [(h) 1Kb] : Imperitiae meae conscius, et aetatis ipsius immaturae ad sacerdotii dignitatem pudore deterritus, merito silendi licentiam a summis sacerdotibus postulabam. Denique, ut reliqua praetereamus exempla, Remigius ubi vigesimum secundum aetatis subiit annum, in urbe Rhemensi, omnium generaliter votis ad apicem pontificatus non tam electus quam raptus fuit, ut ex Flodoardo erudimur [(i) 1Kb] .

II. Ordinatum fuisse Vigilium ab episcopo Aquileiensi ejus Acta modo laudata testantur [(j) 1Kb] ; qui sane fuerit Valerianus, Fortunato suffectus anno CCCLXVIII. Porro Valerianus annos XX Ecclesiam Aquileiensem rexisse perhibetur, qui scilicet supremum diem obiit anno CCCLXXXVIII, ut pluribus ostendit V. C. Bernardus de Rubeis [(k) 1Kb] . Cum autem constet [Col. 0545D] Vigilium Abundantio successisse post annum CCCLXXXI, quo is synodo Aquileiensi subscripsit, [Col. 0546A] ut superius admonuimus; ante annum proinde CCCLXXXVIII Valeriani emortualem consignanda fuerit Vigilii ordinatio: secus atque conjecit Tartarottus [(l) 1Kb] . Id vero confirmari posse videtur ex epistola sancti Ambrosii Mediolanensis, eidem Vigilio ad episcopatum recens adlecto inscripta, ut ex ipsius epistolae initio liquet. Sic enim loquitur sanctus Doctor [(m) 1Kb] : Poposcisti a me institutionis tuae insignia, quoniam NOVUS accitus es ad sacerdotium. Et quoniam te ipsum aedificasti, ut oportuit, qui dignus habitus es tanto munere; quomodo et alios aedifices, significandum videtur. In qua quidem epistola cum ante omnia novum Tridentinum episcopum hortetur Mediolanensis [(n) 1Kb] , ut plebem sibi commissam doceat conjugii copulam non ex alienigenis, sed ex domibus christianis [Col. 0546B] esse quaerendam; neque uspiam memoret Theodosii legem ineunte anno CCCLXXXVIII latam, qua Judaeorum cum Christianis conjugia prohibebantur, quamque profecto in medium adduxisse par erat Ambrosio, cui scilicet eadem lex incomperta esse non poterat, ut suam magis admonitionem confirmaret: hinc proinde rite conficitur, Ambrosianam illam epistolam scriptam fuisse ante annum CCCLXXXVIII et fortasse anno CCCLXXXV, ut ex mox dicendis manifestum fiet. Quae est sententia cll. virorum Nourrii [(o) 1Kb] et Bernardi de Rubeis [(p) 1Kb] modo laudatorum. Neque enim peremptoriae sunt conjecturae, quibus eam infirmare nititur Tartarottus [(q) 1Kb] .

III. Quot Demum annos Ecclesiam Tridentinam rexerit Vigilius, definiendum superest ex temporis notatione, quo fuit martyrio sublatus. Porro ex Actis superius excitatis perhibetur [(r) 1Kb] passus beatus Vigilius THEODOSII et Honorii Augustorum regnantium tempore, STILICONE consule urbis Romae. Neque aliter legit Bartholomaeus Tridentinus [(s) 1Kb] , quem circa medium saeculi XIII floruisse novimus. Intelligimus autem ex Fastis consularibus, Stiliconem semel iterumque consulatum gessisse: primum quidem anno CCCC, deinde anno CCCCV. At vero Theodosius Junior cujus mentio in Actis, AUGUSTUS creatus est die 10 aut 11 Januarii anno CCCCII [(t) 1Kb] , cum nondum vitae annum impleverit, natus nimirum die 10 vel 11 Aprilis praecedente anno CCCCI, adeoque ut Actis veritas constet, in annum CCCCV, quo Stilico secundum consulatum obtinuit, inciderit passio sancti Vigilii. [Col. 0546D] Neque enim cum Papebrochio [(u) 1Kb] sollicitanda est Actorum lectio, qui Theodosii loco legendum Arcadii [Col. 0547A] existimat, ut sententiam suam statuat, Stilicone primum consule, anno scilicet saeculari CCCC passum esse Vigilium: eo in primis nomine, inquit [(a) 1Kb] , quod cum non legatur Stilicone II, nulla subsit causa, cur ea mors ad annum CCCCV differatur. Atque in eamdem sententiam ivit Tartarottus [(b) 1Kb] : quae quidem nobis haud probatur; quamvis enim in Actis non legatur Stilicone II, attamen secundum Stiliconis consulatum satis evincit imperii augustalis Theodosii Junioris mentio, quo regnante consul secundo Stilico processisse intelligitur. Cum itaque martyrio fuerit coronatus Vigilius anno CCCCV, postquam in episcopatu annos XX transegisset, ut habent prae caeteris ejus Acta a Donato Faetio evulgata; cumque praeterea ex superius dictis annos natus XX ad ecclesiam [Col. 0547B] Tridentinam regendam fuerit assumptus: relinquitur, ut ortus fuerit anno CCCLXV, ejusque ordinatio in annum CCCLXXXV inciderit, adeoque anno aetatis suae XL martyr e vivis excesserit. Haud quidem me fugit, doctissimum Mabillonium quoddam ms. exemplar Actorum ejusdem Vigilii conspexisse [(c) 1Kb] , sub quorum finem legitur egisse beatus martyr episcopatum in urbe Tridentina XII annos. Verum, praeterquam quod facile in numerum annorum error irrepere potuit; quo minus demum hisce Actis fidem adhibeamus, illa potissimum prohibent quae hactenus edisseruimus.

IV. Nunc vero superest, ut de nostri praesulis Tridentini litterarum monumentis sermonem habeamus. De his autem sic Gennadius [(d) 1Kb] : Vigilius episcopus [Col. 0547C] scripsit ad quemdam Simplicianum libellum, et epistolam continentem gesta sui temporis apud barbaros martyrum. Quibus sane verbis presbyter hic Massiliensis innuere videtur duas Vigilii Epistolas de martyrio sanctorum Sisinnii et sociorum: quarum altera inscribitur Simpliciano episcopo Mediolanensi, altera Joanni episcopo Constantinopolitano, qui pro temporum ratione Chrysostomus fuerit. Et priorem quidem Epistolam primus edidit Lipomanus [(e) 1Kb] , eamque deinceps excuderunt Surius [(f) 1Kb] et Baronius ex variis codicibus emendatiorem [(g) 1Kb] : posteriorem vero quam idem Baronius intercidisse censuit [(h) 1Kb] , evulgavit Papebrochius ex ms. codice bibliothecae Vaticanae [(i) 1Kb] , alteri adjectam quae jamdudum prodierat. Utramque autem Ruinartius inter [Col. 0547D] Acta martyrum sincera denuo excudendam curavit [(j) 1Kb] .

V. Neque porro illud hic praeterire fas est, quod quamvis plerique omnes viri docti, praeeunte magno [Col. 0548A] Baronio [(k) 1Kb] , ea Gennadii verba, ad quemdam Simplicianum, de uno Simpliciano Mediolanensi antistite accipienda esse merito existimarint; huic tamen sententiae intercessere, primum Labbeus Miraeum perstringens [(l) 1Kb] , deinde Natalis Alexander ipsummet annalium ecclesiasticorum parentem aggressus [(m) 1Kb] ; ea scilicet ratione ductus, quod iis verbis, ad quemdam Simplicianum, alium Gennadius indicarit a Simpliciano episcopo Mediolanensi, cujus capite proxime antecedenti cum laude meminerat. At virum summum egregie defendit eruditus Tartarottus [(n) 1Kb] ; cujus propterea verba hic describere juverit: Nimis infirma, inquit, est hujusmodi (Natalis Alexandri) argumentatio. Gennadius, ut videtur, Vigilii Epistolas non legerat. Demus etiam legisse: [Col. 0548B] compertum tamen non habuit, ad eum Simplicianum de quo capite proxime antecedenti mentionem fecerat, priorem missam esse: ideo ad quemdam dixit. Non est igitur, cur ea de causa a priori sententia recedamus: atque vel ob id saltem parcendum videbatur Baronio, quod is haec in hanc rem habeat [(o) 1Kb] : Sed cum (Gennadius) mentionem habens Simpliciani, non dicat eum Mediolanensis Ecclesiae fuisse episcopum, sed QUEMDAM, quasi incertum ejus nominis virum; revocari posse videtur in dubium, num hic ille sit Simplicianus antistes, successor sancti Ambrosii: cum praesertim praecedenti capitulo idem de eodem Mediolanensi episcopo auctor agat, recensens edita ab eo scripta. En praevisam a doctissimo annalium ecclesiasticorum parente critici Galli oppugnationem: [Col. 0548C] quam tamen ille non adeo invictam existimavit, ut ob eam rem priori conjecturae valedicendum esse putaret, quam his rationibus fultus probat eodem loco: Primo, quod Vigilii epistola in codicibus omnibus inscripta sit, ad Simplicianum episcopum. Secundo, quod licet cujus ecclesiae antistes fuerit, minime exprimat; tamen quod eum Patrem appellet, cum episcopi collegas fratres consueverint nominare, non alium quam Simplicianum, longo senio venerandum fuisse, suspicari liceat: praesertim cum sanctus Augustinus ipse, jam episcopus, ad eumdem Simplicianum scribens libros Quaestionum, eum, licet tunc tantum presbyterum, Patrem appellet. Tertio tandem, quod constet auctoritate Paulini [(p) 1Kb] , horum martyrum reliquias mox [Col. 0548D] Mediolanum fuisse translatas. His addi potest, in confesso esse apud omnes, inter Ambrosium, Simpliciani de quo loquimur, alumnum ac in episcopatu antecessorem, et Vigilium, mutuum intercessisse [Col. 0549A] litterarum officium. Huic Alexandri errato facem fortasse praetulit Labbeus [(a) 1Kb] , qui ob id etiam non quidem Baronium, sed Miraeum audaciae insimulat: quasi vero Miraeus omnium primus opinionem illam invexerit, aut eam attingendo inauditum facinus perpetraverit. Huc usque cl. Tartarottus.

VI. Unum adhuc inquirendum superest: quo nimirum tempore ambas illas epistolas scripserit sanctus Vigilius. Utramque vero, vel saltem priorem, fuisse ab eo scriptam eodem anno quo passi sunt martyres, cum ex contextu satis intelligimus, tum in primis ex auctoritate Paulini, qui post duos fere menses ab obitu sancti Ambrosii, cum jam Simplicianus Ecclesiae Mediolanensi praeesset, illuc relatas eorumdem martyrum reliquias refert his verbis [(b) 1Kb] : [Col. 0549B] Sisinnii etiam et Alexandri martyrum, qui nostris temporibus, hoc est, post obitum sancti Ambrosii, in Anauniae partibus, persequentibus gentilibus viris martyrii coronam adepti sunt, quum reliquias Mediolani summa cum devotione susciperemus, etc. Porro Epistolam 1 de Sisinnii et sociorum martyrio, hac temporis notatione consignat sanctus Vigilius [(c) 1Kb] : Dies autem passionis sanctorum, quarto kalendas Junias, sexta feria, luce nascente. Et in epistola 2 haec tantum habet [(d) 1Kb] : Sextae feriae lux alma processerat. Quibus quidem chronicis characteribus indicatur annus CCCXCVII, quo dies IV kalendas Junias in feriam VI incidit, ut post Papebrochium [(e) 1Kb] Pagius [(f) 1Kb] aliique observarunt. Sed probe perspexit Tillemontius, quod aliis invisum: nimirum [(g) 1Kb] , eamdem [Col. 0550A] temporis notam Vigilianam recurrere quoque anno CCCCIII. Hinc Scaliger Baronium corrigens, qui putabat [(h) 1Kb] martyrium sanctorum Anaunensium contigisse anno CCCC, adeoque scriptam eodem anno Vigilii epistolam ad Simplicianum, ex ipsius Vigilii verbis quae modo retulimus, sic arguit [(i) 1Kb] : Passi ergo sunt anno CCCCIII, cyclo solis XX, quando XXIX Maii erat feria VI. Subditque: At in Annalibus dicitur scripta (Vigilii epistola) anno CCCC Christi. Scripta ergo fuisset triennio ante caedem illorum martyrum. Cui absurditati ipse (Baronius) non adscribet, certo scio. Belle scilicet. Erravit quidem Baronius Mombritiana editione deceptus, in qua Stiliconis consulatu sanctorum martyrum Anaunensium Acta consignata invenit. Sed multo foedius peccavit Scaliger [Col. 0550B] Baronii censor. Primum enim non advertit vir notam illam Vigilii chronicam anno etiam CCCXCVII congruere, quo cyclo lunae XVIII, solis XIV, littera dominicali D pascha fuit V Aprilis, atque adeo dies IV kalendas Junias seu XXIX Maii incidisse in feriam sextam. Neque advertit praeterea, quod rei caput est, illam nimirum Vigilii epistolam fuisse inscriptam Simpliciano episcopo Mediolanensi, qui currente anno CCCC, ut norunt eruditi [(j) 1Kb] , ex hac vita migravit. Scripta ergo fuisset Vigilii epistola, ut suamet verba reddam Scaligero, triennio post obitum Simpliciani. Cui absurditati ipse non adscribet, certo scio. Haec fusius edisserere libuit, quod impotens censura Scaligeri ejusque pingue mendum aliis hactenus noverim incomperta.




[Col. 0549]
SANCTI VIGILII EPISTOLAE DUAE.
(Ex Gallandii Biblioth. tom. VIII, pag. 203-206.)
(C)



EPISTOLA PRIMA. AD SIMPLICIANUM EPISCOPUM MEDIOLANENSEM. De martyrio SS. Sisinnii, Martyrii et Alexandri.
[Col. 0549C]

I. Domino sancto ac venerabili Patri, bonis omnibus praeferendo Simpliciano, Vigilius episcopus Tridentinae [Col. 0549D] Ecclesiae, salutem.

Quamvis facta Martyrum mentione, non verbis merita, sed verba meritis commendentur; potiusque sit constantiae silentio praeterire, quibus est probata virtus: tamen quia me suggerere causas, loca pugnasque martyrii pietas impulit, admonuit debitum, coegit officium; trepidante moerore linguam paginae non negavi, quia nec abscondi poterat lucerna sub modio, nec vox pii sanguinis reticeri. Post multos [Col. 0550C] namque patientiae gradus et sedulas pugnas, recens perfidiae accessit iniquitas; quia ministri in ecclesiis quae nuper fundatae fuerant, lacessiti sunt, ac martyrii titulos comparaverunt; parati ad omnia, libenter omnia sustinentes, nulli dantes occasionem, occasione [Col. 0550D] gloriae gloriam meruerunt. Quorum vita, ut summa rerum fastigia referam, propter scientiae notitiam, fuit tam sollicitudinis quam propositi singularis: nam omnes liberi nexu conjugii, Deo immaculatas animas, ut sanctas hostias, praestiterunt. Denique primus, vocabulo Sisinnius, novam Christiani nominis pacem intulit barbarae nationi: quam per annorum seriem, quod in se fuit, jugiter custodivit, nullum consortium pollutae hospitalitatis agnoscens, [Col. 0551A] velut Loth Sodomis, stupendo timore religionem servavit: sed ovis tuta [1 1Kb] , quamvis in luporum medio constituta, ovile quaesivit, quod, impensis pusillae fidei votis munificus, primus in illa regione fundavit: cujus minister, si mecum recensere dignaris, per hoc velut ex debito esse promeruit, senex ut aevo, ita merito praecesserit.

II. Lector quoque Martyrius, ejus adminiculo sociatus, jam nominis pignore commendante eum, religiosae professionis exordia post militiam temporalem catechumenus induit. Nam projecto a se cingulo, rejectoque parentum vel fratrum carnalium coetu, intelligens sese verae lucis auctore Deo gratiam consecutum, inter lectores officio sociatus, divinae laudis canticum auribus primus surdae regionis intonuit, [Col. 0551B] attentus operibus jugiter spiritalibus, lassatus jejuniis continuis, lectionis suae paedagogus, in lucrandis animabus anxius: quare brevi temporis impendio tantum fenus ante praemisit, ut illi corona merito crederetur. Quid liberatas animas referam, in sinum Abrahae plena luce profectas, quas perfida superstitiosorum dierum observantia, alienato jure naturae, crudeli morte damnabat? Verum ille, subductus maternis uberibus lacte turgentibus, peregre enutritus, condecentem semper matri quaerebat affectum, resurrectionem exemplis praedicatam videntibus oculis dicaturus. Haec sunt pauca de multis.

III. Alexander quoque, Martyrii consanguinitate germanus, tertius trinitatis hostiam complens, parem confessionis januam reseravit. Nam patriam, Dei [Col. 0551C] causa [2 1Kb] peregrinus, parentesque deseruit, comes in probationibus fidus, fide magnanimus, miseratione propensus. Et si testimonio meo utcumque creditur, non sunt, nisi ipsi sibi, altrinsecus praeferendi: quos commendari non opus fuit, nisi forte quod decuit. At vero hactenus sunt allevata fastidia, si adhuc auribus libenter admittis. Nam fumosa gentilitas contra vaporem fidei, zelo diaboli flamma furoris incaluit: exinde jam lentum fomitem serpens, quod opibus, ut dixi, fidei paupertate devota, primus id loci diaconus ecclesiae tabernaculum posuisset. Accessit quoque justae ad titulos causae, quod condonari hostias diabolo de christiana domo, diaconi fideli ministerio prohiberet, et lustri feralis vexillo praeferri vexillum vetuit [3 1Kb] passionis. Nam invitata sub uno [Col. 0551D] praemio manus, ad sanguinem convolavit; ac matutinis horis, nimium antecedentis diei vulneribus fatigatum, nec aliter lectulo deprehensum, emerita quiete sepelivit. Lector quoque haud umquam impiger, et ad ministerium antelucanum serviebat, cui in sacrificio diaconus famulabatur; et medicinam vulneribus memoratus Martyrius exhibebat, quam opere quo deprehensi sunt, compleverunt. Siquidem secedens ad hortum lector, qui ecclesiae cohaerebat, captus, vitae suae arborem a radice plantavit. Ostiarius etiam passioni adjunctus est: in hospitio deprehensus, [Col. 0552A] animam suam ut non obtulit, ita non negavit. Verum omnes in unum collecti, per aliquot spatia tracti, Deo animas exspirarunt. Et duorum quidem ductum est corpus exanime: tertio vero quo tenacior vita, ita fuit poena sensibilior: nam vivus suas spectavit exsequias. Praeparatus est de sacris ecclesiae culminibus seu trabibus rogus: haec flamma martyres velavit. Reverenti autem voto, cogitamus nobiscum, ut id loci basilica construatur, ubi primum fidei gloriosae testimonium meruerunt. Nunc me immeritum, in utroque consortem, paterno amore consolare, et cum eodem [4 1Kb] sanctos apud ipsos exorator accede, quatenus possim die illa fimbriam aut sacerdotum aut martyrum, jam omnibus sepositis, peccator attingere. Salutamus speciali servitio sanctitatem [Col. 0552B] tuam: quaeso, ut moerorem meum Domino commendare digneris. Item alia manu. Denegare non potui, quod tuum in nobis erat, gloriosius fieret suscipientis merito, non gratia largientis. Dies autem passionis sanctorum, quarto kalendas Junias, sexta feria, luce nascente.



EPISTOLA II. AD S. JOANNEM CHRYSOSTOMUM. De iisdem martyribus.

Incipit Epistola sancti Vigilii de laudibus beatissimorum martyrum Sisinnii, Alexandri et Martyrii, quorum reliquiae per Jacobum virum illustrem ad Joannem episcopum urbis Constantinopolitanae pervenerunt.

I. Ad sanctas aures novus charitatis hospes non aliter applicaret, aut verecundiam primi motus non provocatus impelleret, vel imbueret ignotus alloquium; [Col. 0552C] nisi provocaret et praemium. Ab homine itaque apostolico, frater charissime, praesentis tenor atque epistolae incipiet plenitudo, ut facili confinio intelligas, quod martyrum praeconia subsequantur. Jacobus etenim, desideriorum coelestium vir fidelis, Comitivam reclinaturus in Christi comitibus dignitatem, sanctorum recentium et vapore fumantum reliquias postulavit. Reclinaturus dixi, quia deponi non potest, quae apud Dominum dignitas cumulatur. Cui ego satis timidus, nec parum prudens causae, mecum dispensatione luctatus, quo minus distributor idoneus, pene dum vereor denegavi: quod semper debere, ut quis feneretur, expendi feceram. Confiteor; multum multorum privatam timui privato timore jacturam, nisi ad Jacobum respexissem, sancto [Col. 0552D] Joanni per quaedam alimenta reverentiae tradituro, ut delegato amore per religiosa vocabula martyrum, deferretur, et iterum sanguine jungeretur, non peregrina germanitas. Hanc quoque inter caetera opinionem fidei libenter accipiens, quae bene in meo moerore ridebat, tantum distuli, non negavi. Distuli, ut iterum lentitudo mea aperte proderetur, qui sequi meos comites minime meruissem. Confiteor, optavi: sed non est in solo desiderio corona justitiae. Nunc autem si decens ordo gravis non erit auribus sitientibus, a regionis situ vel itineris inchoabo; summa rerum vestigia sine fastidio secuturus, ut proclivius [Col. 0553A] confluat inundatio meritorum, si ad originem fontis capaci amore pervenias.

II. Positus namque (cui inquilinum est Anagnia vocabulum) locus viginti quinque stadiis a civitate divisus, tam perfidia quam natura angustis faucibus interclusus, uno pene aditu relaxatus (iter trium martyrum dicas) qui resupinus molli dorso, vallo ex omni latere desidente, castellis undique positis in coronam, vicinis sibi perfidia conspirantibus, spectaculi genus exhibet scena naturae. Causa loco deerat: sed fuit causa Christus idonea, ut daret diaboli ludus pompam martyrio. Non sit auribus audientis odiosa locorum relatio. Fuit enim sibi semper male socius, concavus in montibus consonus locus: ad quem cum Christi primum militia conscendisset, tubis [Col. 0553B] saepe excita truculenta gentilitas, aemulo furore bellique clangoribus inflammatur. Verum unum genus pugnae sanctorum fuit perfectum, omnia sustinere, lacessitos cedere, patienter ferre, passuros privata mansuetudine furorem publicum refrenare, vincere detrectando: sed praedestinata gloria maturi exitus titulis perurgebat, quos debitus ordo pepererat. Nam praetermissis ambagibus et longis anfractibus amputatis (solum non reticebo) quibus est virtus nutrita martyrum, damnum laudis ablaturo compendio.

III. Cum adhuc esset in supradicta regione nomen Domini peregrinum, neque ullum signum esset quod (fidei) signaculum demonstraret, fuerunt hi tunc numero, nunc merito singulares advenae, tam religione quam gente, a quibus non immerito Deus praedicaretur [Col. 0553C] ignotus, longi temporis quieta conversatione compositi, dum nulla fidei utilitas titillaret. Verum nunc, si causa in Dominum surgentis odii requiratur, (violatae) pacis titulus fuit; quia unus ex his, nomine Sisinnius, utroque grandaevior, in quo esset vel sola venerabilis senectus, ecclesiam propriis sumptibus elevavit. Fide ditior quam facultate, locuples spiritu, pauper censu, tradidit ovile pastori. Factus est cujus erat conditor, excubator: sed fuit lupis ovile contrarium. Invidit ruina diaboli culmen erectum. Haec fuit sors prima martyrii, ut oves dum agnum persequuntur, occiderent. Addita est velut hostia, illa Deo justior causa: quod cum lustrale malum circa fines agrorum cuperent ducere scena ferali, ac sata nascentia tam protererent quam foedarent; [Col. 0553D] Christi quoque germina calcaturi, luctuosis ornatibus coronati, ululato carmine diaboli, diversarum pecorum pompis erectis in Domini aedem vexillis, nuper de sua gente conversum, victimas dare cogebant operibus tenebrarum. Quod cum Domini ministri sine suo reatu fieri vix viderent, quia assistentes ipsi quoque operibus videbantur communicare confusis; oppignerata sunt illa die sanctorum corpora caedi funestae, dilata tamen palma victoriae.

IV. Hic conferre, frater, paululum volo tecum titulos rerum, ne cui pedestre videatur martyrium esse humilitate susceptum: quia vile putatur bonum omne quod praesens est; cum novum sit atque mirandum, sine invidia temporis suscitatum, et ita completum, [Col. 0554A] ut nec ante quid praecesserit, nec sequatur; sed sit singulare, quod solum data consummatione conclusum. Ovem qui a praedone custodit, puto, non mercenarius, sed Christi ostenditur esse discipulus; et qui fugit, conductitius; qui non deserit, pastor. Qui ponit animam, vivit; qui servat, amittit. Nam quid aliud egit Magister et Dominus, nisi ut non derelinqueret desertores; aut Agnus, nisi ut agnam defenderet, ut pro ovibus pia victima consummaretur? Sed ingressurus passionum portam, post editam multiplicem causam, peregrinam laudem non contraham, neque furabor: quia nec aliena velle, martyrum est; nec fallere, sacerdotum: nisi quia impossibilem me, ut insequendo ista confiteor referendo, et in hoc minime, quia minora dicturus.

[Col. 0554B] V. Post vexillum namque diabolicorum lustrorum, quod, ut retulimus, erat indicium gloriae mox futurae, una nocte dilatam ascenditur ad coronam. Nam matutinis horis aurorae repente coeli umbra cedente, manus inopinata, sed conspirata colligitur, praeustis armata sudibus atque securibus, et quod rimantibus diaboli ira telum fecisset; ibique levitis aliquantis in ecclesia deprehensis, hymnum cantantibus matutinum, fit vasta depopulatio, saeva direptio: profanantur omnia tam secreta quam divina mysteria; fit postremo praeda, religio. Ne quis hoc vulgare putet fuisse certamen, cum aut insensibilia idola a sensibilibus diruuntur, aut saxorum moles cum suis molitoribus commoventur; ut de cultore et de colendo incertum habeas, quem judices duriorem. Petra Christus in [Col. 0554C] omnibus vexabatur, angularis lapis reprobabatur a gentibus, probandus iterum; mundo sanguine aedificaturus ruinam surgentem. Habebat inter ista fides spectaculum suum. Sisinnii tunc diaconi corpus lectulo tenebatur, confossum ac saucium pristinis quoque vulneribus, cum aut ovem ad hostiam revocare, aut hostia fieri juberetur, nisi feralibus hostiis consensisset; tuba percussus qua canticum diaboli personabant, non immerito qui sonum fidei primus intulerat: securibus caesus, qui securem ab infecunda gentilitatis arbore defendebat. Ac ne longius protraham confirmata; emerita, ut diximus, lectuli deprehenditur quiete; confessus, credo, ut privato mysterio ad crucem citius perveniret, paralyticum populum soluturus.

[Col. 0554D] VI. Per lignum funibus alligatur lector quoque Martyrius: confessor consimiliter et assertor nominis sui; qui canticum novum, tunc primus, et nunc solus in terra aliena cecinerat; inter strepentes et horridos jubilos pastorales, jam tunc dulcis eloquii redditis Deo laudibus, ut superius memoravi; ac diacono Sisinnio medicinam vel fomenta contulerat, sanaturus dolores, quamvis vulnera suscepturus; revocans eximiis haustibus animam fugientem, non corpori, sed passioni. Verum sanctus, jam martyrii ad Christum itinere destinato, aquae potum, quia vinum passionis venerat, refutabat, quod vitae verioris fluentis miscuerat calice propinato. In hac itaque cura deprehensus, qui semper de animarum sanctitate [Col. 0555A] sollicitus, non sibi soli natus, aut soli sibi certe victurus, in horti qui contiguus jungebatur secreta secessit, hoc est ab ecclesia non recessit. Est enim, sicut melius nosti, hortus ecclesia, sepibus mandatorum plantata viventium. Non ingessit corpus, quod negare nolebat: nec temeritatis sumpsit audaciam, confidentia pietatis. Sicut in Africanis regionibus dicitur, qui in ultroneum funus armantur, quod sine timore faciunt, ambiunt prae tumore. Stetit autem martyr futurus, captus, liber; intrepidus, confessus; agens gratias, vulneratus; saucius corpore, mente securus, caeso capite, privato baptismate, lotus cruore. Nemo illum sequi meruit qui fugere putabatur, unde vana similisque timori est secessisse, religio: sed comprehensi justa confessio demonstravit, [Col. 0555B] quod ille stetit tantum ut vinceret; ille secessit, ut et persecutor in ejus gloria deperiret. De horto quo fugerat, Martyrius adducitur. Genus est hoc secessisse mysterii, ut purpureus flos locis vernantibus inquilinus, non immerita tingeretur rosa, novum praecedens martyrem; aut inter albentes liliorum per baptismum comas rigatis omnibus recidiva morte plantatis, voluntas vitae tacita dictaretur. Transfixus etiam slipitibus ducebatur ad idolum: sed ante victima esse promeruit, quam ad aram diaboli perveniret.

VII. Tertia quoque, Alexandrum honoratura, Domini corona completur. Familiariter invenit aditum, qui ad Christi januas excubabat; quo custode velum templi tecta gentilium corda diruperant. A multitudine [Col. 0555C] studiose quaesitus, quia zelo fidei satis omnibus notus, captus, non tamen captivatur; timor, non timuit. Illusus saepe est Christi discipulus, in hocque vivaciorem poenam fecit major in tormentis martyrialibus labor: ac sic compensaturus dignitatem excessu passionis, sorte promeruit, ut nihil in tribus esset inferius. Nam in caeteris furor tormenta non distulit; hunc lenta in Dominum poena servavit: sensit se scire quod sustinebat, spectator corporis sui: et quamvis supradictum ex diacono martyrem illata vulnera distulissent, hunc sibi exhibuerunt tormenta custodem. Junctis namque ac nexis corporibus, ac per publicum tractis more canum, sed non ad vomitum reversuris, vivus inter illos Alexander innexis pedibus ducebatur, per scopulos partem membrorum [Col. 0555D] palpitantium dimissurus, donec ad loci, vitae inquam, terminum duceretur. Itum est post haec in religiosa fastigia, hoc est, alta Dei templa; post corpora, strata solo culmina, sacratis facta pyra trabibus, in conspectu Saturni, idoli veteris tempestate longaeva. Praemissis in ignem geminis atque germanis ante corporibus, stetit saucius Alexander, iterum confessurus; cui praemium vitae propositum est, ut vita careret; flammam praesentem si velit evadere, dicat se eorum tenebris consensisse. Verum illi, transversa tuenti et impiorum munera reprobanti, contra lucem [Col. 0556A] lux ante oculos fuit; poenam timor poenae prohibuit: calor fidei repulit flammam: gradus reverentiam ordo quoque tenuit passionis. Ultimus suscipitur: sed non inter fratres infimus coronatur. Impletum est, fratres, in tribus ministris, nunc vero in coelestis laetitiae convivio, mysterium Trinitatis; cum et alii potuissent hostia viva pati, sorte consimili, nisi cuncta trino perfecta numero censerentur. Fuimus enim inter haec portio forte non minima: et horum causa sumus a gentibus increpati; nec dereliquimus socios: sed electionem habet gradus.

VIII. Multa praeterea diebus propinquantibus passionis, non tam demonstrata sunt quam veritate depicta, quae in compendium dimittimus; ut per haec pauca quae gesta sunt, plenius mysteria doceamus. [Col. 0556B] Si tamen mecum patienter relegere relata dignaberis, ab ipsis cunabulis regionis quidem, Sisinnius fuit Cappadox gente vel Graecus, apud vos olim sanguinis primi; fide velox, spiritu magnanimus, laboris prodigus, ad omnia perseverans, metam suam palma concludens non sera, [1 1Kb] septima repromissionis sorte venturus, junctus semper copula charitatis, pace concordans, divinae frena retinens disciplinae, jugalis tanti populi domitor, Christi index; postremo futuri gregis aut sanguinis germani (sicuti usus, magister rerum loquitur) ducatum viae tenens, periculi proculcator audax et auctor agnoscitur, ut secure pone tenus agmina subsequantur. Ita in nostro fidei indice matutino primatus fuit sanguinis et ducatus: qui post demonstratam viam [Col. 0556C] duxit ad vitam, aut induxit ad gloriam, seductor salutis, cognitor veritatis; Propheta testante, [2 1Kb] Et index meus in matutino. Atque ut plus facta mysteria cumularent, et Indici suo non deesset indicium; cum velut animal traherent sancti Sisinnii corpus exanime, collo aerii testis tinnitum concavum ligaverunt, quod vulgus tintinnabulum vocant; insultantes corpori, increpantes morti, exprobrantes non vindicem Christum; et irridentes Domini discipulum, impleverunt salutare mysterium. Quid enim voluit sibi ille tinnitus aut sequacibus animalibus utilis sonus, decori quoque congruus, collo suspensus? nisi quod vox ructaret nomen Christi, rauca clamando surdis; et principem, ut gregis, ita gentis, in omnibus approbaret. Primus enim verbum religiosae [Col. 0556D] vocis increpuit, primus concavis vallibus personavit: adhuc prope brutis animalibus, aut certe pecoribus dux pastus intacti, novi tinnitor auditus, florulentae legis ruminator in gentibus.

IX. Ordine proposito, Martyrii sibi quoque consequens nomen, prophetiam quam tenebat implevit: exposuit vocabuli parabolam, verus in omnibus revelator: arrisit quod vocabatur nomen, et meritis cumulavit: statuit natale vocabulum, ut origine, sic passione venturum. Quid poenae conscia horti secreta dissolvam? quod illo se primum contulit, ad quod [Col. 0557A] iterum martyr intravit, januam paradisi, mundam voluptatem ac venerandas sui veris delicias meditatus; animatum florem, male haerentem adhuc spinae saeculi, locis virentibus plantaturus; a virgine demonstratus, cujus erat hortus. Quid me iterum ad mysteria facta revolvitis? Illa virgo prodidit, quae suos tenere semper optavit: voluit dimittere quem recepit: cultorem quem probavit, elegit. Jam noti amoris affectu Deum quoque tenuit invitatum, dicente in Canticis Salomone, Descendat frater meus in hortum suum (Cant. V, 1). Descendit et certe descendit: nam exire noluit quem dives voluntas adamavit quoque tempore passionis, ut rem notam nostris temporibus exprimamus. In horto cum Judaeis comprehendit Dominum Scariotes. Nemo de tali secessione [Col. 0557B] discipuli causetur: ita Magister et Dominus invenitur. Putatus est hortulanus, rigator viventium, plantator animarum. Hortus est ergo non fugientis, sed confugientis asylum, intelligentibus horti facient meruisse paradisum.

X. Alexandro vero quod conferre mysterium mortis potuit, qui totum vivus implevit; nisi quod ad gentis vitium nomen arrisit; ut Alexandria putaretur Anagnia, privatis religiosa portentis, numerosa daemonibus, biformis Anubibus, idolis multiformis semi-hominibus, quod est legis irrisoribus; plena Isidis amentia, Serapis fuga; blanda postremo inquilinorum mater criminum, quin potius noverca; viperarum alumna progenie, per sobolem venenatae gentis, quae nescit concipi, nisi patris orbitate laetetur; nescit [Col. 0557C] crescere, nisi morte nascatur; nescit vivere, nisi nesciverit matrem; ut in fidei conversione malae sobolis proles, concepta jactura Dei Patris, capite denegato nata, perfossa alvo matris Ecclesiae parta, per sanctorum mortem vitae sumat originem; sed jam crescit damno fecundior, letho vivacior, laetior post [Col. 0558A] moerorem. Nam planum est et plene perspectum, quod est Scripturis dictantibus reseratum (Rom. XI, 32), cuncta uno peccato [1 1Kb] conclusa, ut omnes misericordiam mererentur. Hi sunt centuplicati reditus passionis, quibus suos jam gens illa reatus absolvit: captivitas liberos fecit, laxavit indulgentia vinculatos. Coelum tunc consensit in tenebras, lux inhorruit passione, mentis credo perfidiae caecitate confusa.

XI. Crede, frater, oculis fratris. Umbra quaedam nigrae nubis totam texit sive contexuit regionem; proxima terrae fulmina crepuerunt; dirus saepe fragor intonuit; coruscans rutilus plus ignis emicuit: conscium sanguinis diceres coelum. Non est ultra post umbram peregrinae, ut ita dixerim, noctis, manifestam celare sub nebula veritatem. Dies quoque [Col. 0558B] horrorem prodidit passionis, non tantum refugus, sed privatus. Nam sextae feriae lux alma processerat, semper post Deum amica martyribus: tenens reverenter partem adhuc dominici corporis, per sanctos alumnos famulis Dei praestitit famulatum, aemulante tamen invidia religionis sorte ventura. Sic se asserit Dominus operibus suis; sic se socium praestat in omnibus, ut aequalitate jungatur et tempore. Spectator, confiteor, fui inter ista mysteria, et ad sanctorum cineres excubator: qui particeps esse non merui, sensi ad quod pervenire non potui. Vidi, vix hodieque credulus mihi: excedunt facta reverentiam relata dictorum: unde Dei erit, frater, asserere quod elegit, et testanti testimonium perhibere. Suscipe nunc, frater, trium munera puerorum, aut tres [Col. 0558C] pueros de camino, anheli ignis adhuc propemodum ambulantes incendia; et nisi invidus flammae furor semineces suscepisset, historiae revixisset exemplum: ita omnia se pene simili honore pinxerunt: Vox, Ros, Numerus, Caminus. Vox fidem consonam: Ros, pluviam; Caminus, pyram; Numerus Trinitatem.




ANNO DOMINI CCCXXXVI.
MONUMENTA VETERA AD ARIANORUM DOCTRINAM PERTINENTIA.




[Col. 0557]
[EPISTOLAE ET DECRETA.(S)]





EPISTOLA PRIMA CONSTANTII AD ATHANASIUM [* 1Kb] . [1Kb]
[Col. 0557]

Constantius Victor Augustus Athanasio.
[Col. 0557D]

Diu te jactari vexarique immanibus undarum procellis nostrae clamentiae humanitas non permisit: nudatum siquidem paternis sedibus bonisque tuis spoliatum, et in inviis feralibusque locis errabundum nostra indefatigabilis pietas non deseruit. Nam tametsi jampridem supersedi mentis meae propositum ad te scribere, eo quod te ultro adventurum exspectarem, [Col. 0559A] et postulaturum malorum tuorum remedium, tamen, quia fortasse voluntatem propositi tui metus impedivit, ideo litteras munificentiae nostrae plenissimas ad tuam constantiam misimus, ut secure conspectui nostro quamprimum tuam praesentiam offeras, ut voti particeps, nostramque humanitatem expertus, tuis restituaris. Hac enim de causa dominum meum et fratrem Constantem victorem augustum pro te adhortationibus conveni, ut tibi veniendi facultatem daret, quo utriusque nostrum nutu patriae restituaris, et hoc pro pignore nostrae gratiae habeas.

ohgr
[Col. 0558D]

, , , , , [Col. 0560A] , , , , , , , , , , , .






EPISTOLA SECUNDA CONSTANTII IMPERATORIS AD ATHANASIUM. [1Kb]
[Col. 0559]

[Col. 0559B] Et si superioribus litteris significavimus, ut secure ad nostrum comitatum accederes, eo quod maxime cupiamus te ad tuos remittere, tamen etiam has litteras nunc ad tuam soliditatem misimus, quibus adhortamur, ut sine omni diffidentia aut metu publica vehicula ascendas, et properes ad nos, ut, quae concupiscis, assequare.

[Col. 0560B] , , , , , , , , , .






EPISTOLA TERTIA CONSTANTII IMPERATORIS AD ATHANASIUM.
[Col. 0559]

[Col. 0559B] Cum Edessae commoraremur, praesentibus tuis presbyteris, placuit ut misso ad te presbytero, festinares ad nostrum comitatum venire: ut ubi nostrum vidisses conspectum, statim Alexandriam transires. [Col. 0559C] Sed quia plurimum temporis intercessit, ex quo litteris nostris acceptis non venisti, ideo te nunc [Col. 0560B] denuo admonitum volumus, ut vel nunc saltem quam celerrime ad nos te conferas, quo tu ita patriae tuae restituaris, et nos tuis precibus frui possimus. Ad pleniorem autem cognitionem Achitam diaconum ad [Col. 0560C] te misimus, a quo discere licebit et mentis nostrae voluntatem, et te assequi posse quae votis optas.





EPISTOLA PRIMA CONSTANTII AD CLEROS ALEXANDRINOS. [1Kb]
[Col. 0559]

Victor Constantius, Maximus, Augustus, episcopis et presbyteris catholicae Ecclesiae, salutem.
[Col. 0559C]

Non est derelictus a Dei gratia reverendissimus Athanasius, tametsi ad breve tempus humanae probationi subjectus fuerit: justum enim debitumque jam ab omnia ferente et sustinente Providentia calculum retulit, eo quod et voluntate Optimi, et judicio nostro, patriam et ecclesiam, quam antea divino nutu possedit, recipiat: ad quem congruentia enim a nostra humanitate perferri oportet: adeo ut omnia, quae antea contra eos, qui cum eo communionem celebrarunt, [Col. 0559D] decreta fuere, oblivioni tradi velim; omnisque deinceps suspicio contra aboleatur; et immunitas, quam olim habuere ipsius clerici, firma illis et rata (prout decet) conservetur. Quin et hoc quoque ejus gratia adjici, aequum arbitrati sumus, ut apud universos sacri ordinis viros promulgetur, cunctis qui Athanasio adhaesere datam esse securitatem, sive episcopi, sive clerici sint. Abunde enim argumenti erit, unumquemque eorum probi animi esse, vel eo solo quod Athanasio consociati fuere. Quicumque enim meliori et judicio et factione hujus communionem elegerunt, hos omnes jussimus ad exemplar superioris Providentiae, et secundum nostram voluntatem, ut gratia ab optimo Deo tributa securiter perfruantur. Deus vos servet.

, , , .
[Col. 0560C]

, , , , , [Col. 0560D] , , , , , , , , , .






EPISTOLA SECUNDA EJUSDEM AD EOSDEM. [1Kb]
[Col. 0561]

Victor Constantius, Maximus, Augustus, populo Alexandriae catholicae ecclesiae, salutem.
[Col. 0561A]

Cum ante oculos habeamus vestram in omnibus disciplinam, et nequaquam inscii simus vos jam pridem episcopali providentia destitutos, decrevimus Athanasium episcopum, virum apud omnes rectitudine morumque probitate clarum, ad vos remittere. Hunc igitur si libenter et decenter receperitis, eumque ad Deum fusis precibus opitulatorem adhibueritis, concordiam et vobis decoram et nobis gratissimam simul pacemque perpetuam et ecclesiae legem conservabitis. Absurdum enim est discordiam aut seditionem inter vos agitari, et alienum hoc ipsum est a nostrorum temporum integritate. Volumus igitur et hoc vitium prorsus a vobis abesse, et vos in vestris [Col. 0561B] precibus perpetim illo (ut dixi), praeside et opitulatore apud Deum uti, et in eo studio solito more perseverari; ut tali proposito, vestro omnium ore celebrato, Gentiles, qui etiamnum idolorum erroribus inhaerent, ad sacrae religionis cognitionem promptissime decurrant.

Rogat suscipi Athanasium.---Quapropter denuo vos admonemus, ut superioribus dictis acquiescentes, episcopum suffragio Optimi, et nostra voluntate, huc remissum, libenter suscipiatis, eumque ab animis sententiisque vestris indissolubilem putetis: id enim vos decet, et nostrae mansuetudini congruum est. Ad omnem siquidem conturbationis et seditionis materiam exstirpandam, qua cupidi malorum libenter utuntur, nostris apud vos judicibus per litteras injunximus, [Col. 0561C] ut, quotquot seditiosos invenerint, poenis suppliciisque legum coerceant. Omnia igitur ista prae oculis habentes, et nostram cum optimo Deo conjunctam sententiam, curamque vestram simul et concordiae, poenamque in immodestos constitutam, congrua decentiaque sacrae religionis legibus servantes, praedictum Athanasium cum omni reverentia et honore colite, vestrasque preces cum eo et pro nostra et pro cujusque vitae sanctitate Deo omnium parenti offerte.

, , ,
[Col. 0562A]

, , , , , , , , . , [Col. 0562B] , , , , , , , , .

, , , , , , , , , , [Col. 0562C] . , , , , , , .






EPISTOLA EJUSDEM AD NESTORIUM.
[Col. 0561]

Victor Constantius Augustus Nestorio, et eadem forma Augustamnicae, Thebaidis, et Africae praefectis.
[Col. 0561D]

Si quid unquam ad noxam contumeliamve eorum, qui Athanasio communicarunt, decretum invenitur, id omnino deleri volumus. Nam et officium quod antea habuerunt ejus clerici, iterum eosdem habere volumus. Hoc enim decretum observari jubemus, ut restituto Athanasio suae ecclesiae, communicatores illius idem habeant officium quod antea possederunt, quo et ipsi se gaudeant prorsus restitutos esse.

, , , .
[Col. 0562D]

, , , , , , , .






EPISTOLA QUARTA EJUSDEM AD ATHANASIUM. [1Kb]
[Col. 0561]

Victor Constantius Augustus Athanasio salutem.
[Col. 0561D]

Votum meum fuisse ut omnia ex sententia fratri meo Constanti procederent, neque vel tuam conscientiam [Col. 0563A] latet. In quanto autem moerore fuerim, cum didicissem eum a quibusdam impiis sublatum esse, facile iterum tua prudentia divinaverit. Caeterum quia nonnulli sunt in hoc luctuoso tempore, qui te terrere satagunt, ideo has litteras tuae firmitudini porrigendas censuimus, quibus tibi auctor sum, ut, quemadmodum episcopum decet, ea quae ad sacram religionem pertinent, populos doceas, tuisque consuetis precibus vaces, neque vanum rumorem ferentibus credas, quicumque etiam fuerint. In nostro autem animo fixum est, ut secundum nostram voluntatem perpetuo in sede tua episcopus maneas. Divina providentia te plurimis annis conservet, parens charissime.

, .
[Col. 0562D]

, , [Col. 0564A] , , , . , , , , , , , , , , , , , , , , .







ANNO DOMINI CCCXXXVII.
EPISTOLA IMPERATORIS CONSTANTINI JUNIORIS AD ALEXANDRINOS. [1Kb]

Constantinus Caesar populo catholicae ecclesiae Alexandrinae salutem.
[Col. 0563B]

Neque vestram sacram mentem latere arbitror, ideo Athanasium adorandae legis interpretem in Gallias missum esse, ne quo tempore sanguinolentorum hostium feritas sacro ejus capiti quam maxime immineret, implicitusque malorum collimitio, aliquid intolerandum, et cui remedium nullum esset, pateretur. Ad hanc igitur feritatem eludendam, tot faucibus inhiantium subtractus, ut sub me ageret jussus est. Atque ita in hac urbe commoratus est, ut omnibus rebus necessariis abundaret, tametsi ejus reverenda virtus, divina ope fretus, onera asperioris fortunae vilipenderet. Jam cum imprimis vestrae in Deum pietati, suisque sedibus hunc episcopum dominus [Col. 0563C] noster et pater Constantinus restituere vellet, et humana sorte praeventus, antequam hoc votum impleret, requieverit; ego mihi convenire puto, ut, suscepta voluntate sacrae memoriae imperatoris, id ipsum adimpleam quod ille non potuit. Cum igitur Athanasius ad vestrum conspectum penetraverit, tunc demum intelligetis quantae apud nos reverentiae fuerit. Neque id mirum videri debet, si quid hujusmodi in ejus gratiam fecerim; ad hoc enim faciendum meam mentem et vestri desiderii imago, et species tanti viri instigavit. Divina providentia vos servet, dilecti fratres. Datum Treveris XV calendas Julias.

.
[Col. 0564B]

, , , , , , , . [Col. 0564C] , , , , , , , , , . , . .







ANNO DOMINI CCCXLIX.
[1 1Kb] EPISTOLA URSACII ET VALENTIS AD ATHANASIUM. (C)
[Col. 0563D]

Domino et fratri Athanasio episcopo Ursacius et Valens episcopi salutem.

Nacti occasionem per fratrem et compresbyterum nostrum Museum istuc ad tuam dilectionem euntem, chare frater, ejus opera admodum te ex Aquileia salutatum voluimus, optamusque te salvum nostras epistolas perlegere: cujus rei fiduciam nobis daturus es, si tu quoque in scribendo vices observaris. Scire enim te volumus, pacem tibi nobiscum esse, et communionem ecclesiasticam intercedere: cujus rei [Col. 0564C] fidem esse volumus nostram istis litteris inscriptam [Col. 0564D] salutationem. Divina providentia te conservet, dilecte frater.






ANNO DOMINI CCCLV.
[2 1Kb] EPISTOLA CONSTANTII AD EUSEBIUM. (C)
[Col. 0564]

Constantius victor ac triumphator semper Augustus Eusebio episcopo.

Metiri facile posse, rei magnitudine commonente, gravitatem tuam, omnibus ad meam diligentiam pertinentibus praeferre me coram religione superna, quod praecellit, et in meo animo praeeminere confido, tamen id prudentiae tuae, documentis etiam frequenter emissis, compertum, cum perspicias, id me agere noctibus [Col. 0565A] ac diebus, quod ad venerabilem cultum proficere posse confido. Quid enim mihi gratius esse aut utilius, quam Deo animum devovisse: usque adeo, ut hujus modi studio facilitatem omnem sentiam esse obnoxiam? Itaque ecclesias venerabiles ex intimo mentis affectu semper intueor, earumque unitatem omnibus salutarem cupio recuperare ac firmiter obtinere: ob quam causam conventum sanctorum episcoporum in Mediolanensi placuit fieri civitate, eos vel maxime qui alibi gesta possint facile revelare, (revellere); in diversis quippe provinciis episcoporum sunt coacta concilia, sed quid per singulos concordi unanimitate decreverunt prudentissimi episcopi, in synodo Mediolanensi perspicue declaratum est. Denique venientes pauci de provinciis singulis [Col. 0565B] voluntate communi unanimes protulerunt, et juxta venerationem legi debitam firmaverunt. Quod ergo religioni (religiosis) fuerat consentaneum, eorumdem placito corroboratum est; ut ad sanctitatem tuam quatuor de consortio suo censuerint esse mittendos, pariter commonentes se id sequi gravitatem tuam, quod ad utilitatem Ecclesiae non abhorret. Nos certe qui esse Dei famulos gloriamur, hortamur pariter ac monemus, ut consensui fratrum tuorum adhaerere non differas. Confidimus quippe, cum hoc fuerit factum, unitate firmissima posse ecclesias gratulari. Deus te semper tueatur multos annos, frater charissime atque amantissime.






ANNO DOMINI CCCLIX VEL CCCLX.
EPISTOLA CONSTANTII AD SYNODUM ARIMINENSEM. [Col. 0565C] Constantius monuit ne quid de orientalibus, qui seorsim convenirent Selouciae, definire praesumerent.

Victor Constantinus (Constantius) Maximus triumphator semper Augustus episcopis.

Continent priora instituta, venerabiles, sanctimoniam [Col. 0566A] legis rebus ecclesiasticis niti: satis superque perspeximus litteris ad nostram (f. vestram) prudentiam datis, iisdem oportere operam dare: cum profecto et episcoporum id officio congruat, et salus omnium longe lateque populorum hoc fundamine roboretur. Sed res admonuit instituta rursus exsistere (al. insistere). Non enim aliquis definita geminari superfluum judicabit, cum (crebra) rebus consueverit admonitio augere cumulum diligentiae. His ita se habentibus, de fide atque unitate tractari debere cognoscat sinceritas vestra, et operam dari ut ecclesiasticis rebus ordo competens praebeatur. Discurret namque cunctorum posteritas ubique populorum, et concordia fida servabitur, cum penitus amputatis nec hujusmodi quaestionibus cunctis sectando commoverit, [Col. 0566B] res ista non debet ita intentionem animi (longius) propagare. Non enim de orientalibus episcopis in concilio vestro patitur ratio aliquid definiri. Proinde super his tantum quae ad vos pertinere cognoscit gravitas vestra, tractare debebitis, et completis celeriter universis, consentiente consensu, decem mittere ad comitatum meum, ut prudentiae vestrae prioribus litteris intimavimus. Praedicti enim poterunt omnibus, quae eisdem orientalibus proposuerint, respondere, vel tractare de fide, ut exitu competenti omnis quaestio terminetur, et ambiguitas sopiatur. Quae cum ita sint, adversus orientales nihil statuere vos oportet, aut si aliquid volueritis contra eosdem praedictis absentibus definire, id quod fuerit usurpatum irrito evanescet effectu. Non enim [Col. 0566C] illa vires habere poterit definitio, cui nostra statuta testantur jam nunc robur et cupiam (al. copiam) denegari. Quae cum ita sint, moderatione religionis venerabilibus antistitibus consentanea debetis veneranda perficere, ut id quod religio postulat, explicetur, et quod audiri prohibet ratio, nullus usurpet. Divinitas vos servet per multos annos, parentes charissimi. Dat. VI kal. Junias, Eusebio et Hypatio coss.





[1 1Kb] EPISTOLA PRIMA ARIMINENSIS SYNODI AD CONSTANTIUM. [1Kb]
[Col. 0565]

[Col. 0565C] Dei jussui, tuoque pio edicto parentes quae olim dogmatibus tradita ita esse, ut tradita sunt, nostris suffragiis stabilienda judicavimus. Nam Ariminum ex omnibus ad occidentem positis civitatibus in unum [Col. 0565D] convenimus, ut fides catholicae Ecclesiae cognosceretur, et qui alterius opinionis essent, manifesti fierent. Ibique post longam deliberationem optima visa est ea fides, quae hactenus usque a priscis temporibus perduravit, quam et prophetae, et evangelistae, et apostoli per Dominum nostrum Jesum Christum praedicarunt, qui est tui imperii custos, et tuae valetudinis defensor. Statutum est igitur, ut eam retinentes coleremus, et colentes usque ad finem conservaremus. Indecens enim et nefarium, aliquid ex recte et juste decretis, et ex Nicaeae publice cum illustrissimo principe Constantino patre tuo per accuratam deliberationem constitutis immutare velle, in quibus tanta doctrina est et prudentia, ut ea ubique [Col. 0567A] depraedicata ad omnium aures animosque pervenerit, quae sola hostis et interfectrix Arianae haereseos, et per quam non illa sola, sed reliquae haereses sublatae sunt: in qua certe et addere aliquid, temerarium est; et auferre, periculosum: quorum si alterutrum fiat, erit hostibus quidlibet agendi libera facultas.

De damnatione Ursacii et Valentis.---Atque ea de causa Ursacius et Valens, jampridem socii et astipulatores Ariani dogmatis, a nostra communione, sententia data, segregati fuere: quam ut denuo recuperarent, de peccatis suis, in quibus se conscios agnoscebant, poenitentiam veniamque postularunt ut eorum syngraphae testantur: et ob id illis venia gratiaque delictorum facta est. Haec autem [Col. 0567B] per id temporis facta sunt, cum Mediolani synodus in consessum ibat, praesentibus ibidem Romanae Ecclesiae presbyteris: fuitque proinde nobis persuasissimum, iniquum esse, cum imperator Constans ab obitu suo dignus omni memoria hanc fidem omni cura et diligentia conscriptam promulgarit, tum demum ex quo ille baptizatus, ex hominibus in requiem sibi debitam translatus est, aliquid novi in ea fide moliri velle, et tot sanctos confessores et martyres hujus placiti scriptores auctoresque contemnere, qui pro veteri lege, rituque Ecclesiae, in ea sententia permansere: quorum fidem Deus per Dominum Jesum Christum in tempora tui imperii contulit: per quem ita late regnas, ut etiam nostro orbi imperes.

De inconstantia Ursacii et Valentis.---Verum [Col. 0567C] denuo miseri isti deplorati animi, nefario ausu, impiae sententiae sese praecones ostendunt, et omnia veritatis decreta convellere nituntur. Eo enim tempore, quo pro tuo edicto synodus cogebatur, ipsi fraudis suae consilia denudarunt: conati enim sunt per vafriciem et tumultum, cum sociis istius factionis, Germinio, Auxentio, Caio, contentiones discordiasque seminantibus, novas res facere. Quorum doctrina una eademque omne genus blasphemiarum superat. Ubi autem viderent, non esse ibi homines ejusdem studii, neque illorum pravis sententiis astipularentur, in nostrum consilium se transtulerunt, ut viderentur aliud quippiam scribere: sed ipsi non ita diu postea animum suum ostenderunt. Ne igitur res ecclesiasticae in easdem molestias [Col. 0567D] cadant, neve turbatio et tumultus denuo omnia involvat et confundat; constanter visum est, olim decreta pro legitimis inconcusse servanda, et istos a nostra communione submovendos esse.

De legatione ad Constantium missa.---Atque ideo legatos nostros ad tuam aequitatem misimus, qui tibi sententiam synodi ex epistola ostenderent: idque legatis nostris ante omnia mandatum est, ut veritatem priscis et justis rerum allegationibus probarent, et tuae sanctitati ostenderent, quod non, quemadmodum Ursacius et Valens inquiunt, pax futura sit, si aliqua ex rebus justis subvertantur. Nam quomodo pacifice agere poterunt, qui pacem tollunt? sed potius inde contentionem turbationemque [Col. 0569A] tum reliquis civitatibus, tum Romanae urbi oborituras esse. Quapropter supplicamus tuae humanitati, ut benignis auribus et sereno vultu nostros legatos intuearis, neque ad contumeliam mortuorum aliquid novi induci permittas, sed nos sinas in institutis decretisque majorum permanere, quos magno ingenio, prudentia, et Spiritu sancto omnia fecisse asseveravimus. Certe res novae quas isti moliuntur, credentibus incredulitatem, incredulis credulitatem inducunt.

Episcopi petunt missionem.---Iterum te nostris supplicationibus convenimus, ut jubeas episcopos peregre commorantes, quos et gravitas aetatis et paupertas affligit, quam facillime in patriam deduci; ne ecclesiae, absentibus episcopis, desertae relinquantur. [Col. 0569B] Id quoque nostris precibus addimus, quo nihil desit rerum priscarum, nihilque exuberet, sed omnia firma maneant, usque a temporibus beati patris tui in hodiernum diem observata; ne nos posthac vexari, et a nostris dioecesibus segregari permittas; sed ut episcopi cum suis populis pacem ad preces cultusque divinos et otium habeant, orantes pro tuo imperio, salute, et pace, quam tibi in perpetuum divinitas largiatur. Nostri porro legati subscriptiones, salutationesque episcoporum afferunt, qui tuam sanctitatem de hac causa ex ipsis sacris litteris edocebunt.

[Col. 0566C] , , , , [Col. 0566D] , , , , , , , , . , , , [Col. 0568A] , . , , . , , , , , . , . [Col. 0568B] , , , , , , , , , , , , , [Col. 0568C] , , , , , , . , , , , , , , , , [Col. 0568D] . , , , , , , , , , , , , [Col. 0570A] , , , , . , , , , , , , , , , , [Col. 0570B] , , , , , , .






[1 1Kb] EPISTOLA CONSTANTII AD EAMDEM SYNODUM. Episcopos Arimini suum ab expeditione barbarica reditum exspectare jubet imperator. [1Kb]
[Col. 0569]

Constantius victor et triumphator Augustus, omnibus episcopis, qui sunt Arimini coacti, salutem.
[Col. 0569C]

Quamquam vestrae sanctitati minime obscurum est, nos maximam curam divinae et venerandae religionis Christi semper habuisse: tamen viginti episcopos, quos vestra prudentia ad legationem vestram obeundam misistis, hoc tempore ad nostrum conspectum admittendi, otium non erat; nam expeditio, quam contra barbaros in praesentia suscipimus, nos districtos tenet: et par est (uti nostis) ut ei, qui sit sacrosanctae religionis negotia tractaturus, animus ab omni cura et perturbatione liber sit. Proinde episcopis mandavimus, ut Hadrianopoli nostrum reditum exspectent: uti, cum ea quae ad rempublicam pertinent, rite procurata fuerint; illa deinceps, quae sint nobis proposituri, diligenter audire expendereque [Col. 0569D] possimus. Vestrae autem gravitati interea ne molestum sit eorum reversionem exspectare; ut cum redierint, nostraque retulerint ad vos responsa, illa quae sint ex usu Ecclesiae catholicae futura, possitis ad exitum perducere.

, , , .
[Col. 0570C]

, , , , . , , , , , [Col. 0570D] .






EPISTOLA SECUNDA SYNODI ARIMINENSIS AD CONSTANTIUM. Petit synodus veniam Arimino discedendi ante hiemis asperitatem. [1Kb]
[Col. 0569]

[Col. 0569D] Tuae clementiae litteras accepimus, imperator sanctissime, ex quibus didicimus, tibi, propter necessaria reipublicae negotia, eo tempore non satis suppetivisse otii legatos nostros in conspectum tuum admittendi, nobisque in mandatis dare, ut illorum reditum usque eo exspectemus, quoad tua prudentia [Col. 0571A] intellexerit ea, quae sint a nobis convenienter majorum nostrorum institutis decisa decretaque. Caeterum jam per hasce litteras confitemur, tibique confirmamus, nos a nostro proposito et sententia nequaquam discessuros: legatis etiam nostris idem imperavimus. Quamobrem rogamus te, ut placido vultu litteras hasce, a nostra modestia ad te perscriptas, legendas cures: quin etiam ea, quae nostris legatis obeunda imposuimus, aequi bonique consulas. Illud praeterea tua benignitas ista nobiscum intelligit, quam tristis et acerba res sit, tot ecclesias, in tuis istis beatissimis temporibus, episcopis suis destitutas esse: et propterea tuam clementiam iterum obtestamur, imperator augustissime, ut ante hiemis asperitatem (modo tuae pietati ita visum fuerit) nobis ad nostras Ecclesias [Col. 0571B] revertendi facias potestatem, quo possimus Deo Patri omnipotenti, et Domino ac Salvatori nostro Christo Filio ejus unigenito, pro tuo regno consuetas preces cum populo fundere, sicut et ante semper fecimus, et adhuc facere non desistimus.

[Col. 0570D] , , , [Col. 0572A] , , , , , , , , , [Col. 0572B] , , , , .







ANNO DOMINI CCCLXV.
[1 1Kb] EPISTOLA EPISCOPORUM ITALIAE ILLYRICIS DE FIDE NICAENA SUSCEPTA GRATULANTIUM.
[Col. 0571]

Dilectissimis fratribus per Illyricum fidem paternam retinentibus, episcopi Italiae, in Domino aeternam salutem.
[Col. 0571B]

Divini muneris gratia est, ut secundum apostolum omnes unum sapere, omnes unum confiteri coeperimus: et quantum ad Italiam pertinet, cum [2 1Kb] fidei paternae, hoc est apud Nicaeam scriptae se reddidit, [Col. 0571C] fraudem quam passa est apud Ariminum recognoscens, Illyricum etiam Deum clementi nutu respexisse gaudemus, et consortio infidelitatis, quo gravabatur, abjecto, ea quae sunt rectae sententiae probare coepisse, gratulamur. Nostram igitur, dilectissimi fratres, unam eamdemque accipite firmam subscriptione sententiam. Nicaeni tractatus adversus Arium, Sabelliumque, cujus Photinus partiaria haereditate damnatur, decreta servamus. Ariminensis concilii statuta [Col. 0572B] quorumdam tergiversatione corrupta, consensu omnium provinciarum jure rescindimus; quorum etiam exemplaria transmittenda censuimus, ut nec in fide retinenda, nec in confutando Ariminensi concilio aliqua videretur [3 1Kb] condescensio.

Quicumque igitur nostrae unanimitatis optat habere consortium, quicumque individuam pacem nobiscum habere desiderat, quae sunt nostrae sententiae, comprobare [Col. 0572C] festinet, et fidei nobis memoratae subscriptionem, et rescissionem Ariminensis concilii sine ambiguitate mittendo. Id certe petimus, quod complurium harum provinciarum porrigimus ipsi consensum. Auctores autem haeresis Arianae vel Aetianae Valentem et Ursacium, caeterosque eorumdem consortes, non nunc esse quod manifestari apud Illyricum coeperunt, sed olim condemnasse, manifestum est.





[1 1Kb] EPISTOLA SYNODI SINGEDUNENSIS AD GERMINIUM SEMIARIANUM. (C)*
[Col. 0571]

Domino religiosissimo fratri Germinio, Valens, Ursacius, Gaius et Paulus, salutem.
[Col. 0571D]

Cum de spe et salute sollicitudo incumbit, magis laudandi esse debent qui solliciti sunt, quam reprehensionem aliquam sustinere. Salus autem ac spes principaliter in fide catholica consistit: et ideo [2 1Kb] quamvis conventione ad omnes nostros fratres et coepiscopos nostros Valente et Paulo admonita noluerit, ad id quod rumor [3 1Kb] latitat de te respondere, domine religiosissime, tamen quia litteris tuis testificatus es, te in eadem charitate perseverare, et paratum esse [Col. 0572D] illibatam dilectionem habere erga nos ostendere; propterea in unum apud [4 1Kb] Singedimum congregati, iterum his commonefacimus sanctitatem tuam, ut omni occasione ambigui exclusa, digneris rursus rescribere nobis, si a fide catholica, quae Arimini a sancto concilio exposita confirmataque est, cui etiam universi Orientis episcopi consenserunt, sicut jam professus es te non recessurum, apertus [5 1Kb] quaeritur significes. Est autem hoc, sicut in ea cautum est: Similem dicimus Filium Patri secundum Scripturas, non secundum substantiam, aut per omnia, sed absolute. Si enim haec expositio immutata fuerit, manifeste quondam Basilii perfida assertio, propter quam [Col. 0573A] synodus facta est, qua etiam merito damnata est, reparabitur. Dignare igitur hoc quod quaeritur, evidenter litteris tuis declarare: non dixisse, aut dicere, vel dicturum, similem esse per omnia Filium Patri, excepta innativitate, ne quod perlatores litterarum Jovianus diaconus et Martyrius subdiaconus verbo deprecationis suae, ante praedictos dominos meos fratres, et coepiscopos nostros Valentem et Paulum asserebant, magis credibile esse videatur, quia per omnia similem esse Filium Patri profitearis. Si enim [Col. 0574A] sic te, sicut optavimus, sentire scriptis tuis manifestaveris, querelam pro injuria a quibusdam clericis tuis Palladio et Gaio fratribus et coepiscopis nostris factam, licet nolueris, sicut prima conventione admonitus es, exquirere, ad [1 1Kb] aestimationem tuam pertinet, illis scilicet praestantibus pro sua temeritate rationem. Haec per Secundianum presbyterum, Pullentium lectorem, et Candidianum exorcistam transmisimus charitati tuae, decimo quinto Calendas januarii, Gratiano nobilissimo P. et Dagalaifo consulibus, exemplum penes nos retinentes.





[1 1Kb] EPISTOLA GERMINII SEMIARIANI ADVERSUS ARIANOS. (C)
[Col. 0573]

Dominis fratribus religiosissimis Rufiano, Palladio, [Col. 0573B] Severino, Nichae, Heliodoro, Romulo, Muciano, et Stercorio, Germinius in Domino salutem.

Vitalis nunc militantis in officio sublimis praefecturae relatione comperimus, desiderare sanctitatem vestram significari vobis aperte, quid est quod de fide nostra Valenti, Ursacio, Gaio et Paulo displiceat. Necessarium duxi his litteris patefaciendum sanctitati vestrae, et id quod in [2 1Kb] vobis ipsis ab initio esse confido, dicere, nos hoc quod a patribus traditum accepimus, et divinis scripturis, quod semel didicimus et quotidie docemus, Christum Dei Filium Dominum nostrum per omnia Patri similem, excepta innativitate, Deum de Deo, lumen de lumine, virtutem de virtute, integrum de integro, perfectum de perfecto, ante saecula et ante universa, quae intelligi vel dici [Col. 0573C] possunt, genitum, cujus nativitatem nemo scit nisi solus Pater, ipso Filio asserente: Quia nemo novit Filium nisi Pater, neque Patrem quis novit nisi Filius, et cui voluerit Filius revelare (Matth. XI): per quem facta sunt omnia, sine quo factum est nihil (Joan. I), secundum divinas voces ipsius Salvatoris nostri Filii dicentis: Pater meus usque modo operatur, et ego operor (Joan. V). Et iterum: Quaecumque enim Pater facit, haec et similiter Filius facit (Ibidem). Et iterum: Ego et Pater unum sumus. Et iterum: Qui me vidit, vidit et Patrem. Et iterum: Quo modo Pater vitam habet a semetipso, ita dedit et Filio vitam habere in semetipso (Joan. XIV). Et iterum: Sicut Pater suscitat mortuos et vivificat, ita et Filius [3 1Kb] quod vult, vivificat. Et iterum: Creditis in Deum, et in me credite (Joan. V). Et iterum: [Col. 0573D] Neque enim Pater judicat quemquam; sed omne judicium dedit Filio, ut omnes honorificent Filium, sicut honorificant Patrem. Et iterum cui Pater dixit: Faciamus hominem ad imaginem et similitudinem nostram (Gen. I): nec dixit, ad imaginem tuam, vel ad imaginem meam, ne aliquam dissimilitudinem in Filii sui divinitate demonstraret, sed propterea conjunxit ad imaginem et similitudinem nostram, ut Filium suum sibi similem per omnia Deum manifestaret. Iterum Evangelista: Vidimus gloriam ejus, gloriam quasi unigeniti a Patre, plenum gratia et veritate (Joan. I). Et Apostolus ad Corinthios: In quibus [Col. 0574B] Deus hujus saeculi excaecavit mentes infidelium, ut non refulgerent illuminatione evangelii gloriae Christi, quae est imago Dei (II Cor. IV). Et iterum idem Apostolus: Et transtulit nos in regno Filii charitatis [4 1Kb] , in quo habemus redemptionem et remissionem peccatorum, qui est imago Dei invisibilis, primogenitus omnis creaturae (I Thess. I). Et iterum idem Apostolus: Hoc enim sentite in vobis quod et in Christo Jesu, qui cum in forma Dei esset, non rapinam arbitratus est, se esse aequalem Deo, sed semetipsum exinanivit, formam servi accipiens, in similitudinem hominum factus (Philip. IV). Quis non intelligat, quia quemadmodum secundum servi formam vera fuit caro nostra in Christo, ita et in Dei forma vera sit divinitas Patris in Filio? Et iterum: Videte ne quis vos seducat per philosophiam et [Col. 0574C] inanem fallaciam, secundum traditionem hominum, secundum elementa hujus mundi, et non secundum Christum, quia in ipso habitat omnis plenitudo divinitatis corporaliter (II Coloss. II, 8). Si ergo omnis plenitudo divinitatis inhabitat in Christo, jam non ex parte similis, et ex parte dissimilis, sicut nunc asserunt, qui propter contentionem suae libidinis retrorsum abeuntes, semetipsos a nobis [5 1Kb] avertunt.

Nam quod putant se pro magno de divinis scripturis proferre, ut dicant, Christum facturam et creaturam: e contrario nos secundum scripturas dicimus, et viam, et januam, et lapidem offensionis, et petram scandali, et fundamentum, et brachium, et manum, et sapientiam, et verbum, et agnum, et ovem, et pastorem, et sacerdotem, et vitam, et diem, et alia. Sed [Col. 0574D] haec omnia sic intelligimus et dicimus, ut virtutes et operationes Filii Dei intelligamus, non ut divinam ejus ex Patre nativitatem hujuscemodi nominibus comparemus, quia ex nihilo omnia per Filium facta sunt, Filius autem non ex nihilo, sed ex Deo Patre est genitus.

Valentis vafricies notata.--- Miror autem praedictum Valentem aut oblitum esse, aut certe subdole dissimulare, quid in praeteritum gestum definitumque sit. Nam sub bonae memoriae Constantio imperatore quando inter quosdam coeperat esse de fide dissensio, in conspectu ejusdem imperatoris praesentibus Georgio episcopo Alexandrinae ecclesiae, Pelusinorum, [Col. 0575A] Basilio episcopo tunc Anquiritano, praesente etiam ipso Valente et Ursacio, et [1 1Kb] in ea pravitate, post habitam usque in noctem de fide disputationem, et ad certam regulam perductam, Marcum ab omnibus nobis [2 1Kb] ejectum fidem dictasse, in qua fide sic conscriptum est: Filium similem Patri per omnia, ut sanctae dicunt, et docent scripturae: cujus integrae professioni consensimus omnes, et manu nostra subscripsimus. Si autem nunc aliquid spiritus hujus mundi suggerit, ex aperto adhuc scire non possumus. Nam, ut nos professi sumus de scripturis, per omnia similem Filium Patri excepta innativitate, exponant et illi de scripturis, quemadmodum parte similis [Col. 0576A] sit, parte dissimilis. Et ideo, fratres dilectissimi, haec intrepidanter et sine mora vestrae dilectionis ad conscientiam, per Cyriacum officialem, cujus prima inventa occasio est post Carinium diaconum, quem ad vos misi, professionem destinavi, ut per vestram quoque vigilantissimam devotionem apud Deum, universae fraternitati intimetur, ne quis [3 1Kb] fallacia diaboli laqueis ignorans implicetur. Jam vestrae est unanimitatis rescribere mihi, quid vobis sanctus Spiritus suggerat. Sane intimo charitati vestrae, me huic epistolae, propterea quod manus dolerem, subscribere non potuisse: subscribendum autem mandasse fratribus et compresbyteris nostris Innocentio, Octavio, et Catulo.






ANNO DOMINI CCCLXX.
CONSTITUTIO VALENTINIANI IMPERATORIS AD DAMASUM PAPAM.
(Ex Coust. pag. 473.)
[Col. 0575]

[Col. 0575B] Ut ecclesiastici et continentes de viduarum bonis nihil vel testamento, vel donatione valeant percipere.

Imperatores Valentinianus, [a 1Kb] Valens et Gratianus augusti ad Damasum episcopum urbis Romae. Ecclesiastici aut ex ecclesiasticis, vel qui [b 1Kb] continentium se volunt nomine nuncupari, viduarum ac pupillorum domos non adeant; sed publicis [c 1Kb] exterminentur judiciis, si posthac eos affines eorum vel propinqui putaverint deferendos. Censemus etiam, ut memorati nihil de ejus mulieris, cui se privatim sub praetextu religionis adjunxerint, liberalitate quacumque vel [d 1Kb] extremo judicio possint adipisci: et omne [Col. 0576B] in tantum inefficax sit, quod aliqui horum ab his fuerit derelictum, ut neque per subjectam [e 1Kb] personam valeant aliquid vel donatione vel testamento percipere. Quin etiam si forte post admonitionem legis nostrae, aliquid iisdem eae feminae vel donatione vel extremo judicio putaverint relinquendum, id fiscus usurpet. Caeterum si [f 1Kb] earum qui voluntate percipiunt, ad quarum successionem vel bona jure civili vel edicti beneficiis adjuvantur, capiant ut propinqui. [g 1Kb] Lecta in ecclesiis romanis IV Kalendas Augusti Valentiniano et Valente tertio Augustis consulibus.






ANNO DOMINI CCCLXXVIII VEL CCCLXXXI.
EPISTOLA ROMANI [a 4Kb] CONCILII SUB DAMASO HABITI AD GRATIANUM ET VALENTINIANUM IMPERATORES.
(Coust. p. 523.)
[Col. 0575]

[Col. 0575D] Ut exsecutioni prospiciant legis, qua sanxerant, ut de religione religionis pontifex cum consortibus judicaret, et ut sacerdos nulli usquam profani judicis sententiae facile subjaceret.

1. Ut quod imperatores jam sponte concesserant, effectu non careat.---Et hoc gloriae vestrae, clementissimi principes, pietatisque est illustre documentum, quod innumeri fere ex diffusis Italiae partibus [Col. 0576D] ad sublime sedis apostolicae sacrarium congregati, cum quaereremus quid pro ecclesiarum statu poscendum esset a vobis, nihil melius potuimus reperire, quam quod spontanea vestri providentia contulistis. Videmus quod nec rogandi jam pudor esse debeat, [Col. 0577A] nec a 1Kb] impetranda beneficia jam vestra sint, et imperialium series decretorum pro nobis ambiat. Nam quod ad aequitatem petitionis attinet, jam dudum meruimus impetrare quae poscimus: quod vero ad necessitatem spectat orandi, ita impetratorum caremus effectu, ut iterum impetrare cupiamus. Quod quidem, clementissimi principes, hominum perditorum exponit amentiam, vestrae autem justitiae munus accumulat, ut in Ecclesia vestra beneficia saepius conferantur.

2. Lex de causa religionis judicandi potestatem Rom. pontifici tribuens. --- Namque a principio, divino repleti spiritu, et sanctorum Apostolorum, quorum habetis in vestro honore suffragium, servantes in dominica religione praeceptum, statuistis ad redintegrandum corpus Ecclesiae, quod furor Ursini, qui honorem arripere est conatus indebitum, diversas secuerat in partes, ut auctore [b 2Kb] damnato, caeterisque, quos ad turbarum sibi incentiva sociaverat, sicut [Col. 0577B] oportebat, a perditi conjunctione divulsis, de reliquis ecclesiarum sacerdotibus episcopus Romanus haberet examen: ut et de religione religionis pontifex cum consortibus judicaret, nec ulla fieri videretur injuria sacerdotio, si sacerdos nulli usquam profani [Col. 0578A] judicis, quod plerumque contingere poterat, arbitrio facile subjaceret.

3. Legis hujus laus. --- Praeclara ista plane et religiosis principibus digna sententia, quae divino ministerio plurimum deferat, nec pateat errori. Quid enim dignius, quam ut is demum judicet de sacerdotis errato, qui vel internae conscientiae favorem sine periculo suo parere se non posse cognoscat; seque reatu implicet, si absolvat indignum, vel si damnet innoxium; qui postremo dum injuriam religionis ulciscitur, non eam in lateribus [c 1Kb] innocentium, sed accusati quaerat in moribus? Quam multos etenim saepe patuit, quos absolverint judicia, ab episcopis esse damnatos, et quos judicia damnaverint, absolutos? ut melior eorum sit causa, qui non saecularia judicia, sed divina pensantes, abstulerunt supplicium suum, ne vexarentur innoxii, quam qui vitam suam tormentis innocentium probaverunt. Compluria [Col. 0578B] texeremus, tranquillissimi principes, nisi esset injuria asseri magis decreta imperialia, quam teneri.

4. Ut eadem lex firmetur. Ursinus motus occulte ciet. --- Sed quoniam, licet jamdudum vestrae clementiae judicio [d 1Kb] relegatus Ursinus, per eos quos [Col. 0579A] illicite sacrilegus ordinavit, vilissimum quemque, occulte licet, sollicitare conatur, eoque exemplo nonnulli episcopi, qui male ecclesiis incubant, usu temeritatis suae et profani conspiratione contemptus, ne adquiescant Romani sacerdotis judicio, lacessunt; ita ut etiam qui se intelligunt pro meritorum suorum ratione damnandos, vel damnatos esse viderunt, redempta vulgi multitudine, judices suos terrore mortis exagitent, contemptisque cognitoribus vel fugatis, illicitum obtineant sacerdotium: idcirco statuti imperialis non novitatem, sed firmitudinem postulamus. Indignum quippe est, ut conventus quisque adhibita manu eo sit munitior, quo flagitiosior fuerit.

5. Episcopi depositi ecclesias retinent.---Sicut [Col. 0579B] [a 2Kb] Parmensis episcopus, dejectus judicio nostro, ecclesiam tamen retinet impudenter. Damnatus aeque Florentius Puteolanus, postea quam dejectus est, cum aures tranquillitatis vestrae inquietasset, atque hujuscemodi rescriptum [b 1Kb] meruisset, ut si judicio sacerdotum in urbe Roma fuisset depositus, ne vocem quidem in judiciis proferre deberet, post sextum annum repsit ad civitatem, tenuit ecclesiam, multas in oppido Puteolano, de quo dejectus fuerat, seditiones insolentia concitavit.

6. Restitutus causam dicere jussus praeceptum eludit. ---Per Africam quoque Restitutum nomine causam dicere apud episcopos jussit vestra clementia. [Col. 0580A] Debuit adquiescere: sed idem saeva et insolentium manu a causae dicendae necessitate diffugit.

7. Claudianus pseudoepiscopus Donatista Romae nefanda audet.---Per Africam rursum sacrilegos rebaptizatores nutu Dei praecepistis [c 1Kb] expelli: sed ab expulsis Claudianus est ordinatus, et ad perturbandam urbem Romam quasi [d 1Kb] episcopus destinatur. Qui contra Scripturae praecepta divinae, contra jura evangelica, vacuos omnes mysteriorum, atque, ut ejus verbum exprimamus, paganos [e 1Kb] fuisse vel praeteriti temporis dicat episcopos, vel praesentis. Quem quidem jussit tranquillitas vestra Roma pulsum patriam repetere propriam. Sed contemptis judiciis, et quidem saepe constrictus, residet tamen, sollicitans pretio frequenter pauperiores, et redemptos [Col. 0580B] rebaptizare non veretur. Spoliat magis eo quod fuerant consecuti, quam tribuit quod manifestum est bis non posse conferri.

8. Ursinus Isaacum subornat Damasi accusatorem.--- Sic denique factio profecit Ursini, ut Isaac [f 1Kb] Judaeo subornato, qui facto ad synagogam recursu coelestia mysteria profanavit, sancti fratris nostri Damasi peteretur caput, sanguis innocentium funderetur, componerentur doli, quibus divino plane instinctu providentia vestrae pietatis occurrit, spoliaretur prope ecclesia omnibus ministeriis, ea fraude videlicet, ut dum causam dicit qui in omnes judex fuerat constitutus, nemo esset qui de lapsis, vel certe de factiosis posset episcopatus invasoribus judicare.

[Col. 0581A] 9. Damasus insons probatur: Isaac calumniae poenas luit. Judicio ecclesiastico resistens quo pacto coercendus. --- Quia igitur vestrae judicio tranquillitatis probata est innocentia memorati fratris nostri Damasi, integritas praedicata est, Isaac quoque ipse, ubi ea quae detulit probare non potuit, meritorum suorum sortem [a 1Kb] tulit: quaesumus clementiam vestram, ne rursus in plurimis causis videamur onerosi, ut jubere pietas vestra dignetur, quicumque vel ejus, vel nostro judicio, qui catholici sumus, fuerit condemnatus, atque injuste voluerit ecclesiam retinere, vel vocatus [b 1Kb] a sacerdotali judicio per contumaciam non adesse, seu ab illustribus viris praefectis praetorio Italiae vestrae, sive a Vicario accitus ad urbem Romam veniat: aut si in longinquioribus [Col. 0581B] partibus hujusmodi emerserit quaestio, ad metropolitani per locorum judicia deducatur examen: vel si ipse metropolitanus est, Romam necessario, vel ad eos quos Romanus episcopus judices dederit, contendere sine dilatione jubeatur: ita ut qui depositi fuerint, ab ejus tantum civitatis finibus segregentur, in qua gesserint sacerdotium, ne rursus impudenter usurpent quod jure sublatum sit. Certe si vel metropolitani, vel cujusce alterius sacerdotis suspecta gratia vel iniquitas fuerit, vel ad Romanum episcopum, vel ad concilium certe quindecim [c 1Kb] episcoporum finitimorum ei liceat provocare. Quicumque [Col. 0582A] vero ita meruerit excludi, sileat et quiescat; et si Dei judicium non veretur, minus tamen peccare vel necessitate cogatur: ut saltem de caetero pacifici atque concordes serenitati vestrae congruas apud Dominum nostrum referre gratias possimus.

10. Damaso uti licuisse jure, quo sacerdotum causa judiciis sacerdotum attribuitur.---Memoratus frater noster Damasus, quoniam in sua causa vestri tenet insigne judicii, non fiat inferior his, quibus etsi aequalis est munere, praerogativa tamen apostolicae sedis excellit, ut judiciis publicis [d 2Kb] videantur esse subjecti, quibus sacerdotale caput lex vestra summovit. In quo post sententiam non videtur declinare judicium, sed delatam a vobis honorificentiam flagitare. Nam quod ad leges publicas pertinet, quae [Col. 0582B] potest esse vita munitior, quam vestra clementia qua innititur [e 1Kb] judicata? Quod vero ad praedicandam episcopi conscientiam [f 1Kb] , severioribus se dedit ipse judiciis sacerdotum, a quibus non nominis, sed etiam morum ratio pensatur, ne quis iterum calumniator exsistens, dum memoratum conatur appetere, virum quidem ipsum non queat laedere, quem innocentia sua munit; religioni tamen fiat injuria in vexationibus ministrorum.

11. Ut episcopus Romanus aut apud suum aut apud imperiale concilium se defendat. Judici facta inquirere, non de iis sententiam ferre liceat. A tormentis abhorret [Col. 0583A] sacerdotis religio. --- Accipite aliud quoque, quod vir sanctus vestrae magis conferre pietati, quam sibi praestare desiderat, nec derogare cuiquam, sed principibus arrogare; quoniam non novum aliquid petit, sed sequitur exempla majorum: ut episcopus Romanus, si concilio ejus causa non creditur, apud concilium se Imperiale defendat. Nam et Silvester papa a sacrilegis accusatus, apud parentem vestrum Constantinum causam propriam prosecutus est. Et de Scripturis similia exempla [a 1Kb] suppeditant: quod cum a praeside sanctus apostolus vim pateretur, Caesarem appellavit, et ad Caesarem missus est (Act. XXV, 11 et 12). Certe prius examinet causam vestra clementia, [Col. 0584A] et si emerserit quaestio, interroganda distinguat: ut quemadmodum dudum estis censere dignati, factorum a judice ratio quaeratur, non arbitrium sententiae vindicetur. Ita enim fiet, ut nulli perdito vel infami aut accusandi summi sacerdotis, aut testificandi in eum facultas pateat illicita: si quidem non modo in episcopum, sed ne in presbyterum quidem, accusationem facile suscipiendam, nisi idoneis testibus, lectio sancta praescribat (I Tim. V, 19). Neque enim vel inimico, vel calumniatori, vel istiusmodi viris, quales nuper insimulatores patuit exstitisse, tribuenda misericordia est, quorum vita non mereatur fidem, tormenta abhorreat religio sacerdotis.






ANNO DOMINI CCCLXXX.
[b 1Kb] RESCRIPTUM GRATIANI AUGUSTI AD AQUILINUM VICARIUM URBIS, Quo id omne prope conceditur, quod superiori epistola petitum est.
(Coust. p. 530.)
(C)
[Col. 0583]

Gratianus et Valentinianus Augusti Aquilino vicario.
[Col. 0583B]

1. De neglectis praeceptis Gratianus queritur. Edicta adversus Ursinum jam ad Simplicium data. --- Ordinariorum sententiae judicum, aut quae temporum limes, aut contumaciae pronuntiatio, aut habitum coram [c 1Kb] patribus sanxit examen, nec a mediocri auctoritate labefactari atque convelli, nec a potentioribus, nec impudentibus pertimescunt. Nostra praecepta, per vestram negligentiam destituta, quae tandem poterit firmare sententia? quam quidem, dum despicitis, non excitetis ut longae tolerantiae in desperatos sumat effectum, et officium metus cogat agnosci. At nonne absurdius est quod Ursini jussit amentia, quam quod serenitas nostra mitibus persuasit [d 3Kb] edictis, ut omnes qui impios coetus profanata religione [Col. 0583C] tentarent, vel ad centesimum Urbis milliare pellerentur, ubi pertinax furor ab obsequentibus [Col. 0584B] destitutus in ejus tantum perniciem rueret, qui solus erraret; et ut condemnati judicio recte sentientium sacerdotum, reditum postea vel ad ecclesias quas contaminaverant non haberent, vel redintegrationem judicii frustra a nobis impudenti pervicacia precarentur? Repetat laudanda et spectata tua sinceritas, quales ad virum clarissimum Simplicium quondam vicarium [e 1Kb] litteras clementia nostra transmiserit, et desinat iterationem sperare mandati: quia pigendus mansuetudinis nostrae pudor est instaurare praeceptum.

2. Ecclesiam turbant, Ursinus, Parmensis episcopus, Florentius Puteolanus. --- Ursinum quidem Gallia coercet, et ne motus aliquos inquietos exerceat cohibet [f 1Kb] Agrippina secessio: quem tamen ipsum per [Col. 0584C] occursantes [g 1Kb] obtundentem saepius, quam monentem, ad hoc ut sequentes abjiceret, audivimus. Isaacem [Col. 0585A] remotus Hispaniae angulus titulo damnationis inclusit, non bene capiti [1 1Kb] consultum, si quid turbarum vesanus agitaverit. Parmensis episcopus eo perniciosior, quod inclytae urbi [a 1Kb] magis proximus, et imperitorum multitudinem magis exagitat, et Ecclesiam, de qua judicio sanctorum praesulum dejectus est, inquietat, inanem videlicet gloriam sententiae gravioris exspectans. Quem, si quid decessor tuus devoti vigoris habuisset, protinus ultra fines debuisset extrudere. Et Florentius Puteolanus, post damnationem quam recto judicio convictus accepit, mansuetudinem nostram inquietare conatus, dignum tulit in progressione responsum. Post [b 1Kb] quintum decimum annum Ecclesiam, de qua extrusus fuerat, rursus contaminare conatur: congressiones illicitas facere molitur, [Col. 0585B] egentemque consilii multitudinem, perditi animi persuasione depravat. Nostrorum videlicet judicum socordia fretus, qui privatae gratiae imperialia praecepta condonant, et religionem, quam nos jure veneramur, quam fortasse ipsi negligunt, inquietari patienter accipiunt.

3. Claudianus Donatista.---Claudianus etiam ab his, qui contra divina praecepta [c 1Kb] vitia religionis instaurant, ab his, inquam, quos expelli jusseramus, accitus, quasi parum facinoris aggressus esset, si in Africa perstitisset, Romae sese dicitur [2 1Kb] intimasse: falsusque praeceptor vel expertes [3 1Kb] adhuc devio profanare mysterio, vel jam initiatos ex integro nititur flagitio majore corrumpere: cum religionis sanctissimae disciplinam non cumulet iteratio, sed evertat. [Col. 0585C] Quem nos Claudianum dissimili poena ac meruit prosequentes, repetere tantummodo patriam hactenus, remota severitate, praecepimus. Sed residere etiam nunc dicitur imperitos sollicitans, et cassam omnino mercedem requirens, perdit animas corporum redemptorum.

4. Damasi innocentia Valentiniano I probata. --- Hinc illi insectatores sanctissimae sedis, non solum Dei numine, quod satis erat, sed etiam judiciorum examine exploratum mentis sanctissimae virum, ut [Col. 0586A] etiam divo patri Valentiniano est comprobatum, turpissimis calumniis episcopum Damasum inquietare non veriti, postquam desperaverunt posse percelli, populum pro quo ille divinitati obses est inquietant. Sed hactenus stertit iners dissimulatio judicantium, nec est admonere necesse, quo possit sanctio contempta procedere: hactenus, inquam, stertit apparitorum supina desidia.

5. Turbarum auctores ult. C. millia ab Urbe pellendi. --- Post haec nisi omnes, ut nominatim jussionis nostrae summa complectitur, vel quos turbas istiusmodi molientes sanctorum episcoporum concilia consensu ostenderint, ultra centesimum milliarium ab Urbe depuleris, atque earum civitatum finibus extorres esse praeceperis, quarum plebem vel ecclesias, [Col. 0586B] vel per se, vel per simile sui vulgus exercent, praeter aestimationis injuriam, cujus apud bonos non levis jactura est, piaculum neglectae sanctionis incurres.

6. Judiciorum ecclesiasticorum ordo, quo contumaces reprimantur. --- Volumus autem, ut quicumque judicio Damasi, quod ille cum consilio quinque vel septem habuerit episcoporum, vel eorum, qui catholici sunt, judicio vel concilio condemnatus fuerit, si [d 1Kb] injuste voluerit ecclesiam retentare, ut qui evocatus ad sacerdotale judicium per contumaciam non ivisset; [e 1Kb] aut ab illustribus viris praefectis praetorio Galliae atque Italiae, sive a proconsulibus, vel vicariis, auctoritate adhibita, ad episcopale judicium remittatur, vel ad urbem Romam sub prosecutione perveniat: aut si in longinquioribus partibus alicujus [Col. 0586C] ferocitas talis emerserit, omnis ejus causae dictio ad metropolitae in eadem provincia episcopi deducatur examen; vel si ipse metropolitanus est, Romam necessario, vel ad eos quos Romanus episcopus judices dederit, sine dilatione contendat; ita tamen ut quicumque [f 1Kb] dejecti sunt, ab ejus tantum urbis finibus segregentur, in quibus fuerint sacerdotes. Minus enim graviter meritos coercemus, et sacrilegam pertinaciam lenius quam meretur ulciscimur. Quod si vel metropolitani episcopi vel cujuscumque sacerdotis [Col. 0587A] iniquitas est suspecta, aut gratia: ad Romanum episcopum vel ad concilium quindecim episcoporum finitimorum accersitum liceat provocare: modo ne post examen habitum quod definitum fuerit integretur.

7. Qui adversus episcopum non facile audiendi. --- Jam vero illud, quod in negotiis quoque rerum minorum [Col. 0588A] et in levibus causae dictionibus animis nostris justitia naturalis inseruit, multo diligentius in causis justissimis volumus convalescere: ne facile sit cuiquam praedito notabili pravitate morum, aut infami [a 1Kb] calumnia notato, personam criminatoris assumere, aut testimonii dictionem in accusationem episcopi profiteri [b 1Kb] .






ANNO DOMINI 381.
EPISTOLA [a 1Kb] AQUILEIENSIS CONCILII AD GRATIANUM IMPERATOREM.
(D. Coust. col. 551.)
[Col. 0587]

[Col. 0587B] Ne Ursinum sibi patiatur obrepere, sed importunissimi hominis abjectione paci Ecclesiae prospiciat.

Imperatoribus clementissimis et principibus Christianis, gloriosissimis ac beatissimis Gratiano, Valentiniano, et Theodosio sanctum concilium quod convenit [b 1Kb] Aquileiae.

I. Imperiali decreto Ariana lues compressa. --- Provisum est quidem, clementissimi principes, vestrae tranquillitatis [c 2Kb] statutis, ne Arianorum perfidia ulterius possit latere vel serpere. Etenim effectum concilii decretis putamus minime defuturum. [d 1Kb] Nam quantum ad partes spectat Occidentis, duo tantum [e 1Kb] reperti sunt, qui auderent profanis et impiis vocibus obviare concilio, [f 1Kb] vix angulum Ripensis Daciae turbare [Col. 0587C] consueti.

II. Ne sinat imperator Ursinum sibi obrepere. --- Aliud est quo magis angimur, de quo, quoniam convenimus, fuit [g 1Kb] rite tractandum, ne totum corpus [Col. 0588B] posset Ecclesiae toto orbe diffusum et universa turbare. Nam licet frequenter [h 1Kb] compererimus Ursinum non potuisse obrepere pietati vestrae, quamvis quietum nihil esse patiatur, et inter tot bellicas necessitates obreptio importuna tentetur: tamen ne sancta mens vestra animique tranquillitas, quae omnibus consulere gestit, importuni hominis simulata adulatione flectatur, deprecandos vos et obsecrandos, si dignanter ducitis, aestimamus: non solum praecaventes futura, sed etiam praeterita, quae jam ipsius temeritate gesta sunt, perhorrescentes. Nam si aliquam viam nactus fuerit audaciae, quid non ille confundat? Sed si unius [i 1Kb] miseratio inflectere potest; multo magis vos precatio omnium moveat sacerdotum. Quis enim nostrum ei communionis [Col. 0588C] societate jungetur, cum indebitum sibi gradum usurpare conatus sit, nec jure ad eum potuerit pervenire; et quem importune affectavit, importunissime repetere moliatur?

[Col. 0589A] III. Ursinus Arianis copulatus.---Turbarum toties damnatus, [a 1Kb] incedit adhuc quasi praeteritis non perhorrescendus exemplis. [b 2Kb] Quid quod, plerique sicut in hoc concilio cognovimus et vidimus, cum Arianis copulatus atque conjunctus erat eo tempore, quo turbare Mediolanensem Ecclesiam coetu detestabili moliebantur, cum [c 1Kb] Valente nunc ante synagogae fores, nunc in Arianorum domibus, miscens occulta consilia, et suos eis jungens; et, quoniam ipse aperte in eorum congregatione prodire non poterat, instruens et informans quemadmodum pax Ecclesiae turbaretur? [d 1Kb] Quo furore sperabat, quod eorum posset fautores et socios emereri.

IV. Devitandus est.---Cum igitur scriptum sit, [Col. 0589B] Haereticum post unam correptionem devita (Tit. III, 11); cum et alius vir sancto locutus Spiritu dixerit, declinandas hujuscemodi bestias (II Joan., 10), nec salutatione recipiendas atque congressu: quomodo fieri potest, ut eum quem societati eorum insertum vidimus, non etiam assertorem perfidiae judicemus? Quod etiamsi deforet, tamen totius orbis Romani caput Romanam Ecclesiam, atque illam sacrosanctam fidem Apostolorum ne turbari sineret, obsecranda fuit clementia vestra; inde enim et in omnes venerandae [e 1Kb] communionis jura dimanant. [Col. 0590A] Et ideo petimus et rogamus, ut [1 1Kb] obripiendi ei adimere dignemini facultatem.

V. Ut importunissimi hominis abjectione paci Ecclesiae consulatur. --- Scimus clementiae vestrae sanctum pudorem. Ne auditu vestro indigna ingerat, non aliena ab officio et nomine sacerdotis interstrepat, non inverecunda vobis loquatur, quem cum habere oportuerit testimonium etiam ab iis qui foris sunt, (I Tim. III, 7), quali testimonio et cives proprii prosecuti sint, clementia vestra meminisse dignetur. Pudet enim dicere, inverecundum est recensere, quam [f 1Kb] turpis fama eum convicio sauciaverit. Quo saltem pudore perstrictus conticescere debuisset: et si haberet aliquam conscientiam sacerdotis, pacem Ecclesiae concordiamque ambitioni suae et studio [Col. 0590B] praeoptaret. Verum longe alienus ab omni verecundia, per abscisum hominem Paschasium signiferum furoris sui missis litteris, ferit turbas, gentiles quosque ac perditos homines concitare conatur. Oramus ergo, ut jam et populo Romano, qui post relationem praefecti Urbis [g 1Kb] pendet incertus, et nobis sacerdotibus securitatem interdictam importunissimi hominis abjectione tribuatis: quo impetrato, apud Deum omnipotentem Patrem, et Christum [h 1Kb] Dominum ejus filium, gratias jugi continuatione celebremus.






ANNO DOMINI 385.
[a 2Kb] EPISTOLA MAXIMI IMPERATORIS AD SIRICIUM PAPAM.
(D. Coust., col. 640.)
[Col. 0589]

[Col. 0589D] Maximus catholicae fidei curam pollicetur. Spondet et Agricii, quem Siricius ad presbyterii gradum indebite [Col. 0590D] provectum scripserat, causam in synodo examinandam esse. Suum denuo profitetur pro catholica [Col. 0591A] fide studium: ac mittit gesta, quibus recens prodita sunt Manichaeorum seu Priscillianistarum scelera.

Victor Maximus perpetuus triumphator Augustus domino vere sancto [a 1Kb] apostolico viro Siricio episcopo salutem.

I. Siricii litterae ipsius dignitati congruae.---Accepimus litteras Sanctitatis tuae, quae nobis fuere gratissimae, quaeque plane et nomini sacerdotis, et dignitati Urbis splendidissimae convenirent. Fidei vero catholicae, de qua clementiam nostram consulere voluisti, quo majus circa me et speciale judicium divinitatis experior, hoc me confiteor curam habere majorem; qui videlicet ad imperium ab ipso statim salutari fonte conscenderim, et cui in omnibus semper conatibus atque successibus Deus fautor adfuerit, [Col. 0591B] cujusque hodie et, ut spero, perpetuo protector et custos esse dignetur, pater charissime.

II. Agricii causa in Gallicano conventu dijudicanda. --- Caeterum de Agricio, quem indebite ad presbyterii gradum conscendisse commemoras, quid religioni nostrae catholicae possum praestare reverentius, quam ut de hoc ipso, cujusmodi esse videatur, catholici judicent sacerdotes? Quorum conventum ex opportunitate omnium vel qui intra Gallias, vel qui [Col. 0592A] intra quinque provincias [b 1Kb] commorantur, in qua elegerint urbe constituam, ut iisdem residentibus et cognoscentibus, quid habeat consuetudo, quid legis sit, judicetur. Haec enim, quae libris sunt asserenda et majorum nostrorum religiosissimis constitutis, ipsi possunt melius adstruere qui norunt.

III. Caeterum id nobis animi et voluntatis esse profitemur, at fides catholica, procul omni dissensione submota, concordantibus universis sacerdotibus et unanimiter Deo servientibus, illaesa et inviolabilis perseveret. Nam noster adventus ita inquinata aliqua et sceleratorum labe polluta deprehendit et reperit, ut nisi nostra provisio atque medicina, quae ex Dei summi timore veniebat, his opem celeriter attulisset, ingens profecto divulsio atque perditio fuisset [Col. 0592B] exorta, et vix sananda postea vitia concrevissent.

IV. Manichaeorum infanda scelera. --- Caeterum quid adhuc proxime proditum sit Manichaeos [c 1Kb] sceleris admittere, non argumentis, neque suspicionibus dubiis vel incertis, sed ipsorum confessione inter judicia prolatis, malo quod ex gestis ipsis tua sanctitas, quam ex nostro ore cognoscat; quia hujuscemodi non modo facta turpia, verum etiam foeda dictu, proloqui sine rubore non possumus. Manu Imperatoris, Divinitas te servet per multos annos.





EPISTOLA MAXIMI IMPERATORIS AD VALENTINIANUM AUGUSTUM.
(Labb. Concil. tom. II. col. 1031.)
(C)
[Col. 0591]

[Col. 0591C] Valentinianus junior Augustus, Justina matre, quae Arianae haeresi erat addicta, instigante, Mediolani S. Ambrosium, et caeteros Catholicos acriter insectabatur: qua re cognita, Maximus Valentinianum hortatur, ut paternam imitatus religionem, a vi ecclesiis et sacerdotibus inferenda abstineat.

Nisi clementiae nostrae circa serenitatem tuam fides simplex esset, et gratia plena concordiae, confido etiam, quod commoda rationibus meis esse possent haec, quae nunc agi dicuntur in partibus [Col. 0591D] tranquillitatis tuae, catholicae legis turbatio atque convulsio. Quid enim tam optandum possit esse ei, si quis esset inimicus, quam adversus ecclesias Dei, hoc est, adversus Deum ipsum, et aliqua moliri, et ubi error excusabilis non est, ibi velle peccare? Sed quoniam serenitati nostrae et in Deum religio major, quam violari etiam ab inimicissimo quoque non optabile nobis arbitramur, et circa serenissimam juventutem tuam tam arcta nostri cura, tam sedula est, ut recte facta magis nos sua, quam errata delectent; [Col. 0592C] idcirco perennitatem tuam credidimus commonendam, ut introspecta ratione nominis summi, et majestatis ipsius considerata potentia, quid agere debeas, solida mente perpendas. Audivi enim (nam fama non patitur occultari, praesertim quod agatur in populos) novis clementiae tuae edictis ecclesiis catholicis vim illatam fuisse, obsideri in basilicis sacerdotes, mulctam esse propositam, poenam capitis adjectam, et legem sanctissimam sub nomine nescio cujus legis everti. Hoc quam grave sit, poteris intueri, si Dei [Col. 0592D] magnitudinem volueris cogitare. Erubesco, si quam crediderit serenitas tua adstruere vellem rationem, et Dei agere causam. Quid enim si hoc solum esset? Si enim jam per tot saecula coalita et confirmata mutare, parvamne excitare discordiam videretis? ipsis humanis legibus in hac mortalitate habet nostra reverentiam consuetudo, et in re jam vetusta atque usitata aliquid novum fecisse, reprehensio est. Italia omnis atque Africa hoc sacramento credunt, hac fide gloriantur Gallia, Aquitania, omnis Hispania, [Col. 0593A] Roma ipsa venerabilis, cujus etiam in hac parte principatus est, quod Deum sicut sequi voluit, agnovit. Confitebor ipse quod non sine moerore dictum est, solum dissentiebat Illyricum; utinam quod errasset, non exstaret exemplum! Utinam illud incolume Arianae legis Mursinense oppidum permaneret, et non ad judicium quondam erroris miseri concidissent, quia ipsos erudisset auctores, ne praecipua irati numinis ultione procumberent: periculose, mihi crede, divina tentantur. Venerabilis memoriae D. Valentinianus pater clementiae tuae, hac fide fideliter imperavit. Nihil ille attingere voluit, quod bene constitutum videbat. Hi certe sub eodem episcopi jam fuerunt. Quae tanta mutatio, ut qui antea sacerdotes, nunc sacrilegi judicentur? Iisdem certe praeceptis, [Col. 0593B] iisdem sacramentis dicati, eadem fide credunt, qui ante crediderunt. An putat venerabilis mihi serenitas tua conceptam semel in animis hominum religionem, quam Deus ipse constituit, posse convelli? [Col. 0594A] quantae ex hoc discordiae excitabuntur! quantae contentiones oborientur! quam crebrae ac pestiferae seditiones! quanta et quae pervenientia ad Deum vota justorum! cum inter christianos (quod dictu nefas sit) quaedam persecutionis imago nascatur. Videris in quam partem hanc sedulitatem nostram interpreteris. Nullo certe majori genere curam meam circa clementiam tuam probare tibi possem, quam si te horter, ut desinas. Puto enim recognosces, quod nemo hoc suaderet inimicus. Haec amabiliter a nobis dicta esse opto ut intelligas, spero quod credas: unde aequum admodum est, ne sancto numini dicata convellas. Italiam omnem, et venerabilem Romam, caeterasque provincias suis ecclesiis, suis sacerdotibus reddas, neque te medium interseras, cum fas sit [Col. 0594B] justius eos, qui a catholica Ecclesia Arianorum interpretatione discesserint, errorem suum vera religione mutare, quam recte sentientibus suam immittere pravitatem.





[a 2Kb] EPISTOLA VALENTINIANI IMPERATORIS AD PINIANUM.
(D. Coust. Ep. Pont., col. 639.)
Qua Sirici Romanii antistitis electionem approbat.
[Col. 0593B]

[1 1Kb] Abe, Piniane charissime nobis.
[Col. 0593B]

Populum Urbis aeternae gaudere concordia, et optimum eligere sacerdotem, populi Romani esse [Col. 0593C] credimus instituti, et nostris gratulamur advenire temporibus. Proinde quoniam religiosum Siricium [Col. 0594B] antistitem sanctitatis sic praeesse sacerdotio voluerunt, ut Ursinum improbum acclamationibus [2 1Kb] violarent; nostro cum gaudio memoratus episcopus ipse permaneat, Piniane charissime ac jucundissime: si quidem magnum innocentiae et probitatis exemplum [Col. 0594C] est, in una acclamatione et ipsum eligi, et caeteros improbari. Data [3 1Kb] VII Kalendas Martii.




[Col. 0593]
SERMONUM ARIANORUM FRAGMENTA ANTIQUISSIMA IN RESCRIPTIS MEMBRANIS REPERTA ET NUNC PRIMUM CUM IDONEIS REFUTATIONIBUS EDITA [a 1Kb] .
(Maii Coll. t. III, part. II, p. 208.)
(C,G)*



FRAGMENTUM PRIMUM.
[Col. 0593D]

Nuper me, charissime frater, de calumniatoribus admonendum censuisti [b 1Kb] adversus fidem nostram, [Col. 0594D] quae est vera, dicentibus, quomodo vos unum Deum dicitis esse, et iterum, filium habere Christum adseritis? Necesse, si filium habet Deus, et uxorem [Col. 0595A] habet [1 1Kb] , aut certe femininus est, et aliunde concepit et genuit filium. Ecce vos dicitis jam plures deos; quomodo nos insultatis, quod deos dicimus esse [a 8Kb] ?

Haec nobis [2 1Kb] opponere sacrilegos, a vobis didicimus. Quapropter necessarium arbitravimus [3 1Kb] et illorum occurrere errori, et tuam instruere sanctitatem de spe nostra, quam gerimus. Nec enim potuimus amplius contradicere, desiderante [4 1Kb] sanctitate tua verae fidei conscriptam accipere instructionem: non tamen ex nobis, sed secundum divinarum scripturarum traditionem, per gratiam Dei omnipotentis, auxiliante domino nostro Jesu Christo, subministratione spiritus sancti, qui dividet [5 1Kb] gratias sine haesitatione credentibus Deo per Christum [6 1Kb] . Praesumpsimus [Col. 0595B] itaque orationibus tuis confidentes, bonum esse quoque desiderium Sanctitatis tuae probantes; cui, adnuente Domino, satisfacere festinavimus, charissime frater: quoniam saepius suggerente atque frequentius importuno, jam amplius dissimulare non potuimus: non sublimitate sermonis, vel compositae orationis verbo confidentes, quorum omnino studium non habuimus [b 2Kb] ; sed ad misericordiam Domini confugientes, ad cujus gloriam loqui proposuimus, credentes ei qui dixit: Dilata os tuum, et ego adimplebo eum [7 1Kb] . Et iterum dicente propheta: Dominus davit [8 1Kb] verbum evangelizantibus virtute multa. Et iterum: Non vos estis qui loquimini, sed spiritus Patris vestri. Loqui itaque et nos sacrilegorum [9 1Kb] permovit insultatio: tuae quoque charitatis compulit importunitas. [Col. 0595C] Qui autem dedit os ad loquendum, potens est et nobis orationibus tuis subministrare verbum, ut gratia [Col. 0596A] ipsius canfoti oportune [10 1Kb] ad communem loquamur utilitatem, et gloriam ejusdem factoris naturae nostrae. Nam sanctae ac divinae Scripturae profundos atque infinitos habentes in se thesauros, lucentes non requirunt; dicente Domino: Scrutamini Scripturas, quoniam in ipsis vitam aeternam putatis habere. Et hae sunt quae [11 1Kb] testimonium perhibent de me. Et non vultis venire ad me, ut vitam aeternam habeatis? Et iterum: Qui credit in me, sicut dixit Scriptura, flumina [12 1Kb] de ventre ejus fluent aquae vivae. Ait autem et hoc Dominus noster Jesus Christus: Ego sum lux hujus mundi: qui sequitur me, in tenebris non manet, sed habebit lumen vitae. Hunc sancti prophetae solem justitiae pronuntiaverunt. Hic est itaque sol justitiae Christus Filius Dei. Hic [13 1Kb] est lumen verum, quod illuminat [Col. 0596B] omnem hominem, veniens in hunc mundum; quod tenebrae non comprehenderunt. Hic in mundis cordibus lucet, limpido autem videtur oculo animi in unigeniti singulare atque incorruptibile [14 1Kb] propria natura, qui omnibus cupientibus evidentissime [15 1Kb] ostendit unius veri Dei scientiam dicens ad Judaeos: Quomodo potestis credere, gloriam ab invicem accipientes? et gloriam ab uno Deo non quaeritis. Et iterum ad patrem ait: Venit hora; honorifica filium tuum, ut et filius honorificet te; sicut dedisti ei potestatem omnis carnis, ut omne quod dedisti ei, det illis vitam aeternam. Haec est autem vita aeterna, ut cognoscant te solum et verum Deum, et quem misisti Jesum Christum [c 7Kb] . Cognoscere itaque necessarium est eos, qui volunt esse christiani, unum verum Deum, qui est sine initio ingenitus [Col. 0596C] solus; et unigenitum filium ejus in sua propria ac singulare genita natura verum Deum obedientem [16 1Kb] [Col. 0597A] atque subditum [a 2Kb] voluntate atque natura ingenito Deo patrique suo. Quia igitur diximus secundum Scripturarum traditionem unum verum Deum, sicuti et est secundum veram rationem unus Deus verus [b 1Kb] , unus rex, unus dominus, unus creator et opifex universitatis. Quia solus igitur sine initio eminentem [1 1Kb] possidens potestatem, solus non eget aliquid [2 1Kb] , solus non est sub lege alterius, neque exspectat mandatum; solus non habens superiorem [3 1Kb] , si se nec aequalem nullius fecit; qui est totus non natus Deus, totum natum filium fecit; per quem omnia creavit, sicut scriptum est: Omnia per illum facta sunt, et sine illo factum est nihil: creator creatorem, Deus Deum totius creaturae subjacentem et obtemperantem in omnibus mandatis suis. Hunc non proficientem in [Col. 0597B] posterum, sed statim perfectum, sicut diximus: qualem potuit totam virtutem et totam sapientiam in substitutione filii consignans, sicuti scriptum est, quem Pater consignavit Deus. Inde etiam imaginem Dei invisibilis hunc Apostolus praedicat, invisibilem suam virtutem sive sapientiam ostendentem Deum in substantia Filii. Ergo quantum potuit Deus virtute et sapientia ostendit in Filio: unde Apostolus Dei virtutem et Dei sapientiam docet esse filium: non illam [4 1Kb] igitur, quae in invisibile Deo est, sine initio [Col. 0598A] virtutem sive sapientiam [c 1Kb] ; sed sedentem in dextris Dei, ut esset a Patre accipientem, Filium dilectionis Dei, quem diligit Deus. Nihil illum fraudavit, cui omnia tradidit, sicuti Evangelium praedicat: Pater diligit Filium, et omnia tradidit in manu ejus. Filius etiam omnia suscipiens a Patre, super omnes, ante omnia, cum omnibus patrem adorat. Hunc igitur suscipimus per Scripturas Deum esse totius creaturae: natum subditum Deo non nato [d 1Kb] : dominum totius creaturae natum, ministrum vero Domini non [5 1Kb] nati: regem totius creaturae natum sub potestate regis [6 1Kb] non nati; lumen verum natum, subjacens lumini non nato inaccessibili: sapientiam natam obtemperantem in omnibus solo [7 1Kb] sapienti non nato: creatorem natum sub creatore non nato: pastorem [Col. 0598B] bonum totius creaturae, natum agnum Dei non nati: vitam natam vivificantem totam creaturam volente Patre, subjacentem [8 1Kb] solo vivo sine initio Deo, sicuti dicit Filius: Sicuti Pater habet vitam; in semetipso habet et non accepit; ita et Filio dedit vitam [9 1Kb] habere in semetipsum [10 1Kb] incomparabilem in sua impropria nata substantia; sicuti Pater in sua non nata substantia, incomparabilis esse dignoscitur. Unum ergo et unum [11 1Kb] confitemur Deum, non duos Deos [e 2Kb] : non enim dicimus duos non natos, aut duos patres . . . . .



FRAGMENTUM II.
[Col. 0599A]

. . . beneficia Christi adjuvantem orationem credentium, et interpellantem pro hisdem gemitibus inenarrabilibus, et adducentem sanctos [1 1Kb] ad Filium, perducendos per Filium ad Patrem. Sicuti dicit sanctus apostolus Paulus: Nullus potest dicere Dominum Jesum, nisi in spiritu sancto. Et filius designat: Nullus potest venire ad Patrem, nisi per me. Necesse est ergo nos hanc trinitatem confiteri. Spiritus sanctus Filium magnificat, sicut Filius dicit: Ille me honorificavit, quia de meo accipiet, et annuntiabit vobis. Et Filius Patrem honorificat, sicuti dicit: Ego te honorificavi super terram; manifestavi nomen tuum hominibus quos mihi dedisti. Hic ergo Spiritus manet in universis sanctis, sicuti dixit Filius: Ego rogabo [Col. 0599B] Patrem meum, et alium advocatum dabit vobis, ut vobiscum sit in aeternum, spiritum veritatis, quem mundus accipere non potest; quoniam non videt eum, neque novit illum: vos autem agnoscitis eum, quia apud vos manet, et in vobis est. Manet ergo, sicuti diximus in universis sanctis non divisus, sed integer: nec enim dividi potest illa natura: qui enim compositus non est ex membris, nec dividi potest, sed integer in omnibus perseverat. Nam Spiritum sanctum Deum non dicimus [a 3Kb] , quia nec Scriptura dicit; sed subditum Deo filio [b 1Kb] , et mandatis illius filii in omnibus obtemperantem, sicuti Filius Patri. Et quemadmodum Pater totam virtutem et totam sapientiam et [Col. 0600A] bonitatem in substitutionem Filii consignavit, ita et Filius totam virtutem et totam sapientiam in Spiritu sancto, Patre jubente, monstravit. In illo itaque Spiritu sancto arcangeli [2 1Kb] et angeli, et omnes virtutes spiritales, et omnes sancti adorant Filium, et per Filium Patrem. Ita enim et Filius post resurrectionem mysterium tradens salubre Trinitatis discipulis suis dicit: Data est mihi omnis potestas in coelo et in terra. Euntes docete omnes gentes, baptizantes eos in nomine Patris et Filii et Spiritus sancti: docentes eos servare omnia quae mandavi vobis: et ecce ego vobiscum omnibus diebus usque ad consummationem saeculi [c 1Kb] .



FRAGMENTUM III.

. . . . Pater singularis, simplex Spiritus, solus bonus, [Col. 0600B] solus habens immortalitatem [d 1Kb] et lumen habitat inaccessibile [3 1Kb] ; ita et filius in sua unigenita natura, quam a Patre accepit, singularis est. Omnia quae post illum et per ipsum providentia Dei facta sunt, incomparabile [4 1Kb] eminentia melior est; ita ut nihil eorum quae per ipsum facta sunt comparari possit ad eum; quia Deus est omnium, vivificans omnia voluntate Patris. Hic ad patrem suum non comparatur [e 1Kb] , a quo ut sit vita omnium consecutus est: neque ad illum, sicut diximus, aliud quidquam comparari posset, quae ut essent et ut vivant, per ipsum voluntate Dei consecuta sunt: quorum prior est Spiritus sanctus paraclitus [f 1Kb] , providentia Dei per [Col. 0601A] Christum factus [a 1Kb] melior et major caeteris omnibus, in tertio loco post Patrem et post Filium in sanctis Scripturis pronuntiatur. Hic Spiritus in tertio loco singularis atque solus in sua singularitate dinoscitur. Tales [1 1Kb] neque ad Christum Filium Dei factorem naturae suae comparari posset [b 1Kb] : neque ad (illum) de caeteris, qui per illum providentia Dei ut essent acciperunt [2 1Kb] , comparatur aliquid: singularis est enim sanctificans virtus. Hic Spiritus non est Deus [c 1Kb] nec Dominus, quoniam nec creator: nec enim eorum quae non erant, ut essent, aliquid fecit, nec facere potest; quoniam non est Deus, sed minister Christi Filii Dei sui [d 1Kb] : in hoc ministrans, ut ea quae per Christum voluntate Dei facta sunt rationabilia sanctificet, et illuminet, et doceat, et mandata [Col. 0601B] Christi retinere commoneat, et omnibus credentibus gratiam dividat: adjuvat infirmitatem orationis nostrae, et pro nobis postulat gemitibus [e 1Kb] inenarrabilibus [3 1Kb] , et nutu Christi remittit [4 1Kb] peccata poenitentibus, et adducit ad veram et certam scientiam Christi. Hic a se non loquitur, sed [5 1Kb] quaecumque audierit, loquetur [6 1Kb] , et docet, et futura annuntiat credentibus. [Col. 0602A] Hic Christum dominum et Deum suum profitetur esse dicens: Dixit Dominus Domino meo [f 1Kb] : sede ad dextram meam, donec ponam inimicos tuos scabellum pedum tuorum. Et iterum ad Christum Deum suum dicit idem Spiritus: Sedis [7 1Kb] tua Deus in saeculum saeculi; virga aequitatis virga regni tui; dilexisti justitiam . . .



FRAGMENTUM IV.

. . . . ut cognoscat mundus quod diligo patrem [8 1Kb] ; et quomodo mandatum mihi dedit Pater, sic facio. Illud itaque quod saepius dictum est, ego in Patre et Pater in me, non unam substantiam, sed duo significat, Patris ingenitam et Filii unigenitam [g 1Kb] , et ideo intelligitur Filius in sinu Patris quod sentitur in charitate [h 1Kb] [Col. 0602B] atque in potestate illius qui omnia tenet: ipse autem est infinitus: hic et illum circumtenet. Ille [9 1Kb] vero omnium, quae post illum et per ipsum facta sunt, a Patre accipiens potestatem [10 1Kb] , circumtenet universa. Non est igitur unus et ipse Pater et Filius: qui circumtenet, et qui circumtenetur [i 1Kb] ; ingenitus, et unigenitus; genitor, et qui genitus est; qui mandat, et [Col. 0603A] qui mandatum accipit et obtemperat; qui dat, et qui datum suscipit; qui jubet et qui jussionem [1 1Kb] obtemperat; qui mittit, et qui mittitur; qui visus est, et quem nemo vidit hominum nec videre potest; qui impassibilis est, et qui pro nobis passus est; qui resurrexit a mortuis, et qui eum resuscitavit Pater; qui ascendit super coelos Filius, et qui numquam descendit Pater; qui sedet in dextera Dei, et qui jussit eum in dextera sua sedere Pater; Filius qui negavit se scire diem illam [a 1Kb] , et Pater qui in sua posuit potestate; qui judicaturus est Filius, et qui neminem judicat Pater, sed omne [2 1Kb] judicium dedit Filio [b 1Kb] . Noli ergo errare; non est unus et ipse Pater et Filius, neque duo aequales secundum alii [3 1Kb] erroris assertionem, sed unus et unus [4 1Kb] Pater. Est enim ingenitus [Col. 0603B] solus et sine initio [5 1Kb] , et non sunt duo sine initio dii, aut duo aequales, aut duo patres, aut duo fratres, aut duo filii; sed unus ingenitus Deus, omnipotens Deus, qui solus est et dicitur verus, et solus [Col. 0604A] bonus, et solus habens immortalitatem [c 1Kb] , et lumen habitans inaccessibile [6 1Kb] . Solus igitur in sua singularitate tales [7 1Kb] est, et alter non est tales sine initio [8 1Kb] Deus [d 1Kb] , et omnitenens, et solus auctor omnium. Deus etiam est et Filius Dei unigenitus natura, voluntate Dei et Patris sui verus invertibilis, sed unigenitus creatus et factus et genitus [e 1Kb] ab ingenito Deo, Deus omnium quae post illum et per Jesum facta sunt providentia Dei et patris ejus. Pater autem et Filio Deus est, cujus et auctor est, et omnium; et ideo solus verus Deus [f 1Kb] , quia Dei Deus est [g 2Kb] , et tenet Filium in sua potestate, et omnia subjecit sub pedibus ejus secundum Apostolum, et dedit illi nomen quod est super omne nomen. Et ideo Pater unus Deus, qui neque potestatem, neque ut esset ab alio [Col. 0604B] accepit, sed est quod erat sine initio ingenitus [h 1Kb] , omnitenens Deus. Hunc igitur sanctae Scripturae pronuntiant unum Deum et Dominum, et unum bonum [i 1Kb] , et solum habentem immortalitatem [Col. 0605A] [a 1Kb] , et lumen habitantem inaccessibile [1 1Kb] . Non quia Filius non sit Deus nec Dominus, sed quia Pater et Filio [2 1Kb] Deus est [b 1Kb] , et omnium; Filius autem Deus est unigenitus et Dominus omnium quae per ipsum facta sunt, et bonus, et benignus, immortalis etiam et immutabilis natura. Sed haec omnia a Patre consecutus est, et in omnibus obediens invenitur Deo Patrique [3 1Kb] suo. Non itaque dicuntur Pater et Filius unus Deus [c 1Kb] , sed Pater solus dicitur unus Deus, qui et Filio Deus est, sicut dictum est, et omnibus: Filius autem Patri non est Deus, sed omni creaturae Dominus et Deus est Filius: Patrem autem adorat, et petet [4 1Kb] et colet [5 1Kb] , et gratias agit, et debitor est, quia propter ipsum et vivere se declarat, et omnem accepisse potestatem ab eo gloriatur in coelo et in terra, secundum [Col. 0605B] evangelicam traditionem, ubi refertur Jesus ad samaritanam mulierem dicens: Nos adoramus quod scimus, vos autem adoratis quod nescitis [d 1Kb] . Et orantem Christum Patrem suum frequenter ostendit evangelica traditio; et gratias agentem Patri suo, et dicentem manifestat: Gratias tibi ago, Pater, quoniam exaudisti me, et ego scio quia semper me exaudis. Ergo semper adorat, quia semper sibi exaudientem Patrem profitetur. Adverte itaque evangelicum sensum, quoniam gratias aget [6 1Kb] manifeste Jesus propter eos qui adstabant; sicut ipse declarat dicens ad Patrem suum: Etenim ego scio quia semper me exaudis; sed propter eos qui adstant dico, ut sentiant quia tu me misisti. Attende itaque studio, et vide [7 1Kb] salubrem traditionem quod Christus cognosci vult quod est, non dicatur quod [Col. 0605C] non est: qui enim dicit Christum quod non est, praevaricat notitiam ejus qui est. Noli itaque errare: non enim illi qui unum et ipsum pronuntiant Patrem Jesu Christo majorem, cognoscunt Patrem ipsius, secundum Domini et Salvatoris nostri Jesu Christi sententiam dicentis: Si diligeretis me, gauderetis utique, [Col. 0606A] quia vado ad Patrem, quoniam Pater meus major me est [e 1Kb] . Cum hac igitur scientia Patris et Filii et Spiritus sancti hanc, quae in praesente psalmo [f 1Kb] promittitur, habitationem in tabernaculo Domini et in monte sancto ejus requiem oportet nos studio requirere: quoniam quae sine macula anima est, illam quae in excelsis [8 1Kb] ducit potest ambulare viam, de quo superius tradidimus, et limpido et simplice oculo et illud potest iter celebrare, et ea quae praeparata sunt semper intuere [9 1Kb] bona, secundum quod dictum est: Ubi est thesaurus tuus, ibi erit et cor tuum. Videt [10 1Kb] etiam semper largitorem bonorum Deum, sicut dictum est: Beati mundo corde, quoniam ipsi Deum videbunt. Hoc est itaque quod dictum est, qui ingreditur sine macula et operatur justitiam. Instruxit quales [11 1Kb] [Col. 0606B] debet esse qui ad eorum, quae in coelis praeparata sunt, bonorum possessionem festinet: deinde velut grados [12 1Kb] tradet [13 1Kb] mandata, quoniam qui in altum ascendunt, per grados ascendere videntur; et primum super proximiorem ascendens gradum, in sequentem accedet: deinde tertiarium et quartum, quousque ad destinatum perveniat, quod sine labore facere non potest. Itaque qui in excelsis habitationem apprehendere desiderant, labores pietatis atque sudores cum omne [14 1Kb] studio instare debent, ut ad destinatum pervenire possint. Post immaculata igitur scientia pietatis facta anima [15 1Kb] in operibus bonis adornare atque instruere eam debent qui eum, qui [16 1Kb] in excelsis ducit, celebrare cupiunt iter; secundum quod dictum est: Sic luceat lumen vestrum coram hominibus, [Col. 0606C] ut videant vestra bona opera et glorificent Patrem vestrum, qui in coelis est. Secundum hanc sequentiam respondens Dominus, exponet [17 1Kb] et qui desiderat in excelsis habitare, qualis debeat esse, vel quid operare [18 1Kb] , dicens: Qui ingreditur sine macula et operatur justitiam, loquens veritatem in corde suo. [Col. 0607A] Adhuc et in hoc sequenter docet per ordinem ut primum in se et in corde suo confirmet veritatem, et quasi radicem mittens comprobaret, ut justus secundum Apostolicam doctrinam inveniatur dicentem sic: Corde creditur ad justitiam, ore autem confessio fit ad salutem. Et ideo ait: Loquens veritatem in corde suo, qui non egit dolum in lingua sua. Nec enim oportet eum, qui coelestia desiderat bona, dolum loqui; neque quaecumque sibi libet narrare, sed veritatem scrutinatam atque probatam in corde per labia emittere ad salutem et sibi et audientibus. Hoc enim et apostolus docens ait: Nullum verbum malum de ore vestro procedat, sed si quid bonum sit ad aedificationem fidei, ut det gratiam audientibus. Provenit enim, ex quibus negligenter sine sollicitudine qui [1 1Kb] loquitur, [Col. 0607B] nocere animam proximi: et ideo servare atque mensurare debet sermones suos qui vult in coelis habitare; sicut dictum est in centesimo et undecimo psalmo: Jucundus homo qui miseretur et commodat, disponet sermones suos in judicio. Et Dominus Jesus docens in Evangelium [2 1Kb] ait: Ex verbo tuo manifestum quia justo [3 1Kb] sine dolo et hypocrisi justificaveris [4 1Kb] ; et ex verbo tuo manifestum, quod doloso et pravo damnaveris. Hac [5 1Kb] de causa servare et mensurare sermones nostros docemur, ut nos doceamus proximum. In tabernaculum Domini cupientes ingredi non faciemus nec in verbo nec in ficto proximo malum, secundum quod dictum est, et non fecit proximo suo malum. Oportet autem illum, qui illam beatam vitam consequi desiderat, eos quos circum se habet instructos [Col. 0607C] in disciplina Dominica habere, ne ab aliquo super eos improperium accipiat. Consueverunt [6 1Kb] enim homines, quando aliquos vident ineruditos et indisciplinosos esse, improperare eis qui circa se vel sub se eos habent. Est enim secundum veritatem improperium eis, qui instruere debent, si lascivi vel indisciplinosi, qui sub manu eorum sunt, inveniuntur; eo quod minus constringantur ad disciplinam, sicuti dictum est, improperium Patri Filius non eruditus. Docet itaque hoc verbum cupientes . . . . . . . .



FRAGMENTUM V.

lege. . . . rum deitatis non viderunt sed. . . . carnalibus [7 1Kb] oculis viderunt et in. . . et ipse. . . ima [Col. 0607D] hoc verbo asserente: Qui vidit me, vidit et eum qui me [Col. 0608A] misit Patrem, secundum ill . . igitur erra. . . . . si quis vidit Filium in corpore humano, talem aestimat et patrem corporalem; quod est horribilis impietas. Nam secundum verum sensum si voluerint suscipere hoc, qui vidit Filium missum a Patre et operantem Patris mandata, hic vidit Patrem, hoc est cognovit. . . sunt lumen . . . . non. . . . . . Nam si quis Filium Dei, hoc est Jesum, in sua propria singulare natura et dignitate quam a [8 1Kb] Patre genitus accepit, ac n. . . . . Judaeis . . . . adseren- . . . . nominibus nominatum Patrem et Filium, ex his quae superius dicta sunt, hic vero in lumine Dei . . . . saepius dictis Judaeis secundum. . . . . prophetam . . . . Ecce ponam in Sion lapidem effusionis et petram [9 1Kb] scandali, et qui credit in eum non confundetur. [Col. 0608B] Et iterum: Qui cadit super lapidem hunc, confrangitur; super quem autem ceciderit, conquassabit eum. Et iterum: Ecce hic positus est ad ruinam et resurrectionem multorum. Manifestum est igitur, quia ad resurrectionem credentium qui non confundentur: ad ruinam autem eorum qui non credent, qui scandalizantur ex ipsius doctrina cum Judaeis, non recte tractantes, ipsi comminutabuntur [10 1Kb] . Dominum Jesum igitur Christum Filium Dei qui viderunt, dupliciter viderunt; carnalibus [11 1Kb] oculis corpus viderunt humanum, oculo autem animi per opera Deum cognoverunt, Dei Filium. Cum igitur dicit: Qui me vidit, vidit et eum qui me misit Patrem, quod est tale; quod qui vidit opera Filii et per opera dealitatis cognovit virtutem, ipse vidit, hoc est cognovit qui me misit et mandavit mihi [Col. 0608C] haec opera magis, aut qui operatur [12 1Kb] per me [a 1Kb] . Qui ergo viderunt [fiunt] videntes, cognoverunt et viderunt inluminati a Filio et instructi eum, qui illum misit, Patrem; secundum ipsius Filii assertionem dicentis. . . . .



FRAGMENTUM VI.

. . . . . . vel votum faciendi habuerint, promoveri [13 1Kb] a Deo non possunt. Sed alias [14 1Kb] fere quinquaginta quaestiones vanissimas et inutilissimas sibi adauxerunt [15 1Kb] ; quae non eos ad regnum Dei et Christi ejus perducunt, sed in ima gehennae demergunt. Sed nos unde egressi sumus, illuc redeamus. Causa nobis [16 1Kb] maxime est adversus eos qui se dicunt orthodoxos, qui ecclesias [Col. 0608D] nostras invaserunt, et more tyrannico obtinent [b 1Kb] , [Col. 0609A] dicentes aequalem esse Filium per omnia et in omnibus Deo Patri, et Spiritum sanctum aequalem esse per omnia et in omnibus Deo Patri et Deo Filio: et haec ipsa assertio eorum una est de fere tringinta sectis [a 1Kb] eorum. Et quia non se Filius aequalem Patri dixit, sed consentientem se Patri confirmavit [b 1Kb] , ipse filius nobis adaperuit dicens: Qui Filium [1 1Kb] non honorificat, non honorificat Patrem [c 1Kb] qui misit illum. Sicut enim Pater habet vitam in semetipsum [2 1Kb] , ita dedit Filio vitam habere in semetipso: et potestatem dedit illi judicium faciendi: ac si dixisset, Deus non genitus genitor meus, qui est et fuit Deus sine initio, vivus, potens, bonus, sapiens, perfectus, sempiternus, qui est sine initio et sine fine, me ante omnia voluit esse vivum, potentem, bonum, sapientem, [Col. 0609B] perfectum, sempiternum (Sempiternum autem sic dicimus Filium, quia cum initium habeat Filius, finem tamen non [3 1Kb] habiturum, sed mansurum in sempiternum [d 1Kb] , et caeteris omnibus bonis sempiternitatem daturum). Et talem possibilitatem tribuit in me, in quo voluit me esse, ut possem omnes voluntates et dispositiones et imperia ejus implere: et sic complevi et compleo semper: nam volente et jubente Patre ego innumerabilis spiritus vivos, virtutes et dominationes sempiternas [4 1Kb] creavi: sed et ipsum Spiritum sanctum qui est ante omnia et major omnibus creationibus, et caetera coelestia et terrestria visibilia et invisibilia tempora et saecula, volente [Col. 0609C] Patre et jubente, ego creavi [e 68Kb] : et nulla fuit discrepantia inter Patrem jubentem et me perficientem [5 1Kb] : [Col. 0610A] sed quemadmodum Pater voluit, difinivit [6 1Kb] , jussit mihi; sic et ego volens et potens sine ullo impedimento et discrepantia omnia perfeci: sed et caetera omnia quae postmodum facta sunt, sive diluvium, sive incendium Sodomae et Gomorrhae, et caetera omnia quae semper fiunt et reguntur, jubente Patre, quia filius hominis est. Nolite mirari hoc, quia veniet hora in qua omnes qui in monumentis sunt, audient vocem filii Dei: et procedent qui bona fecerunt in resurrectionem judicii. Ac si dixisset [7 1Kb] , Nolite increduli esse, quia videtis me carnem esse, et putatis me hominem tantummodo esse: videbitis enim vos omnes, qui putatis me hominem tantummodo esse, non solum Deum vivum esse, sed etiam omnes mortuos vivificantem: et in gloriam aeternam ingredientes justos [Col. 0610B] bonos et fideles, malos autem et impios, fures et latrones, et eos qui diffiderunt [8 1Kb] veritati, crediderunt autem iniquitati, qui doctrinam meam abjecerunt, et suam statuerunt, jusso [9 1Kb] Patris mei per me ab angelis meis mittentur, in metallum ignis [10 1Kb] aeterni. Luce clarius nobis patefecit Dominus noster et Deus Jesus Christus Filius Dei Patris omnipotentis illud quod dixerat superius: Amen, amen dico vobis, non potest Filius a se facere quidquam, nisi ante viderit Patrem facientem [f 1Kb] : quaecumque enim Pater facit, haec eadem facit Filius. Similiter nihil Filius sibi praesumere, sed omnia imperata patris facere [g 1Kb] .

Iterum dicamus pauca adversus Macedonianos [h 1Kb] , [Col. 0610C] qui dicunt Filium similem per omnia et in omnibus Patri, et nullam esse differentiam inter Patrem et [Col. 0611A] Filium [a 1Kb] : et adversus eos qui se dicunt orthodoxos esse, qui Filium aequalem Deo Patri per omnia et in omnibus mortifere defendunt: quia de Patre et Filio convenit illis, et de Spiritu sancto dissentiunt; quia isti et Spiritum sanctum per omnia et in omnibus coaequant Patri et Filio; Macedoniani autem Spiritum sanctum jussu Patris per Filium creatum defendunt, et nuntium et ministrum Patris [b 1Kb] eum esse praedicant, sicut et nos [c 1Kb] . (Explicit tractatus ut paginae vacuum spatium demonstrat.)



FRAGMENTUM VII.

. . . . . manupositionibus suis praeponunt Patrem Filio, dum dicunt: Deus maxime, mundi conditor et effector, Deus et Pater Domini nostri Jesu Christi. Item, Deus clarioribus clarior, celsis celsior, potentium [Col. 0611B] virtus praepotentior, Deus in praecipuis, in summis summus, in singulis singularis. Item nullo modo praeponunt in scriptis suis Patrem Filio; insuper et damnant, qui praeponunt Patrem: et tam [1 1Kb] ipsi praeponunt Patrem Filio in symbolo, dum dicunt: credis in Deum Patrem omnipotentem, creatorem coeli et terrae? credis et in Jesu Christo Filio ejus [2 1Kb] ? Item nullo modo praeponunt Filio Patrem in scriptis suis: insuper damnant omnes, qui praeponunt Patrem Filio: et tamen ipsi in benedictionibus suis praeponunt Patrem Filio, dum dicunt: Deus et Pater Domini nostri Jesu Christi, qui te regeneravit ex aqua, ipse te linet Spiritu sancto, et caetera. Nullo modo praeponunt Patrem Filio in scriptis suis; insuper omnes, qui praeponunt Patrem Filio [d 1Kb] , condemnant; et tamen ipsi praeponunt Patrem Filio in oblationibus suis dicentes [e 1Kb] : Dignum et justum est nos tibi hic et ubique gratias agere, Domine sancte omnipotens Deus: neque est alius, per quem ad te aditum habere, precem [Col. 0612A] [3 1Kb] facere, sacrificationem [4 1Kb] tibi offerre possimus, nisi per quem tu nobis misisti, et caetera. Item: Dignum et justum est, aequum et justum est, nos tibi super omnia gratias agere, Domine sancte pater omnipotens aeterne Deus, qui incomparabili tuae bonitatis honestate lucem [5 1Kb] in tenebris fulgere dignatus es, mittens nobis Jesum Christum suspitatorem [6 1Kb] animarum nostrarum, qui nostrae salutis causa humiliando se ad mortem [7 1Kb] usque subjecit, ut nos ei quam [8 1Kb] Adam amiserat immortalitati [9 1Kb] restitutos, efficeret [10 1Kb] sibi haeredes et filios: cujus benignitati [11 1Kb] agere gratias, tuae tantae magnanimitati [12 1Kb] quibusque [13 1Kb] laudibus nec sufficere possumus, petentes de tua magna et flexibili pietate accepto ferre sacrificium istud, quod tibi offerimus stantes [14 1Kb] ante conspectum tuae divinae pietatis, per Jesum [Col. 0612B] Christum Dominum et Deum nostrum, per quem petimus et rogamus. Nullo modo praeponunt.



FRAGMENTUM VIII.

. . . Patrem et Filium, hoc est inter lumen natum et inter lumen non natum. Nos vero Christiani, quibus impositum est falsum nomen Arianos [f 1Kb] , sic credimus et honorificamus, ut supra scriptum est: quia Deus Pater omnipotens ipsum Filium ante omnia [g 1Kb] voluit esse, et est et permanet: et quia Deus Pater omnia et nos creavit per Filium, quia pater jussit Filio, et statim Filius fecit: regimur a Patre per Filium, quia pater jussit Filio, et Filius regit nos. Pater dedit legem Moysi per Filium, prophetas instruxit per Filium, quia Pater jussit Filio, et legem dedit et prophetas instruxit: redemit nos Pater, et remisit nobis peccata per Filium, quia Filius jussu Patris et redemit nos et remisit nobis peccata: dedit nobis Pater Spiritum sanctum per Filium, quia Pater jussit Filio, et statim Filius dedit nobis Spiritum [Col. 0613A] sanctum: exaudivit [1 1Kb] nos Pater et miseretur per Filium, quia genua et cervicem flectimus Patri per Filium: suscitavit Pater templum Filii sui per Filium, quia Pater jussit Filio ut susciperet corpus, deponeret, iterum reciperet tertia die et rediret ad Patrem. Suscitaturus est Pater omnes mortuos per Filium, quia Pater jussurus est Filio ut suscitet omnes mortuos: judicaturus est Pater omnes vivos et mortuos per Filium, hoc est bonos et malos, justos et injustos, quia Pater jussurus est Filio ut suscitet omnes mortuos, et judicet [2 1Kb] vivos et mortuos, hoc est bonos et malos, justos et injustos: daturus est Deus Pater justis vitam aeternam, injustis poenam perpetuam per Filium, quia Filius jussu Patris dabit vitam aeternam justis, poenam perpetuam injustis. Et [Col. 0613B] ideo nos Ecclesia Dei sancta et Christi ejus omnes primitias Patri damus, sequentias vero Filio; sicut etiam Paulus apostolus haec omnia breviter definivit dicens: Etsi sunt dii aut domini sive in coelo sive in terra, nobis unus est Deus pater, ex quo omnia, et nos ex ipso: et Dominus Jesus, per quem omnia, et nos per ipsum [a 1Kb] . Nam de his, qui se dicunt orthodoxos esse, qui Filium per omnia et in omnibus coaequant [3 1Kb] Deo patri, et Spiritum sanctum per . . . . . . .



FRAGMENTUM IX.

. . . ria nos infamant. Sed Macedoniani post haec omnia corrigunt se, et dicunt: Filium similem per omnia et in omnibus Deo Patri esse dicimus [b 142Kb] : his, autem qui dicunt esse differentiam inter lumen natum et inter lumen non natum, non communicamus, [Col. 0613C] quia nullam differentiam esse inter Deum natum et inter Deum non natum dicimus: aequalis [4 1Kb] honore, aequales virtute Soziphanes [c 1Kb] princeps eorum scripsit. Ob hoc etiam coguntur a nobis, ut ostendant nobis si scripta sunt de Patre ea quae scripta sunt de Filio [d 1Kb] : dicant et ostendant de Scripturis si Pater a Filio ante saecula natus sit, et omnia jusso [5 1Kb] Filii Pater fecerit, omnia et regat: aut si Deus Pater omnipotens minister nuntius et sacerdos sit Filii sui: aut [Col. 0614A] si jussu Filii Pater corpus ex virgine accepit deposuit, et recepit: aut si Deus Pater rogavit Filium, et accepit Spiritum sanctum, et dedit, donavit, misit Spiritum sanctum Apostolis: aut si jubente Filio suscitaturus est Pater omnes mortuos, et judicaturus est vivos et mortuos, hoc est bonos et malos, justos et injustos. Scriptum est in Evangelio: Sic enim dilexit Deus hunc mundum, ut Filium suum unicum mitteret, ut det animam suam pro saeculi vita [6 1Kb] ; ut omnis qui crediderit in eum, non pereat, sed habeat vitam aeternam. Nec enim misit Deus Filium suum in hunc mundum ut judicet mundum, sed ut salvetur mundus per eum. Item in Evangelio: Pater diligit Filium, et omnia dedit in manus ejus. Item in Evangelio: Sicut enim Pater habet vitam in semetipso, sic dedit et Filio vitam [Col. 0614B] habere in semetipsum, et potestatem dedit ei judicium faciendi. Item in Evangelio: Quia discendi [7 1Kb] de coelo, non ut faciam voluntatem meam, sed voluntatem ejus, qui me misit, Patris [e 1Kb] : Haec est autem voluntas ejus, ut omne quod dedit mihi Pater, non perdam nihil ex eo, sed resuscitem [8 1Kb] novissima die. Item in Evangelio: Haec est enim voluntas Patris mei, qui me misit, ut omnis qui videt Filium, et credit in eum, habeat vitam aeternam: et resuscitabo ego eum . . . . . . .



FRAGMENTUM X.

. . . . . . . Deus Filium suum mittens in similitudinem carnis peccati, et de peccato damnavit peccatum. Item Paulus apostolus: Ad [9 1Kb] ubi venit plenitudo temporis, misit Deus Filium suum factum per mulierem. Et alia millia talia Scriptura divina nobis [Col. 0614C] tradidit. Ostendant nobis [f 1Kb] ergo Macedoniani, dicunt Filium per omnia et in omnibus aequalem esse Deo Patri, et hi etiam qui se dicunt esse orthodoxos, qui non solum Filium coaequant Patri, sed etiam Spiritum sanctum per omnia et in omnibus coaequant Patri et Filio, si alicubi scriptum est: Sic enim dilexit Deus hunc mundum, ut Patrem suum mitteret [g 1Kb] , ut det animam suam pro saeculi vita [10 1Kb] ut omnis [11 1Kb] , qui crediderit in eum, non pereat, sed habeat [Col. 0615A] vitam aeternam: non enim misit Filius Patrem suum, ut judicet mundum, sed ut salvetur mundus per eum. Ostendant nobis scriptum esse: Confiteor tibi, Fili, domine coeli et terrae, quia abscondisti haec a sapientibus et prudentibus et revelasti ea parvulis. Ita, Fili, quia sic placuit bona voluntas tua ante te. Legant si nobis scriptum est: Filius diligit Patrem, et omnia dedit in manus ejus. Probent nobis, scriptum est: Sicut enim Filius habet vitam in semetipsum, sic dedit Patri suo habere vitam in semetipsum: et potestatem dedit ei judicium faciendi. Aut si poterint ostendere scriptum, Quia discendi [1 1Kb] de coelo, non ut faciam voluntatem meam, sed voluntatem ejus qui me misit filii mei: haec est enim voluntas ejus, ut omne [2 1Kb] quod dedit mihi filius, non perdam [Col. 0615B] nihil ex eo, sed resuscitem eum in novissima die. Item legant nobis: Omnis [3 1Kb] qui audit Filium et didicit, venit ad me; non quia Filium vidit quisquam, nisi qui est ex ipso, hic vidit Filium. Ostendant nobis, scriptum est: Mea doctrina non est mea, sed ejus, qui me misit, Filii mei. Aut probent nobis scriptum esse: Propterea Filius meus diligit me, quia pono animam meam, et iterum sumam illam. Nemo tollit illam a me, sed ego ponam eam a memetipso: potestatem habeo ponendi eam, et potestatem habeo sumendi eam; hoc enim praeceptum a filio . . .



FRAGMENTUM XI.

. . . . . . . . . Item in psalmo: Beati qui habitant in domum tuam [4 1Kb] ! in saecula saeculoram laudabunt te. Item in Evangelio: Ut [5 1Kb] omnis qui crediderit [Col. 0615C] in eum, non pereat, sed habeat vitam aeternam. Sic enim dilexit Deus hunc mundum, ut Filium suum unicum mitteret; ut omnis qui crediderit in eum, non pereat, sed habeat vitam aeternam. Item in Evangelio: Qui unico credit Filio, habet vitam aeternam: qui non credit Filio, non videbit vitam, sed ira Dei manebit super eum. Item in Evangelio: Respondit Jesus et dixit ei: Omnis qui bibet de aqua hac, sitiet iterum: qui autem biberit de aqua, quam [6 1Kb] ego dabo ei, non sitiet in [7 1Kb] aeterno; sed erit et fons aquae salientis in vitam aeternam. Item in Evangelio: Qui metet, mercedem accipit; et qui congeret, fructum in vitam aeternam. Item in Evangelio: Amen, amen dico vobis, quoniam qui verbum meum audit, et credit ei qui me misit, habet vitam aeternam; et judicium [8 1Kb] non veniet, sed transiet [Col. 0615D] de morte in vitam. Item in Evangelio: Dicit ergo Jesus, [Col. 0616A] Amen, amen dico vobis, non Moyses dedit vobis panem de coelo; sed Pater meus dat vobis panem de coelo illum verum. Ille est enim panis qui discendit [9 1Kb] de coelo, et vitam dat huic mundo. Dixerunt ergo ad eum; Domine, da nobis hunc panem. Et dixit eis Jesus: ego sum panis vitae; qui venit ad me, non esuriet; et qui credit in me, non sitiet umquam.

Item in evangelio: Haec est autem voluntas Patris mei qui me misit, ut omnis qui vidit filium et credit in eum, habeat vitam aeternam; et ego resuscitabo eum in novissima die. Item in Evangelio: Amen, amen dico vobis, qui credit in me habet vitam aeternam. Item in Evangelio: Ego sum panis vivus, qui discendi [10 1Kb] de coelo, ut si quis manducaverit ex hoc pane, vivat in aeternum. Item in Evangelio: Qui manducat hunc panem, vivit [Col. 0616B] in aeternum. Item in Evangelio: Qui manducat meam carnem et bibet [11 1Kb] meum sanguinem, habet vitam aeternam. Item in Evangelio: Qui sunt ex omnibus [12 1Kb] meis . . .



FRAGMENTUM XII.

. . . . . Tollite portas principes vestri; et elevamini portae aeternales, et introivit [13 1Kb] rex gloriae. Quis est iste rex gloriae? dominus fortis et potens, dominus potens in praelio. Tollite portas principes vestri, et elevamini portae aeternales, et introivit rex gloriae. Quis est iste rex gloriae? dominus virtutum, ipse est rex gloriae. Item Paulus apostolus: imitatores mei estote, fratres, et conspicite eos qui ita ambulant: quos saepe dicebam vobis, et nunc etiam flens dico, inimicos crucis Christi: quorum finis erit interitus; quorum Deus venter, et gloria in confusionem ipsorum: qui terrena sapiunt: [Col. 0616C] nostra vero conversatio in coelis est; unde et salutarem exspectamus dominum nostrum Jesum Christum, qui transfiguravit [14 1Kb] corpus humilitatis nostrae [15 1Kb] conformatum corpori [16 1Kb] gloriae suae, secundum operationem, ita ut possit illi subjicere omnia. Item in Evangelio: Cum venerit Filius hominis in majestate sua, et omnes angeli cum eo, tunc congregabuntur omnes gentes ante eum; et segregavit eos, quemadmodum pastor segregat oves ab [17 1Kb] hedis [18 1Kb] ; et statuet eos ad dexteram suam, haedos autem ad sinistram. Tunc dici rex eis qui ad dexteram sunt, venite benedicti Patris mei; percipite regnum paratum vobis ab origine mundi. Esurivi enim, et cibastis [19 1Kb] me; sitivi [20 1Kb] , et potum dedistis mihi; nudus fui, et cooperuistis [21 1Kb] me; infirmus fui, et visitastis me; in carcere fui, et venistis ad me. Tunc respondebunt [Col. 0616D] dicentis [22 1Kb] : Domine, quando te vidimus esurientem, [Col. 0617A] et cibavimus? vel sitientem, et potum dedimus? aut quando te vidimus hospitem, et collegimus te? aut nudum, et cooperuimus te? aut quando te vidimus infirmum, et visitavimus te? aut in carcere, et venimus ad te? Quibus respondit rex dicit [1 1Kb] : Amen dico vobis, quamdiu fecistis uni ex his fratribus minimis, mihi fecistis. Tunc dicit his qui ad sinistram [2 1Kb] sunt: Recedite a me, maledicti, in ignem aeternum, quem paravit Pater meus diabolo et angelis ejus. Esurivi enim, et non dedistis mihi manducare; sitivi, et non dedistis mihi potum; hospes eram, et non recepistis; nudus fui, et non vestistis me; infirmus fui, et non me visitastis; in carcere fui, et non venistis ad me. Tunc respondebunt . . . . .



FRAGMENTUM XIII.

[Col. 0617B] . . . . . admodum qui in principio Evangelii Verbum Deus esse praedicatur apud Deum. Propter haec quae superius antedicta sunt, et quando piis pium sensum propter eum tradidit, tunc procedens modicum, dicit: Et Verbum caro factum [3 1Kb] est, et habitavit in nobis, et vidimus gloriam ejus, gloriam tamquam unici a Patre, plenum gloriae et veritatis. Ipsum igitur Verbum Deum, ut non aestimes hunc innatum Filium unigenitum Dei, certissime et manifestissime ostendit Spiritus sanctus per beatissimum Joannem, simul et modum humanitatis manifestissime adnuntians, obstruit os eorum qui dicunt eum animam cum corpore assumpsisse [a 2Kb] . Ait: Et Verbum caro factum est, et habitavit in novis [4 1Kb] : hoc est carnem induit, non quia immutavit ipse Verbum Deus in [Col. 0617C] naturam [5 1Kb] carnis, sed carnem suscepit et habitavit in nobis, hoc est in carne nostra, et in ipsa passus est impassibilis Verbum Deus; et corruptelam sustinuit incorruptibilis Deus, ut nos ad incorruptibilitatem commutet. Non autem dealitas ipsius Verbi [Col. 0618A] mortua, aut corruptionem sustinuit; sed separatio paulisper a corpore dealitatis, corruptio ejus corporis cognoscitur. Verbum autem Deus nihil passus est, nisi injuriam tantummodo propter nos. Si enim morientibus nobis nostrae animae non moriantur, sed recessio animi a corpore corruptela hominis [6 1Kb] nostri fit, multo magis dealitas unigeniti Dei non moritur; sed quando voluit, nutu Patris ultro mortuus est; hoc est a corpore recessit, et separatio ejus mors ejus dicitur [b 1Kb] [7 1Kb] . Post tertiam autem diem resumpsit iterum paterna voluntate corpus; et resuscitavit eum [8 1Kb] ad incorruptionem; et ascendit cum eo super coelos; et habet eum gloriosum templum sanctum vivum; et in ipso corpore, in quo salvavit genus humanum, in ipso in dextera virtutis Dei adoratur [Col. 0618B] ab [9 1Kb] omnibus. Eorum igitur certam notitiam disce a beatissimo et primo martyre dealitatis Christi Stephano dicente: Video, inquit [10 1Kb] , coelos apertos, et Filium hominis stantem ad dexteram virtutis Dei. Filium hominis corpus quod . . . . .



FRAGMENTUM XIV.

. . . . . ministerii ad aedificationem corporis Christi, videntibus discipulis ascendit. Ascendit autem cum corpore ad suum Patrem, ubi erat antea; et munus acceptabile obtulit Patri nostrum corpus; et recipiens ad dexteram sedem suam; venturus inde iterum cum gloria et virtute judicare vivos et mortuos, et reddere unicuique secundum opera ejus. Misit nutu Patris Spiritum sanctum discipulis suis, sicuti promisit dicens: Si ascendo ad Patrem, mitto vobis Spiritum [Col. 0618C] veritatis. Set [11 1Kb] hunc Spiritum oportet nos necessarie [12 1Kb] confiteri, qui sumus veritatis defensores, tertium post Patrem et Filium natura [c 1Kb] et ordine, et eumdem in natura et dignitatem [13 1Kb] possidentem. Hic est primum et majus Patris per Filium opus [d 1Kb] , creatum [Col. 0619A] per Filium [a 1Kb] , natura sanctum, sanctificantem possidens [1 1Kb] virtutem, ut sanctificet simpliciter credentes in Patrem per Filium Dominum et Deum nostrum Jesum Christum: et ut doceat et commoneat et illuminet animas eorum, et dividat gratias, et ad scientiam veritatis omnes ducat et adducat ad Filium. Hic Spiritus sanctus non Deus [b 1Kb] neque Dominus [c 1Kb] , non creator neque factor [d 1Kb] , non colendus neque adorandus [e 1Kb] , per divinas annuntiatus agnoscitur Scripturas; sed Spiritus sanctus, qui quae [2 1Kb] facta sint, per Filium sanctificat, et illuminat, et consolatur, et interpellat gemitibus inenarrabilibus pro nobis; et adjuvat infirmitatem orationis nostrae, et adducit ad Filium Dei perducendos ad Patrem. In isto Spiritu et angeli adorant Filium, et arcangeli [3 1Kb] et omnes [Col. 0619B] invisibilium et coelestium naturae [4 1Kb] in isto adorant Filium, et per Filium, Patrem: et in ipso Spiritu [5 1Kb] sanctificatae [6 1Kb] omnes rationabiles creaturae accedent [7 1Kb] ad Filium Dei, et per ipsum glorificant Patrem: et ipse Spiritus sanctus ante omnia et pro omnibus et super omnia et cum omnibus Filium adorat ipse solus [f 1Kb] sine mediatore, per quem factus est ante omnia: sicuti et Filius ante omnia et pro omnibus, et cum omnibus, et super omnia Patrem adorat, et gratias agit sine mediatore, solus condigne [8 1Kb] , qui genuit illum ante omnia. Et sicuti Filius a semet ipso facit nihil, sed . . . . . .



FRAGMENTUM XV.

. . . . . et regantur, non vivet in aeternum, sed potius damnabitur in metallum ignis aeterni. Hoc etiam [Col. 0619C] tenore credimus solum Deum Patrem [g 1Kb] omnipotentem omnia creasse et regere universa: legem tradidit, Spiritum sanctum dedit et dat semper sanctis, prophetas instruxit: templum, quod Filius sumpsit de [Col. 0620A] Maria Virgine et in cruce dimisit, Pater suscitavit: mundum sibi reconciliavit, peccata dimisit et dimittit [9 1Kb] quotidie, omnes mortuos resuscitaturus, et omnes vivos et mortuos judicaturus, bonis et fidelibus requiem et gloriam aeternam daturus, malos et perfidos in gehennam [10 1Kb] missurus: primum quia ipsum Filium sciens, potens, volens ante omnia creavit, fundavit, genuit, fecit [h 1Kb] , secundum quod ipse Deus Pater omnipotens voluit, definivit, jussit Filio, ut per ipsum omnia creata, facta, fundata, nata, substiterunt et reguntur jussu Patris: per Filium legem tradidit: Filius Spiritum sanctum dedit et dat semper sanctis: prophetas instruxit: templum suum, quod sumpsit ex Maria Virgine et in cruce dimisit, ipse Filius suscitavit: mundum Patri suo et sibi reconciliavit: [Col. 0620B] peccata dimisit et dimittit quotidie, omnes mortuos suscitaturus et judicaturus omnes vivos et mortuos: bonis et fidelibus requiem et gloriam aeternam daturus: malos et perfidos in gehennam missurus. Unum autem imperium et unam potestatem sic dicimus esse, quia secundum Patris imperium Filius omnia perficit: sed et Spiritui sancto, angelis et hominibus ea imperat Filius facere secundum quod Pater vult et jubet Filio, ut Filius imperet caeteris omnibus. Eos autem, qui dicunt, quotiens Scriptura divina [11 1Kb] Jesum Christum commemorat, hominem tantummodo significat, corpus et animam non Deum, et ex eo esse Jesum Christum ex eo quod de Maria natus est, antea non fuisse, sicut Photinus et antecessores ejus asseruerunt, a communione [Col. 0620C] nostra alienos habemus: Unum autem Deum et Patrem omnium sic dicimus et credimus, ut istum Spiritum sanctum, quem tertio loco a Patre post Filium in symbolo et in baptismo tradimus; non [Col. 0621A] esse Deum creatorem [a 127Kb] dicimus, quia nihil ab illo et per illum creatum est; quia omnia a Patre per Filium creata sunt; neque ipsum regere . . . . .



FRAGMENTUM XVI.

. . . . . provisor omnium, judex et dispensator, Deus quia omnia creavit et construxit: qui fecit omnia ex nihilo. Iterum idem ipse Athanasius antiquorum profert memoriam ac Dionysi episcopi, ut ostendat ante esse Patrem, quam Filius generaretur [b 1Kb] , dicens: Ita Pater quidem, Pater et non Filius; non quia factus est, sed quia est; non ex aliquo, sed in se permanens: Filius autem et non Pater, non quia erat, sed quia factus est; non de se, sed ex eo, qui eum fecit, Filii dignitatem sortitus est [c 1Kb] . Deinde ipse Athanasius: Non enim se erigit Filius contra Patrem, [Col. 0621B] neque putat paria esse cum Deo [d 1Kb] : cedit autem Patri suo, et fatetur; docens omnes quia Pater major [e 1Kb] : major autem non vastitate neque magnitudine [1 1Kb] [f 1Kb] , quae quidem corporum propria sunt, sed perpetuitate [g 1Kb] et inenarrabili ejus paterna ac generandi virtute [2 1Kb] : ut quia ipse quidem sempiternus est, et in se plenitudinem habens, et a nullo vitam habens. Similiter etiam Bithenus episcopus [h 1Kb] et cognitus [3 1Kb] ad Papam [i 1Kb] : Ergo Filium genitum dicimus: Filius autem ingenitus numquam fieri potest. Solum autem Patrem scientes ingenitum de sanctis Scripturis: veneramur autem Filium, quia [4 1Kb] apud nos certum est hanc ejus gloriam ad Patrem ascendere. Et post pauca idem: Cum ergo majorem [Col. 0622A] se Pater [5 1Kb] ostendat certum esse quia non solum operationem [6 1Kb] creaturae, sed quia ingenitus est. Similiter idem ipse in alia epistola: De Patre autem et Filii diceris sicut scis superna baculum est ambulare [7 1Kb] . Ergo vere primum deprecamur Dominum, ut veniam mihi tribuat propter necessitatem; et ita de his incipiam, non de plurimis quaestionibus, neque per circuitum, sed per compendium.



FRAGMENTUM XVII.

 . . . . . [j 1Kb] significatione ignis, in se ignem habens, et in igni ignis manens. Nam cum sit in eo splendor lumine [8 1Kb] naturae, calor virtus urendi, mobilitas aestuandi, totum [9 1Kb] tamen ignis est, et haec universa [Col. 0622B] una natura est. Item Hilari: Omnium ergo suorum quis [10 1Kb] Pater esto. Item Hilari [k 1Kb] : Quaero utrum alterius generis Deus sit, qui in forma Dei Deus maneat, et secundum consignatas consignantesque species in signaculis cernimus cum impresso plumbo ferrum et gemma cerae specie vel concavae [11 1Kb] in se imago signata. Item Hilari [l 1Kb] : Quaero itaque nunc, utrum divisio ac separatio sit, cum ignis ex igne est; numquid absciditur natura? aut non sequitur natura, ne sit cum accenso lumine ex lumine? Utile existimavimus haec pro Patre exerere comparationis exempla: nec mentiri [12 1Kb] de professione sua existimaretur, cum divinae professionis intelligentiam et [13 1Kb] aliqua naturalia creaturarum exempla [Col. 0623A] praestarent [1 1Kb] : Sed quia simpliciorum fidem [2 1Kb] furor haereticus turbaret, ut id de Deo credi non oporteret [3 1Kb] , quod difficile, nisi per corpoream comparationem [4 1Kb] , possit intelligi; idcirco secundum [5 1Kb] illud Domini dictum, Quod de carne nascitur, caro est; quod autem de Spiritu, spiritus est; quia Deus spiritus est [a 1Kb] , et de Deo natus est. Vanissimus Hilarius circumvenit mentes innocentium; et quod Dominus de baptizatis et de his qui spiritualiter nascuntur dixerat, ille de nativitate Filii Dei asseruit scriptum esse [b 1Kb] . Sed ipsa lectio necat Hilarium, dicente Scriptura divina: Noli mirari, quia dixi tibi, Oportet vos nasci denuo. Videant ergo et intelligant.



PRIMUS CAPITULUS [6 1Kb] FIDEI CATHOLICAE [c 2Kb] .

[Col. 0623B] Confitemur, credimus, tenemus, Deum Patrem omnipotentem sine initio [7 1Kb] esse [d 33Kb] innascibilem, impartibilem, invertibilem, et immutabilem esse, summum, altissimum, incomparabilem et omnium Deum; et quod sciens, potens, volens, ante omnia saecula et tempora, et ante omnia omnino Filium sibi creavit [e 1Kb] , fundavit [f 1Kb] , genuit, fecit: et manet ipse Filius impartibilis, immutabilis, cum Deo Patre in sempiternis saeculis sine fine [8 1Kb] . Et quia volente et definiente, jubente Deo Patre omnipotente, per [Col. 0624A] Filium unigenitum Deum Spiritum sanctum, caetera omnia coelestia et terrestria, visibilia et invisibilia, creata, facta, nata, fundata, constituta, fincta [9 1Kb] , condita, substiterunt. Et quod filius in principio, et ante quam descenderet in Maria virgine [10 1Kb] semper obediens fuit Deo et Patri suo [g 1Kb] . Et quia disponente et definiente Deo Patre [11 1Kb] omnipotente, per Filium omnes prophetae dixerunt aspirati, quod ipse Filius venturus esset mittendus a Deo Patre illuminator et Salvator generis humanis: et quod ex Virgine esset sumpturum templum, id est carnem, ut Filius Dei omnipotentis [12 1Kb] propter carnis assumptionem Filius hominis et homo pronuntiandus esset, id est Filius David, quia ex semine ejus carnem accepit. Et quia mittente Deo Patre Filius in hoc mundo [13 1Kb] venit, ut [Col. 0624B] per suam doctrinam et passionem [14 1Kb] et mortem crucis, et tertia die resurrectionem [15 1Kb] , et ascensionem in coelis [16 1Kb] cum carne [17 1Kb] illuc, unde [18 1Kb] sine carne descenderat: ut per bonum [19 1Kb] baptismi omne [20 1Kb] genus hominum in se integra fide credentium salvaret, quos etiam Ecclesia [21 1Kb] cognominavit. Et hoc docuisse Dominum et Deum nostrum Jesum Christum in terris, secundum quod illi [22 1Kb] Deus Pater jussit in coelis. Et summum sacerdotem esse Filium Deo Patri [h 1Kb] , et mediatorem esse inter Deum Patrem [Col. 0625A] omnipotentem et omnem creaturam: et ipsum esse, per quem reconciliati sumus Deo Patri. Credimus etiam quod Filius postulat a Patre suo: petit etiam et rogat pro omnibus sanctis et poenitentibus: et quod gratias egit agit [1 1Kb] Filius Deo et Patri suo: et quod omnium orationes sive gratiarum actiones Deo et Patri per Filium offeruntur: et quod jubente Deo Patre, Filius ejus ad dexteram suam sedeat [a 1Kb] , et interpellat Patrem suum pro nobis: et omnia omnino Deum Patrem Filio subjecisse credimus. Et si omnia Deus Pater Filio subjecit, et Spiritum sanctum subjecit [b 1Kb] . Si autem Spiritus sanctus Filio non est subjectus, non omnia Deus Pater omnipotens Filio suo subjecit. Sed et illud quod scriptum est: Pater Filio subjecit; diligit Filium, et omnia dedit [Col. 0625B] in manus ejus; et omnia mihi tradita sunt a Patre meo; sic credimus esse: in quo Pater genuit Filium, dixit ei, scito te creaturum omnia, recturum, et omnibus dominaturum, ut ego voluero, definivero, jussero tibi. Sed et Filius libentissime hoc ipsud quod a se neque est neque aliquid facit [c 1Kb] , sed Dei opificium in sua natura claritatis sine dubio ostendit, ministerium suum cum caeteris creatis exhibens, Dei providentia hominibus deserviens, velut gigans exsultans, currens viam ab Oriente usque ad Occidentem, naturae suae claritatis omnibus portans lumen; ut respiciens ad eum omnis homo rationabilem habens intellectum, gratias agat Deo, qui praeparavit hujus claritatem ad lucem vitae humanae. Etenim cum hominem aliquem videris praeparantem lumen nocte sera, numquid [Col. 0625C] illo [2 1Kb] lumini gratias agis secundum rationem justitiae? Non, sed ei qui praeparavit lumen [d 1Kb] . Secundum hanc itaque justitiae rationem, vel naturalem utens intellectum [3 1Kb] , solum opificem hujus et largitorem magnificare debes; et ei, qui tibi condonavit hujus luminis visum, gratias agere debebis; ut et tu quemadmodum sol exhibet tibi deservitionis ministerium, secundum Dei providentiam, quorum [4 1Kb] debitor [Col. 0626A] es, gratiarum actiones largitori tuo reddas, qui solem propter tuum constituens beneficium posuit in coelo, ita ut luceat super terra. Ita est itaque quod dictum est: Sole, [5 1Kb] posuit tabernaculum suum; et ipse tamquam sponsus procedens de thalamo suo, exultavit ut gigas ad currendam viam: a summo coelo egressio ejus; et occursus ejus usque [6 1Kb] ad summum ejus; et non est qui se abscondat a calore ejus. Tu itaque si permanens in erroris tui [7 1Kb] ignorantia, negas unius Dei esse opificium, hanc quae videtur creaturam [8 1Kb] , et secundum insipientiae tuae impietatem plurium [9 1Kb] deorum [e 1Kb] , qui non sunt, esse affirmas opus; evidentissime ipsa creatura, aspectu [10 1Kb] naturae suae, erroris arguit insipientiam; cum invicem ordinem custodiens, et temporum propria observans, et se [11 1Kb] invicem [Col. 0626B] succedens, et tamquam ex unanimitate, secundum unius Dei providentiam [12 1Kb] , usum ministerii sui hominibus exhibens. Manifestum est itaque quia qui creavit coelum, ipse creavit et luminaria in coelo; ipse quoque et terram creavit, et universa quae sunt super terram. Hujus autem indicium evidentissimum hoc est, quod ea quae . . . . .



FRAGMENTUM XVIII.

. . . Nativitas ejus ante aeterna tempora est. Si aliquid in rebus est, quod antevenit aeternitatem, erit aliquid profecto quod sensum aeternitatis excedat. Tua enim res est, et unigenitus tuus est: non portio, non protensio, non secundum efficientiarum opinionem nomen aliquod inane; sed Filius, Filius ex te Deo Patre, Deus verus, et a te in naturae tuae unitate genitus; [Col. 0626C] post te ita confitendus, ut tecum: quia aeternae originis suae auctor aeternus es. Num dum ex te est, secundus a te est, dum vero tuus est, non [f 1Kb] es separandus ab eo: quia nec sine tuo [13 1Kb] confitendus es aliquando; ne aut imperfectus sine generatione, aut superfluus post generationem [14 1Kb] arguaris. Item Phoebadi aquitane socio [15 1Kb] Hilari.  [g 1Kb] Qui ergo probaverit sine verbo, sine ratione, sine sapientia, [Col. 0627A] sine virtute, sine spiritu, aliquando Patrem fuisse, his probavit Filium cum Patre et in Patre ante omne principium non fuisse. Et tamen nescio, si his virtutibus carens, possit Deus dici. Non modo enim Deus, qui in sua sempiternitate perfectus est, sed ne creatura quidem illa secundum genus suum inconsummata constavit [1 1Kb] . Non potest quid esse, si non sit; non autem erit, si illi defuerit quod esse debebit. Totum igitur defuit Patri, si aliquid defuit. Totum defuit autem, si Filius suus, hoc est virtutum suarum plenitudo, initium non caret [2 1Kb] . Et necesse est hanc opinionem in alterutram blasphemiae partem profane [3 1Kb] sacrilega definitione transire. Aut enim Pater credendus est cum Filio suo initium fuisse sortitum, quia sine Filio suo, hoc est sine [Col. 0627B] virtutibus fuisse non potuit; etenim [4 1Kb] huic illorum initio nescio quis tertius Deus: aut si solus Pater sine initio dicitur, utique [5 1Kb] ad Filii generationem imperfectus fuisse dicendus est. Imperfectus enim, si coeperit habere quod ante non habebat, et habere tamen debuit. Denique habere voluit [6 1Kb] semper, qui semper debuit esse perfectus; quia non accipit augmentum quidquid occupavit totum. Item Ambrosius [a 1Kb] quemadmodum confirmavit suprascripta Hilari et Phoebadi. Dicit aliquis, quomodo generatus est Filius? quasi sempiternus, quasi verbum, quasi sapientia, quasi splendor lucis aeternae [b 1Kb] : quia splendor operatur, ut nascitur. Apostoli istud exemplum est, non [7 1Kb] meum. Noli ergo credere quod iverit vel momentum aliquod quod fuerit sine sapientia Deus, [Col. 0627C] aut sine splendore lux. Item Ambrosius [c 1Kb] : Accipe aliut quod clareat; Filium sempiternum Apostolus dixit, quod sempiterna ejus virtus sit atque divinitas. Item Phoebadius [d 1Kb] : Hic blasphemiae aestus, hic [8 1Kb] totus [9 1Kb] sacrilegus dolor, quod in Patre et Filio recipitur Deus unus. Item Phoebadius: Pater Deus et Filius Deus, Spiritus sanctus Deus, et haec omnia unus Deus.



FRAGMENTUM XIX.

. . . . . . . . tre et exterminabitur malum a vobis. Item in [Col. 0628A] Deuteronomium [10 1Kb] : Describet sibi Deuteronomium istum [11 1Kb] in libro levitis [12 1Kb] et sacerdotibus, ut sit cum eo; et leget eum omnes dies vitae suae, ut discat metuere Dominum Deum suum, et observare omnia praecepta ejus, et justitias has facere, ut non exaltetur cor ejus a fratribus suis; sed non transgredietur a praeceptis dextra vel sinistra, ut sit longaevus in principatu suo ipse et Filius [13 1Kb] . Item in Deuteronomium: Et non solis vobis ego dispono Testamentum hoc et maledicta, sed et his qui comitantur vobiscum hodie in conspectu Domini Dei vestri, ut his qui non vobiscum hodie. Item in Deuteronomium: Et dicent omnes gentes terrae, quare fecit Dominus sic terrae huic? quae est haec ira furoris ingens? Et dicent, propter quod dereliquerunt Testamentum Domini Dei patrum suorum, quod disposuit [Col. 0628B] patribus ipsorum, cum eduxit illos de terra Aegypti. Et euntes servierunt diis alienis, et adoraverunt eos quos non noverant, et non permanserunt ad Dominum Deum suum. Et iratus furorem [14 1Kb] Dominus super terram illam, induxit super eam secundum omnia maledicta Testamenti, quae scripta sunt in hoc libro. Et abstulit eos Dominus a terra eorum in furore et ira et exacerbatione magna nimis: et projecit eos in terram aliam; et caetera. Hoc jus divinum, has Scripturas sanctas defendit Constantinus senior dicens [e 1Kb] : Licet me sublimissimum atque omnium dominum me sentiam, mortalem me esse cognosco, et quandoque hujus regni gloriam relicturum [15 1Kb] intelligo. Quaerenda igitur fama aeterna, ac [16 1Kb] sublimia illa quae ab aeterno Domino et a sublimi Deo descendunt [17 1Kb] ; quae divinae [Col. 0628C] legis [18 1Kb] promittunt: quod sacra Filii Dei pollicentur; quae post hujus vitae decursum ab ipso Filio Dei sponsore exhibentur. Brevis igitur hujus temporis gloria deponatur, ut per fidem sine fide possideatur, quo [19 1Kb] ipse secundum sacram Dei legem post vinculi mortem daturam [20 1Kb] immortalitatem post brevissimam vitam sine fine polliceri [21 1Kb] ; et caetera. Hoc jus divinum, has Scripturas sanctas defendit Constantius scribens ad sanc [f 1Kb] . . . . . . . . . .



FRAGMENTUM XX.
[Col. 0629A]

. . . . . . . . . . . . [a 1Kb] prophetas Dei. Et cum audissent pseudoprophetas qui erant cum Ochusia [1 1Kb] filium Achab, qui fuerat doctor eorum Gamarias [2 1Kb] de monte Ephrem, et ipse fuit frater Sedeciae, suasit Ochodiam regem Gomorrae et occidit Michaeam. Et cognovit Bechira, et vidit locum Esaiae et prophetarum qui cum illo erant; ipse enim habitabat in Beclem; et abiit Hierosolymam, et conjuncti sunt et ipsi Asamar. Et factum est cum venisset Salmanassar rex Assyriorum, et accepisset Samariam, et abduxisset nomen. . . . . . . . . . . . . . dixit . . . . . . . bus in carcerem, et perduxisset eos in montem Medor. . . . . . . . . . . . . . . ad flumen Gozan, Bechira fuit juvenior, et fugit et pervenit Hierosolymam in [Col. 0629B] diebus Ezeciae regis Judae: non ambulabat in. . . . . . . . . . Samariae patris sui, quoniam timebat Ezeciam. Et inventus est in tempore Ezeciae loquens verba injustitiae in Hierusalem, et s. . . . . . . . . . . . . . . . . a pueris. . . . . . . . . . . . in regione Beclem. Et contempsit Bechira Esaiam et prophetas qui cum eo erant dicens, quoniam Esaias et prophetae, qui cum illo sunt, prophetabant in Hierusalem. . . . . a civitatis Judeae, quoniam deseruntur, et in filios Judeae et bon. . . . . . . . . quoniam captivi ducuntur. Et inde, domine rex quoniam galea grec. . . . . . . per ferrum deduceris: ipsi prophetaverunt in Israhel et in Juda et in Hierusalem: et ipse Esaias dixit se plus quam Moysen prophetare. Dixit enim Moyses quoniam homo non potest videre Deum; [Col. 0629C] dixit autem Esaias vidi Deum, et ecce vivo. Tu, rex, intellige quoniam mendax est: et ecce Hierusalem Sodomam dixit, et principes ejus et Judeae et Hierusalem populum Gomorrae nominabit [3 1Kb] . Et cum in multis detraxit Esaiae et prophetis, et supersedit Beliac in corde Manasse, et corda principum Judae et Benjamin et spadonum et consiliariorum [4 1Kb] regis. Et placuerunt eis sermones Bechire, et mandavit rex, et apprehenderunt Esaiam. Fuit enim Beliac bilem habens in Esaiam propter quod in se ostenderit Samael, et quoniam ipse nuntiavit adventum Dilectissimi de septimo coelo et Transfigurati; quem ejus et discensum et formam in qua transfiguraretur esse [Col. 0630A] hominis, et persecutionem quam passurus est, et contumeliam quam. . . . . . . . . .



FRAGMENTUM XXI.

. . . . . . . . . . . . . . filios voci Micheae et reliquis prophetis, dicens in eo, in quo prophetiam meam audistis: vidi angelum gloriosum non secundum gloriam angelorum, quos ego semper videbam, sed claritatem magnam et sanctam habentem, quam ego claritatem exponere non possum. Et accessit et tenuit manum meam, et dixit: Et quis es tu, et quod tibi nomen est, et quo me tolles? accepi enim vires loquendi cum eo. Et dixit mihi: Cum te imposuero et ostendero tibi visionem, propter quod [5 1Kb] ad te missus sum, tunc intelliges qui sim, nomen autem meum non dicam tibi, eo quod [Col. 0630B] revertaris in carnem. Cum enim sustuleris te, tunc videbis. Propter hoc enim missus sum ut veniam. Simpliciter mihi respondet et ait mihi: Et majus me videbis. Hilariter simpliciter loquitur tu. . . [et eminent] iorum ipsius majorum videbis. Propter hoc enim missus sum a septimo coelo, ut [6 1Kb] omnia tibi ostendam. Et sustulit me, et ascendi ego ipse in primum solidamentum, et ibi vidi Samael et fortitudinem ejus: et fuit in eo bellum grande, et angeli Satanae simul invidentes; sicut enim susus [7 1Kb] sic et in terra. Et dixi angelo, qui fuit mecum: Quid est bellum hoc, et quae invidia haec? et dixit mihi: Sic est ex qua [8 1Kb] oculum factum [9 1Kb] est, usque nunc est, sic erit bellum quoad usque veniat quem visurus est, et emundabit eum. Et postea posuit me super solidamentum; et fuit coelum, et vidi ibi sedem in medio, [Col. 0630C] et ad dexteram ejus et ad sinistram angeli erant; angeli ad sinistram [10 1Kb] , qualis [11 1Kb] ad dextram [12 1Kb] : ad dextram enim claritatem magnam [13 1Kb] habuerunt: et laudabant omnes una voce: et sedes erat in medio, et a sinistra postea benedicebant. Fuit autem vox a sinistro, non sicut nec minus erat illis similis; et rogavi angelum qui me ducebat, et dixi ei: Cui mittunt angeli hymnos [14 1Kb] ? et dixit mihi: Gloriae sedentis septimi coeli, qui est perpetui saeculi, et dilecto ejus a quo missus sum ad te. Et imposui me secundum coelum, et fuit altitudo coeli qualis a coelo usque ad terram et ad firmamentum: Et vidi ibi quomodo videram in primo coelo angelos dextros et sinistros et sedes medias. . . . . . . .
[3Kb]



[Col. 0631]
SERMONUM ANTIQUORUM RELIQUIAE EX ALIO PALIMPSESTO BIBLIOTHECAE AMBROSIANAE. (C,G)*



FRAGMENTUM I. INCIPIT SERMO III a 1Kb]
[Col. 0631B]

Dominus noster Jesus Christus ipse est fundamentum, ipse perfectio, ipse angularis. A terra est et a coelo: de coelo enim descendit Deus, et hominem assumpsit de terra, et sociatus est homini. Ecce de coelo, ecce fundamentum, ecce angularem. Hic bene complacuit in hominibus: et his, qui de terra sunt, dedit Spiritum sanctum de coelo; ut et superiores et inferiores unam faceret Ecclesiam; hoc est divinitati humanitatem, divinitatem humanitati permiscens [b 1Kb] . Cum autem fundamentum audieris, Dominum intellige: ipsum [1 1Kb] enim fundamentum demensus est. Lapides qui super aedificantur, parem fundamento debent habere mensuram, ut aedificandi [2 1Kb] [Col. 0631C] usibus conveniens fiat . . . . .



FRAGMENTUM II. EX SERMONE V.

. . . . . quam per speculum intuemur, in eamdem imaginem reformati de gloria in gloriam. Sicut enim aliquis regalia vestimenta, purpuram et diadema et caetera similia inspicit, et varietatem miratur, subtilitatem, gratiam, pulchritudinem pretiosorum [3 1Kb] lapidum, et insatiabiliter aspiciens delectatur; vel quemadmodum [4 1Kb] . . . . [5 1Kb] aspicit . . . . . uo [6 1Kb] remota et coelestem imaginem Christi ferventem habentem [7 1Kb] in nobis et intelligentes pulchritudinem ineffabilis luminis intuentur: quemadmodum reformantur de gloria in gloriam, varietatem et pulchritudines diversas, quae lingua carnali narrari non possunt, imo nec intellectu comprehenduntur, quanta sint quae fiunt in hoc mundo cum sanctis. Ipsae enim parabolae imagines [Col. 0632B] quaedam sunt: divina enim ab his qui experti sunt agnoscuntur, et ab his in quibus oportuit veritate aspiciuntur. Ita igitur debes intelligere aut audire, id est ultra tuam scientiam, ultra sensum; quamdiu res ipsa mysterii gratiam [8 1Kb] in mentem tuam infundat. Etenim [9 1Kb] purpura et regalia vestimenta lucrum nullum nec vitam tribuunt videntibus, praeter id solum quod delectantur aspectu: divina autem gloria et coelestis imaginis pulchritudo vitam praestat aeternam, charitatem veram, cordis puritatem, cibum coelestem. Qui igitur hoc intuentur lumen divinum, in sua corda splendificans, nullis rebus occupantur terrenis; sed prorsus connexi sunt illi pulchritudini. Sicut enim parvulus matrem suam aspiciens in manibus se gestantem, gaudet et laetatur, quoniam [Col. 0632C] vitam lactis sumit ex ea, et in eam aspicit; ita et verum lumen habentes in se, attendentes ad hoc, requiescunt et gaudent gaudio quod non potest enarrari: ex ipso enim indiscunt [10 1Kb] immortalem escam, et in ipso vivunt vitam veram in saeculo. Explicit sermo V.



FRAGMENTUM III. INCIPIT SERMO VI.

Quam dispensationem habet Christi adventus? Primum ut mundam redderet naturam Adam, et haereditatem coelestem donaret Spiritus sancti. Magnum igitur beneficium generi dedit humano, redimendo nos de carcere tenebrarum, et demonstrando viam vitae, et januam docendo [11 1Kb] qua de vinculis exiretur, cum dicit: Petite et dabitur vobis, pulsate et aperietur vobis. Per hanc enim januam liberantur volentes quaerere et pulsare, et in ipsa duplicem gratiam [Col. 0633A] consequentur, quod et anima liberetur gravissimis vinculis mortis atque peccati, et quod semetipsa recipiet, et cogitationes suas, et coelestem regem Christum tamquam sponsum secum habitantem [a 1Kb] . . . . . . . .



FRAGMENTUM IV. INCIPIT HOMILIA [1 1Kb] XXIV.

Interrogatio seniorum quorumdam, si vere in resurrectione omnia membra resurgunt. Responsio. Deo omnia sunt possibilia, et ita promisit: hominis autem infirmitas et cogitatio, quasi impossibile huic apparet [2 1Kb] . Quemadmodum enim de limo terrae accipiens, et quasi quamdam aliam construxit naturam, dissimilem a terra; et plurima faciens genera ut . . . . capillos et pellem et ossa et nervos; quemadmodum [Col. 0633B] autem acus in ignem mittitur, mutat colorem et transfiguratur . . . . quamvis solvatur, tamen stabilis est; ita in resurrectione omnia membra resurgunt, et capilli non disperient, juxta quod scriptum est, et omnia efficiuntur lucida, et omnia in igne et in lumine tinguntur et transfigurantur: sed non, sicut quidam dicunt, quod solvantur et ignis efficiantur etiam, et non stabit natura. Petrus enim, Petrus est; et Philippus, Philippus: et unusquisque in propria natura et substantia permanet, sicut et in plenitudine Spiritus. Si autem . . . . . .



FRAGMENTUM V. EX HOMILIA XXXIII.

. . . . . . . . . quemadmodum si sit civitas deserta aut diruta, et voluerit quis restaurare eam; prius ea [Col. 0633C] quae remanserant [3 1Kb] vel corruerant, destruet ad purum; et sic incipit ponere fundamenta, et erigere fabricam; et tamen domus necdum est perfecta. Similiter et qui paradisum voluerit fabricare in locis desertis et abditis, primum incipit mundare, et saepem circumdare, et aquales distinguere; deinde plantare, ut post multum tempus afferat fructus paradisus. Ita et voluntas hominum praevaricatione exasperata et deserta et spinosa facta est. Dixit enim ei Deus: Spinas et tribulos proferet tibi terra. Oportet igitur, ut quis laboret et opere multo requirat, et ponat fundamentum, donec veniat in cor ejus ignis coelestis, et mundet omnes spinas. Tunc demum incipiet sanctificari. Explicit homilia XXXIII.



FRAGMENTUM VI. INCIPIT HOMILIA XXXIV.
[Col. 0633D]

Omnes rationabiles creaturae (dico autem angelos, animas, et daemones) integrae et simplices a creatore creatae sunt: quae quidam [4 1Kb] ex eis in mala conversae [Col. 0634A] sunt per liberi arbitrii voluntates; et erunt haec [5 1Kb] . Voluntate enim propria aversi [6 1Kb] sunt a sancto et integro cogitatu. Hoc enim intelligimus, quia a fabricatore malum nihil constat esse creatum. Judicem itaque dicimus Deum mittentem Satanam in ignem. Sunt enim quidam haereticorum dicentium [7 1Kb] esse materias sine initio [8 1Kb] , et materiae radicem, et virtutem radicis unius esse virtutis. Adversus haec habes rationabilem responsionem . . . . . .



FRAGMENTUM VII. EX HOMILIIS INCERTIS.

. . . . . . . . . . . . Oleum laetitiae prae consortibus tuis, et multam ac variam escam spiritalem et coelestem, incorruptam, glorificam, et vestem coelestis luminis . . . . in his enim vita, non in corpore. Qui autem remanserit [Col. 0634B] in propria natura . . . . . . . . corrumpetur et morietur . . . . . . . . Anima quando in sola propria natura remanserit, et non participaverit divinae naturae, id est gratiae, morte aeterna morietur in poenis, quia digna non est effecta aeternae vitae particeps esse. Sicut enim infirmantis corpus cum escam non poterit accipere vel potum, desperantes [9 1Kb] de eo plangent eum omnes proximi vel charissimi amici vel dilecti ejus . . . . . . . . ascendet enim super te coelestis agitator, et fiet anima tua tota oculus, et tota lumen. Et si cibum sumpsit spiritalem, si vitae potum [10 1Kb] potata es, et si indumentum ineffabilis luminis induta es, ut possis adversus machinamenta resistere diaboli: si interior homo his omnibus per probationem confirmatus est; aut si vita vivet aeterna, in Domino requiescens. [Col. 0634C] Si autem haec omnia non recepisti nec possides, non in veritate contristari debes [11 1Kb] , quod tantarum non sis particeps divitiarum, et tantam necdum acceperis vitam? Itaque dolorem paupertatis tuae habeto et inopiae, eo quod in propria peccatorum tuorum adhuc remanseris inopia. Si ergo quis habens dolorem propter inopiam propriam, et nondum satiatus, in securitate ambulat, qui autem dolorem habet, deprecatur petens Dominum, velocius percipiet redemptionem et coelestes divitias; secundum quod Dominus dicebat de judice [12 1Kb] iniquitatis. De vidua sermo narrans edocuit . . . . . . . . .



FRAGMENTUM VIII.

. . . . . . . . fissam enim habentes ungulam et rumigantia [13 1Kb] animalia [comedenda] esse lex praecepit [Col. 0634D] (Levit., XI). Hoc est enim necessarium, duplicem se intelligere hominem, contradicentem et non concordantem coinhabitanti peccato. Oportet autem animam separari cum cogitationibus suis, et dijudicare per verbum et segregari a communicatione peccati: [Col. 0635A] et tunc Deus inversa [1 1Kb] te discernit, et separat animam a malis spiritibus, qui sunt cogitationum radices. Sicut enim agricola utiliter terrae agens curam, primum renovat eam et mundat spinis et tribulis; et tunc semina mittit, ut opportune fructus restituat; ita oportet placere Deo volentem, et semen gratiae sperantem recipere, mundare et renovare, et omni virtute ornare ex se, ipsam terram cordis sui, ut semen spiritus cadens in corde bonae terrae, fructum sancti Spiritus reddat multiplicem. Vel quemadmodum artifex qui diligentius operatur [2 1Kb] pelles animalium, quae dicuntur pergamena, nisi primo auferat ab eis pilum, et superfluam pinguedinem carnis, vel nigrorem sanguinis et reliquam immunditiam, ut diligenter munda et limpida ea perficiat: non potest in eis lex Domini scribi: sicut [Col. 0635B] ergo artifex sapiens, quemadmodum oporteat omnia superflua auferet, mundans et nitorem praestans; et tunc ibi scribuntur Dei leges: et tunc erunt scripturae spiritales: eadem igitur similitudine et ii qui volunt, et qui sperant leges Spiritus sancti in suo sensu vel anima scribi, et coelestem vitae imaginem Christi induere, omni sollicitudine et diligentia cor suum sicut artifices mundum exhibeant, emundantes se ab omni agrestis istius saeculi pinguedine, et a sollicitudine carnis et sanguinis; et ab omni terreno vinculo separati, et a terrenarum rerum distensione, quae est veluti nigror sanguinis, hoc [3 1Kb] emundent; ut sic emendantes et praeparantes sensum proprium et cor, scribat ibi Deus sanctus proprias leges; secundum suam promissionem, dans leges in corde et in [Col. 0635C] sensibus eorum scribens, et erunt populus ejus. Sicuti et Apostolus dicit: Has habentes promissiones, mundemus nos ab omni carnis. . . . . . . . .



FRAGMENTUM IX.

. . . . . . . . Jam nunc ergo sermonem exigat unusquisque ab anima sua, dijudicans cogitationes proprias per praecepta divina; et probet in quibus sit deditus, et a quibus detineatur; et videat si legibus Dei concordet cor ejus vel cogitationes ejus. Sin vero, festinans convertatur unusquisque in omni virtute animae vel corporis; ut quemadmodum corpus exterius [4 1Kb] a fornicatione conservat et a malitia et corruptione, veluti Dei templum; sic in interioribus animam et cogitationes custodiat a corruptione spirituum malignorum: ut non communicet cogitationibus [Col. 0635D] eorum, nec coinquinet se, quia est sponsa Christi. Sicuti enim corpus fornicatur, ita et anima occulte communicans malignis virtutibus in cogitationibus, in peccatis invisibilibus: corrumpitur enim et fornicatur. . . . . . . . . desideriis. . . . . . . . in vana gloria, in invidia, in rapina. Ubi enim communicat anima, illic et ministrat et servit: si autem divino Spiritu communicat, ipsi et ministrat: si vero [Col. 0636A] tenebrosis et malignis spiritibus, illis similiter ministrat et servit. Sicut ait: hominum enim corrupta mens. Et iterum: coinquinata est mens eorum et conscientia. Et iterum: timeo enim ne sicut serpens Evam fefellit astutia sua, ita corrumpantur sensus vestri. Est igitur fornicatio visibilis. Est et invisibilis fornicatio per cogitationes iniquas. In lege enim mysterium aliquod sanctus Spiritus demonstrans animae, quadrupedia immunda separabat a mundis: munda enim mundos necesse est pariant fructus. Ita debent animae cogitationes naturae propriae esse mundae, per scientiam verbi, a cohabitante peccato et ab immundis cogitationibus: ut anima naturae propriae cogitationes, verbi notitia, mundas pariat; non consentiens nec communicans malitiae fructus immundi, scientia [Col. 0636B] ea quam natural. . . . . . . . . . ignorantiam pariet, neque audit aut loquitur aut immergitur in peccati tenebras, quoniam a vitiis est eruta. Etenim mens, quae vixit in tenebris, et non est morti nata. . . . . . . . haec de Christi corpore non est, non est de corpore luminis, sed socia est tenebrarum et portio. Et iterum, quorum animae coeleste [5 1Kb] lumine illuminatae sunt; et effecti [6 1Kb] sunt portio luminis. Sed dicet aliquis; quemadmodum corpus tenebrarum est diaboli anima, quae non est creatura ejus? Hic respiciens itaque recte intellige. Sicut enim indumentum, quod [7 1Kb] uteris, alter confecit vel texuit, et eum [8 1Kb] indueris; similiter domum alter fabricavit et constituit, ut habitares in ea: ipsa ergo similitudine [9 1Kb] et Adam praeceptum praevaricans, et malignum serpentem [Col. 0636C] obaudiens, et Dei praecepta sancta contemnens, distractus est; vendens se virtutibus [10 1Kb] nequitiae, et subdidit inimico [11 1Kb] animam, quam Deus bonam fecerat, suae imaginis proprium habitaculum. Propterea enim anima corpus efficitur tenebrarum nequitiae, quamdiu in peccatis est, etc.



FRAGMENTUM X.

. . . . . neque enim de Gabriel et Michael dixit: Faciamus secundum imaginem et similitudinem nostram, nisi tantum de homine. Vide igitur honorem tuum, quemadmodum sis pretiosus ab [12 1Kb] angelis, quomodo Deus per se ipsum pro tua legatione vel redemptione in terram venerit. Deus ergo et angeli pro tua redemptione et salute venerunt. Rex, filius regis, fecit confilium [13 1Kb] , et veniens in crucem posuit animam suam. Tanta enim [Col. 0636D] est charitas Dei ad hominem, ut immortalis pro te cruci affigeretur, sicut scriptum est: Sic enim Deus dilexit mundum, ut Filium suum unicum daret pro eo. Quomodo ergo non omnia cum ipso nobis donavit? Et alibi: Amen, dico vobis, quoniam super omnia sua constituet eum. Dicit enim alibi minister sanctorum: cum Eliseus esset in monte, et venissent ad eum allophyli, dicebat puer multi sunt. . . . . . . . .



FRAGMENTUM XI.
[Col. 0637A]

. . . . . . . vocati ad imperatorem [1 1Kb] praefecti vel comites sub magno timore et tremore sunt, quemadmodum ad interrogata respondeant, aut ne in aliquo offendant verbo [a 1Kb] , et incidant in periculum [2 1Kb] ; rustici autem et ignavi, qui numquam judicem penitus viderunt, in securitate transigunt: et in hoc saeculo ab imperatore usque ad pauperem securitatem videntur sub coelo habere. Qui autem ingrediuntur ante tribunal Christi. . . . . . . . semper sub timore et tremore sunt positi. Nam et divites terrae quando copiosum fructum in horreis reconderint [3 1Kb] , rursus operantur per singulos dies ut acquirant. Sin vero in reconditis sint praesumentes, et ea quae in horreis sunt reposita neglexerint, statim in inopiam et in [Col. 0637B] infelicitatem ruunt. Idcirco laborare fortiter debent, et recondere potius. Et christianitas ita est, ut unusquisque gratiam Dei gustet. Est enim gustate et videte quoniam suavis est Dominus. Est igitur gustus operationis in plenitudine virtutis, Spiritus sancti gratia ministrante in corde. Quotquot enim luminis et regni sunt filii, vel ministri Novi Testamenti in spiritu, isti ab hominibus non docentur, sed a Deo sunt edocti: ipse autem scribens legem in cordibus eorum. Non enim in Scripturis tantummodo debent instrui, quae atramento sunt scriptae [b 1Kb] ; sed in latitudine cordis gratia Dei, et legis spiritus, et coelestia mysteria scribantur, etc.



FRAGMENTUM XII.

. . . . . . Dico autem tibi quoniam et Apostolos habentes [Col. 0637C] Paracletum securos in omnibus non fuisse [c 1Kb] . Aderat enim in eis gaudium et laetitia, timor et tremor ex ipsa gratia; non enim de parte malitiae; sed gratia ipsa custodiebat eos ne vel in modico averterentur. Quemadmodum si sit aliquis jactans lapidem in murum [4 1Kb] , quid laesus aut commotus est murus? aut veluti sagitta in hominem [5 1Kb] tectum clibano [d 1Kb] mittatur, quid aut corpus aut ferrum nocuit impingens et cadens? Ita pars aliqua malitiae etiamsi approximavit eis in aliquo, in nullo tamen nocuit eos [6 1Kb] , quoniam induti erant perfectam Christi virtutem: et ipsi perfecti cum essent, habebant libertatem operandi justitiam. Quoniam dicunt quidem, quod cum gratia sit animae securitas. . . . . . .



FRAGMENTUM XIII.

[Col. 0637D] . . . . . . animas multorum quasi immundis spiritibus impleverunt. Sicut psalmus ait, quoniam repleti sunt obscurati domibus iniquitatum. Et posuit testamentum contra regem verum, legem peccati, et imagines nebulosas et doloribus plenas, et nummum reprobum [Col. 0638A] spernendum signavit, et malitiae mores edocuit, legiones induxit, spiritus pravitatis qui obtinent animam in compedibus solidatis et serris ferreis ad observandam eam ne exeat: et coegit eam facere opera eorum, secundum illorum arbitrium; et corruperunt eam et fornicati sunt cum ea; et cooperuerunt tenebris oculos ejus, ne videret dominum suum; et in mola tenebrarum commolere coegerunt, ut cogitaret carnalia et mundana, sentiret terrena et limosa: et excitavit in ea fontem coenosum, iniquitate scatentem; et consilia malignitatis spirituum sparserunt in ea, et in captivitatem duxerunt populum ejus, id est multitudinem consiliorum; spoliaverunt et gloriae vestimentis, injeceruntque pannos ignominiae et immunditiae, plenos amaritudine et felle; et [Col. 0638B] impleverunt eam omni immunditia. Deinde postquam multa tempora transierunt, et ipsi consuetudine tenebrarum potestate decenti, nullam memoriam sui regis habebant, nec propriae libertatis, sed ita habebant ut si tales ab initio essent creati; misit ergo Christus rex coelestis et verus, primum per sanctos prophetas hominem commonens, et in memoriam nobilitatis propriae revocans dignitatis; id etiam memorans quam acerbo [7 1Kb] , quam subdolo teneretur errore, annuntians se ipsum venturum, et liberaturum eum per se ab his qui eum in captivitate detinebant.. . . . . . . adulterii nummum deleret, et omnes inimicos a quibus tenetur extingueret: et renovare eum promisit secundum arbitrium suum et legem pacificam dare spiritus et divinam, ut simul mores antiquos [Col. 0638C] qui erant in eo malitiae commutaret: tantum ut memor sui anima ad proprium confugiat Dominum, ei se tradens, et suam commodans voluntatem: et ut crederet, quod facturus sit omnia quae promisit; et eum obsecret dies noctesque vociferans ut a mala captivitate et acerba eruat servitute. Quando autem illustravit [8 1Kb] bonitas salutaris nostri Jesu Christi, et promissionis consummata sunt tempora, et venit rex Christus ad redimendum et recipiendum hominem suum, quem multis temporibus dira servitus tenebat; et quotquot in eum crediderunt, et ad eum confugerunt, redempti sunt. Et rogavit, suam captivitatem confitens, quod non per semet posset liberari et de servitute erui, [e 1Kb] id est ad superiorem mundum, et ab hoc saeculo ad beatum et perenne saeculum [Col. 0638D] facilius volat cum multa requie. Jam enim Filii Dei et celsiores fiunt et superiores sine ullo metu spirituum immundorum, et feritatis eorum; sicut enim volatilia jam non timent ferarum insidias. Ut autem nullus est hominum qui pecorum loquelam [9 1Kb] [Col. 0639A] intelligat, ita et linguam Spiritus sancti nemo hominum plenus spirituum mundanorum agnoscit; sed soli filii gratiae verba matris agnoscunt: secundum quod dictum est, spiritalibus spiritalia comparantes; animalis autem homo non recipit quae sunt spiritalia: stultitia enim est ei. Sicut enim hominibus incognita est hirundinum vox, ita et carnales spiritalibus pro barbaris sunt. Haec autem quadam similitudine umbratili eorum, quae vera sunt, dicimus volatilium et hujusmodi rerum; sumentes ab his quae videntur exempla et materiam colligentes; quoniam spiritalia nullam interpretationem recipiunt: sicut et Dominus locutus [Col. 0640A] est in parabolis: ait enim: Aperiam os meum in parabolis. Spiritalia enim invisibilia sunt, et nec sermone humano possunt exponi, nisi spiritus ipse obsecretur ut doceat. Spiritalem enim regenerationem incrementum et perfectionem noscere non possumus, sed solummodo credere quod ita in hominibus operetur qui ei conversatione sui placere potuerunt. Ita et spiritalium loquela barbara est mundanis hominibus. Sicut enim pisces maris omnes, quae sunt in eo, norunt semitas et profunditates, et homines vel feras vel pecora non possunt agnoscere . . . .




[Col. 0639]
CONTRA ARIANOS FRAGMENTUM. (C,G)*
[Col. 0639B]

In miscello codice Vaticano Regio DLVII, p. 6 et 7, duae exstant membranae saeculo ferme XI scriptae, in quarum priore contineri partem cognovi sermonis de symbolo adversus paganos et Arianos, quem inter spurios Augustinianos collocant Maurini editores, in tomi VIII appendice, p. 11, sqq. In posteriore autem membrana, quae manu eadem perscripta est, fragmentum item legebam contra Arianos, quod ego cum considerarem, pertinere suspicabar ad tractatus illos Augustini contra praedictam haeresim quos deperditos esse scimus. Equidem sentio me periculose admodum de hac re pronuntiare; fieri enim potest, ut vel Augustini cognitum fragmentum sit (de qua re vestigare altius per angustias temporis nequeo) vel cujuslibet alterius Patris, quorum permulta contra Arianos [Col. 0639C] scripta exstant, et a me pleraque sunt lectitata, quin tamen hanc particulam in iis me legisse nunc recorder, quamquam aliquid haud scio an simile me vidisse alicubi pene commemini. Verum quid prohibet, quominus praedictam membranam hoc loco lectoribus meis post Ariana fragmenta exhibeam; quae sive alibi edita est, sive secus, catholicam veritatem belle propugnat? Certe hanc ipsam Arianorum objectionem de genito et ingenito proponunt sibi dissolvuntque sapienter Basilius, orat. contra Arr., ed. Garn., t. II, p. 194; et Ambrosius, de Incarn. sacramento, capp.8 et 9; itemque Augustinus de Trin., V, 4, qui et de illa sic prooemiatur: Inter multa quae Ariani adversus catholicam fidem solent disputare, hoc sibi maxime callidissimum machinamentum proponere videntur [Col. 0639D] cum dicunt, etc. In membranae calce scribitur nota quaternionis septimi; unde cognoscimus reliquum esse fragmentum ex aliquo majore codice.

. . . . non edocti humanae sapientiae verbis, sed docti spiritu. Redde ergo, haeretice, quod docuit spiritus; redde ut fides non sit in sapientia hominum, et haeresis non erit. Et ne diutius immoremur, veniamus ad ea, quae nobis tamquam murum ferreum opponere consuerunt dicentes: ingenitus et genitus idem est, necne? ut per id quod dissimilis sonus in nomine est, non videatur Patris et Filii et [Col. 0640B] Spiritus sancti eadem esse substantia. Secundum quam formam et ego interrogo: si differentia est geniti nomen ab ingenito, ne eadem videatur substantia: ergo quodcumque ingenitum dicitur, ejusdem erit substantiae, si geniti ab ingenito discrepat nomen. Dicitur ergo ingenitus Pater atque infectus: dicitur et Filius genitus atque infectus. Si igitur in eo quod ingenitus et genitus, sibi differunt; ergo in eo quod infectus et infectus dicuntur, ejusdem erunt substantiae. Spiritus etiam sanctus, de quo scribitur, quod neque Pater sit, neque Filius, neque quod factus; quid erit dicendum? ingenitus erit: sed si ingenitus, ejusdem erit substantiae, cujus et mundus est, vel ea quae ex nihilo sunt. Sed mundus etsi factus est, ingenitus est: non enim Filius est, quia factus est; [Col. 0640C] erit ergo quod et Pater est, qui est ingenitus: quo genere si et Spiritus sanctus factus est, erit et ipse ut mundus ingenitus. Sed diximus Filium infectum, non enim factus est: ergo quidquid factum non fuerit ejusdem erit substantiae. Pater factus non est; Spiritus sanctus factus non est; Filius factus non est: ergo ejusdem erit substantiae Spiritus sanctus, vel Filius, cujus et pater est. Ingenitus Pater, ingenitus et Spiritus sanctus, ingenitus et mundus (non enim nati sunt) ejusdem erunt substantiae, cujus et Pater est: sed mundus factus est, Pater autem non est factus, sed neque Filius neque Spiritus sanctus; ergo solus mundus non erit ejusdem substantiae, cujus Pater, vel Filius, vel Spiritus sanctus. Quid ergo in nominibus et hominum sapientia [Col. 0640D] convenientibus immoramur, et non in his quae Scriptura signavit dicendo, Patrem et Filium et Spiritum sanctum esse credendum? Quod si nominibus fides adhibenda est, ut quicquid vel ingenitum sonat vel infectum, necesse est ut quicquid fuerit ingenitum vel infectum, ejusdem sit [1 1Kb] substantiae: et hac ratione quicquid illud fuerit, quod immortale dicatur, vel incorruptum, vel incorporeum, vel infectum, ut ejusdem videatur esse substantiae. Mundus factus est, vel ea quae in mundo sunt: numquid quae facta sunt, ejusdem erunt substantiae, [Col. 0641A] id est coelum, terra, aer, aqua? Si igitur quae facta sunt, non sunt ejusdem substantiae, quia nata non sunt; ergo ingenitus et genitus, qui facti non sunt, ejusdem erunt substantiae, quia aliud sit natum et aliud factum: ea enim quae fiunt voluntate facientis, substantiae diversitate consistunt: ea vero quae nascuntur, etiam ex factis ejusdem naturae semper obtinent veritatem. Respice arborum, seminum, pecudum, ferarum, volucrum, hominumque naturas; respice et earum opera, aut hominum habitacula, aut cubilia ferarum, aut nidos avium, aut apium cellas, aut promptuaria formicarum, aut antra aranearum, vel omnium generum secreta, atque in his, quae dixi, earum opera considera. Numquid similis [1 1Kb] substantiae sunt? quorum quae [Col. 0641B] vel generant, vel generantur, ita procul opera [2 1Kb] omnium sunt a natura generantium. Sola nativitas substantiae se generantis indicium est. Factae sunt etiam Dominationes, Virtutes, Potestates, Throni, Principatus: numquid quia factae sunt, et genitae dicuntur? Sed si genitae non dicuntur, quia factae sunt, erunt utique ingenitae: si ingenitae sunt, ejusdem erunt substantiae, cujus et Pater est qui est ingenitus? Dicuntur ergo Throni, Potestates, Principatus, Dominationes, Virtutes: numquid ejusdem erunt substantiae, licet nominum videatur esse diversitas? [Col. 0642A] quia nominum diversitas honoris significatio est, et non earum substantiae. Nam quod dicuntur Virtutes, Dominationes, Sedes, Potestates, honorum expressio est, non substantiae demonstratio, quae vel quales intelligi debeant. Et utique haec omnia et incorporea et incorrupta et immortalia et ingenita dicuntur; non enim filii sunt, quia unicus Filius est, qui sinum Patris exposuit [3 1Kb] . Denique de angelis quid ait Apostolus? Cui enim angelorum aliquando dixit, Dominus filius meus es tu (Hebr., I, 5)? Negando ergo filios, negavit in eis nativitatem, non negavit creationem. Sic Apostolus ait: Sive Dominationes, sive Principatus, sive Virtutes, sive Potestates, omnia per ipsum facta sunt (Coloss., I, 16). Facta autem dixit omnia, non tamen nata. Numquid ergo [Col. 0642B] ex eo quod dicuntur vel incorporea vel incorrupta vel immortalia, substantiae eorum confessio est, quae vel quales sint, et non magis negatio passionum? Nam cum dicimus incorporeum aliquid, negamus corpus, non vero substantiam confitemur. Vel cum dicimus incorruptum atque immortale, non quid sit, sed quid non patiatur edicimus: non enim patitur vel mortem, vel corruptionem quod immortale dicitur vel incorruptum; unde ne quis nominibus tot, tantisque, tam multis, aut ejusdem dicat omnia esse substantiae, aut iterum compo . . . . . .




[Col. 0641]
SERMONES DOMINICALES IV [a 1Kb] . (C,G)*



SERMO I. IN SEPTUAGESIMA.

1. Ad cursum spiritalis stadii hodierna lectione provocati, qualiter currendum et a quibus abstinendum sit, fratres dilectissimi, mente persollicita considerare debemus. Stadium namque juxta litteram quarta pars dicitur milliarii, quod primum Hercules uno anhelitu cucurrisse fertur, in cujus fine ponebatur antiquitus palus, superposita corona de floribus texta: ibique propter hanc capiendam expedita juvenum [Col. 0641D] cohors currere solebat, ut aliquis horum primus si posset velocius currens, bravium, quod nos coronam vocamus, raperet: ac per hoc regis et intuentium laudem, deinde multa donorum munera specialiter haberet. Multi enim ad hoc communi animo tendebant, sed ab uno cuncti superati erant; qui quod erat cursu velocior, rerum collectione caeteris videbatur dignior; et quanto gaudebat victor regiis muneribus ditatus, tanto victi dolebant, non solum donis privati, sed etiam tarditatis suae verecundia dehonestati. Abstinebant quidem se a cibis, qui cursui nocent, sed non aequaliter; qua illius abstinentia fuerat major, qui in cursu erat caeteris velocior. Non miremini, fratres, quod ex paganica superstitione pro tuendis animabus apostolus imitabile dedit exemplum, ut putet aliquis vestrum in [Col. 0642C] nullo gentilium cultus esse sequendos, a quibus christiana religio Christo cogente nos fecit extraneos. Primum deinde cognoscat charitas vestra, quoniam ex eorum ritu quaedam sibi sancta usurpavit ecclesia, quae non carnaliter, sed spiritualiter sunt sequenda; ex quibus istud est exemplum, quod hodierna lectio nobis protulit utillimum. Stadii siquidem finis, qui illis ad currendum metitus erat, praesentis vitae terminum significat, qui ad cursum salvationis [Col. 0642D] nostrae nobis datus est, dicente et monente Domino: Curre, miser, curre; festina, dum tempus habes, ne incidas in mortem. Currebant etenim illi pro temporali et corruptibili bravio capiendo, ut a rege mortali terrena munera caperent; curramus nos melius pro spiritali et incorruptibili bravio post carnis finem capiendo, ut a Rege regum, qui aeternus et immortalis est, aeterna et indeficientia munera capiamus; audientes exoptabilem vocem illius dicentis: Venite qui laboratis, etc. Illi quidem abstinebant se a pinguibus cibis, ut expeditiores in cursu redderentur; abstineamus et nos melius non tantum a cibis, quantum a vitiis, ut ad currendum veloces existamus. Quod autem ex magna juvenum frequentia unus bravium capiebat, caeteris incassum currentibus; quantum ad nos pertinet, fratres charissimi, [Col. 0643A] valde timendum est; scilicet ne ab uno omnes superemur, qui pro corona currere disposuimus. Unde monet Apostolus: Sic currite, ut comprehendatis. Et quomodo illam comprehendere poterimus, quoniam currere nolumus; et si aliquando currere inchoamus, heu! crassitudine vitiorum fatigati, turpiter in cursu deficimus! Nam cum omnis ecclesia in clericali et laicali sit ordine divisa, nemo eorum est, qui pro corona gloriae currat; sed quidam insaturata cupiditate persolliciti, quidam ineffrenata voluptate polluti, quidam elatione saecularis pompae tumidi, non solum currere nolunt, sed etiam ipsos oculos ad capiendam coronam aperire nesciunt. Unde Psalmista: Omnes declinaverunt simul inutiles facti. Et Propheta: Sicut populus, sic sacerdos. Adeo [Col. 0643B] enim caecati, et in quodam oblivionis puteo detrusi sumus, ut nihil de futuro cogitantes, praeter hanc vitam, in qua voluptates nostras exsequimur, aliam non putemus. Et ut amplius dicam, insanientes, dum cupidos animos voluptuosis desideriis pascunt et in sibi subjectis more luporum saeviunt, aliam gloriam sonumque habere velle dicunt. Hi enim tales, naturam hominis perdunt, et naturam quadrupedum sortiuntur, qui irrationabiliter et inverecunde ventri et libidini semper insistunt. Hominem namque ita conditor rerum terrenis praeposuit creaturis, ut bene utens temporalibus, post mortem frueretur aeternis. Quid ex hoc agendum est, fratres charissimi? Omnes enim sumus perditi, nisi cito fuerimus divina misericordia sublevati. Ipsa namque [Col. 0643C] ad currendum nos provocat dicens: ambulate ne tenebrae vos comprehendant. Qua vocante, si cursum iterum voluerimus repetere, non uni tantum, sed plurimis fas erit coronam contingere. Et sicut non semper in omni cursu vincebat, sed qui modo victus erat, modo renovatis viribus victor existebat; ita nos, si hucusque victi fuimus, amodo victores esse curemus. Via enim currendi nobis ante oculos posita est, in qua quanto fuimus tardiores, tanto possumus esse, si volumus, velociores.

2. Quomodo enim torpentes et pigri a cursu cessare possumus, qui non solum apostolum ad coronam, sed etiam ipsum Salvatorem nostrum ad denarium capiendum monitorem habemus? Ipse namque summus paterfamilias, qui plantavit vineam, id est [Col. 0643D] sanctam ecclesiam, nobis qui sero, id est in fine mundi, in vineam laboraturi intravimus, coelestis remunerationis denarium se daturum promittit: assimilans nos primis colonis, qui a mane usque ad vesperam portavere pondus diei et aestus. Audistis siquidem illum proposita vera et congruenti similitudine evangelii, mane, hora tertia, sexta, nona et undecima, ad vineae suae culturam operarios invitantem, et aequalem denarium cunctis finito opere reddentem. Et si horarum, quas audistis, significationes cupitis; discite, quia mane fuit ab Adam usque ad Noe; hora tertia a Noe usque ad Abraham; sexta vero ab Abraham usque ad Moysen; nona siquidem a Moyse usque ad Domini et Salvatoris nostri adventum; [Col. 0644A] undecima fuit, ab adventu Domini usque ad finem mundi; in qua nos ultimi operarii in vineam intravimus. Sed quia desides at tardi in opere sumus, certi de denario esse non possumus. Studeamus igitur velocius operari, ut de denario possimus esse securi: et quia hodie a summo patrefamilias vocamur, vocationem ejus non despicientes, in vineam laboraturi intrare studeamus. Ipse namque praesens jejunium ad hoc instituit, ut peccata innumera, quae carnis delectatione caeteris anni diebus commissimus, in hoc tempore per poenitentiam et carnis mortificationem tergere studeamus.

3. Insuper etiam dies ista, quae veluti janua jejuniorum existit, et canticum laetitiae, id est alleluia, nobis subtrahit, per omnem continuationem sui officii [Col. 0644B] vocem poenitentis plangentis exprimit: docens nos ab immoderata laetitia debere cessare, et in fletu et lacrymis poenitentiae manere. Hac igitur nocte, saepius repetito nomine, ipsum alleluia affati sumus; quodammodo illud quasi hospitem retinere cupientes, dicendo illi: Mane apud nos hodie, et caetera. Cui etiam ultimum vale fecimus dicentes: Angelus bonus comitetur tecum, ut iterum cum gaudio revertaris ad nos, ut sciamus non antea nos perfecte gavisuros, quousque corpore et sanguine Redemptoris nostri renovati ipsum canticum gaudendo recipiamus. Antiphona siquidem missae, quae vulgo introitus dicitur, cum poenitentibus plangit dicens: Circumdederunt me dolores mortis et in tribulatione mea. Collecta siquidem cum responso afflictionem [Col. 0644C] poenitentiae sonant. Ille denique cantus, quem pro alleluia commutavimus (qui tractus ideo dicitur quod longos cantus habeat) poenitentes profundo gemitu ad Deum clamare docet. Et sic caetera verba officii ordinatim digesta, non laetitiam gaudentium, sed luctum et moerorem videntur exprimere peccatorum.

4. De nomine nempe diei, quae septuagesima vocatur, si quaeritis, sciatis quia non a numero dierum, ut aestimant, qui ab ea usque ad paschalem festivitatem tot dies putant, sed a numeri perfectione nomen accepit, a qua idem numerus initium sumpsit. Constat autem idem numerus ex denario septies ducto: quorum septenarium ad septem Spiritus sancti dona, denarius vero pertinet ad decem legis praecepta: [Col. 0644D] quae ita invicem junguntur, ut neque dona Spiritus sancti sine legis praecepto; neque praecepta legis sine sancti Spiritus dono custodiri ab aliquo possint: et qui alterum servaverit, alterum sine dubio habebit. Qui numerus recte poenitentibus congruit, ut gratiam Spiritus sancti, quam peccando perdidere, decem legis praecepta maxime in hoc tempore custodiendo, recuperare valeant. Aliter secundum quosdam ad litteram septuagesima dicitur, eo quod israeliticus populus in Babylonia tot annis fuerit captivatus, a qua longo post tempore rediens, eodem numero in commemoratione ejusdem liberationis jejunium Deo consecraverit. Sed quia et secundum historiam et secundum allegoriam poenitentibus congruit, studeamus [Col. 0645A] nos hoc in tempore peccata nostra deflere, ut animae nostrae post hanc vitam, quae septem diebus volvitur, a Babylonia, id est infernali captivitate, liberatae et donis sancti Spiritus ditatae, et coronam immarcescibilem pro cursu, et denarium pro diurno labore vineae, a Rege regum possint gaudentes recipere. Amen.



SERMO II. IN QUADRAGESIMA.

1. Studete, charissimi, qui vestras animas a peccato mundare cupitis, ne ab hac via jejuniorum et emendationis, quam tenendam sumpsistis, aliquo turpitudinis diverticulo recedatis. Est enim quibusdam vestrum ex deceptionibus antiqui hostis in hac die quaedam injecta consuetudo, non tantum sequenda [Col. 0645B] quantum despicienda; quod pro solo carnis cibo, qui nobis hodie non tollitur, putatis vos omnem corporis delectationem et quaeque turpia posse licenter operari, hac inventa in vobis occasione, ut quia licitum est vobis carnibus vesci, licitum sit etiam carnis voluptatibus uti. Haec enim opera non Christianorum sunt, sed paganorum. Pagani enim, qui et gentiles vocantur, deorum suorum, id est Jovis, Saturni, Minervae et Veneris festivitatem colentes, post immensam cibi et potus voracitatem turpesque comessationes, ad theatrum, quod et lupanar vocatur, foras civitatem conveniebant: ibique primum jocis diversi generis, ad ultimum cum meretricibus, quae in cavernis ejusdem theatri latebant, luxuriando corpora fatigabant. Ad hanc igitur turpitudinis immunditiam, [Col. 0645C] ut Orosius Paulus narrat, idem diabolus, quem colebant, illos provocabat; ut cui solvebant sacrificium de victimis animalium, solverent etiam sacrificium de viribus propriorum corporum. Diabolus enim pollutus et immundus est, pollutum et immundum sacrificium sibi requirit: unde pelliceus, id est pellis gratia interpretatur, quia multum luxuria delectatur, quae pellis pulchritudine excitatur. Sed quantum distat inter servitutem Dei et diaboli, tantum inter vitam illorum qui a Christo Christiani dicuntur, et illorum qui diabolo subditi in omnibus famulantur. Propter hoc cessandum est, fratres, ab hac et ab omni mala consuetudine praesenti die, quoniam haec dies non solum caput est jejuniorum, sed etiam saeculorum. Est itaque magno cultu et religione [Col. 0645D] veneranda, et non libidinosis voluptatibus polluenda, quia nomine et mysterio prae caeteris videtur esse sacrata. Vocatur autem a Domino dies dominica, quod eam in ordine dierum primam posuit, et quod superata morte, quam pro nobis indignis suscepit, victoque inimico, de cujus nos potestate rapuit, in ea potenter a mortuis resurrexit, et in honore suae resurrectionis nobis illam colendam constituit. Quomodo igitur cupimus a morte animae resurgere, si diem resurrectionis dominicae nolumus honorare? Et qua ratione putamus mentes nostras per jejunia [Col. 0646A] purgare, si per portam jejuniorum polluti volumus intrare?

2. Fortasse mihi talia castiganti et mea peccata cum aliorum iniquitatibus reprehendenti respondebit aliquis effrenatus, plus voluptatibus corporis quam legibus Dei obediens: Tu, qui naturalem masculi et feminae conjunctionem et amoris vinculum a principio constitutum disjungendum praedicas, omni modo impossibilia et inutilia rogas, ut aliquo jejunio ita a muliere, quae mea caro est, tamquam a cibis, abstineam. Cui ego, quamvis peccator, facili dictu respondebo: Quia Deus bona saeculi non dedit ut abutamur, sed ut juste utamur. Conjugium etenim, sicut et caeterae divitiae mundi, dum juste tenetur, bonum est; dum injuste, vertitur in peccatum. Unde [Col. 0646B] Gregorius: quicquid ad usum vitae accipimus, ad usum vitiorum reflectimus. Nec ego praedico tam sacratae societatis separationem, sed ad breve tempus XXXVI dierum indico abstinentiam [a 1Kb] . Nam quid prodest abstinere a carnibus, et carnalia opera non deponere? Qui enim toto anno in his et aliis deliciis positus vixisti, saltem in hoc parvo spatio pro Deo cessare debes. Cur enim vir a virtute corporis vocaris, si hanc virtutem in animo non habueris, ut pro Deo, qui tibi cuncta dedit, et a quo quotidie majora petis, decima parte anni jejunare non possis?

3. Nam quisquis subtiliter intuetur, non amplius quam XXXVI dies, qui sunt decimae anni, in eadem abstinentia reperiuntur. Cum enim annus integer CCCLXVI diebus constet, si subtrahuntur CCCXXX, totidem [Col. 0646C] quot dixi dies, jejunio consecrant. Horum ergo sex dierum, qui etiam cum suis noctibus CL horis constant, decima pars XV horae sunt. Sed quia ex ipsis integram diem cum sequenti nocte colligere non valemus, quam praefato numero addentes jejunio mancipemus, usus ecclesiasticus statuit, ut quod in illa non redditur, in dominicis diebus ejusdem temporis, a carne et a carnalibus voluptatibus jejunando, adimpleatur. In his etenim, quia in ipso Dei nomine sacrati sunt, refrigerium cibi impenditur et licentia peccandi subtrahitur. Datur nobis, quod vitam affert et melius est; subtrahitur nobis, quod mortem affert et pejus est. Quod si hos vitiis et carnali inquinamento non polluerimus, profecto ex his plenas integri anni decimas restauramus. Sed quoniam nobis [Col. 0646D] sacro fonte regeneratis, et non jam figurativi, sed veri agni carnes degustantibus, dictum ab ipso Domino, nisi abundaverit justitia vestra plusquam Scribarum et Pharisaeorum, non intrabitis in regnum coelorum; statuit christiana religio, ut non solum hos triginta sex propter anni decimas, sed etiam cum his, quatuor qui a capite jejunii inchoant, propter tanti mysterii perfectionem, XL dies in jejunium mutaret. Hoc etenim quadragesimale jejunium magnam auctoritatem habet et a Lege et a Prophetis et ab Evangelio. Nam legislator Moyses, ut legem acciperet, [Col. 0647A] XL diebus jejunavit. Similiter Helias maximus Prophetarum, qui curru igneo rapi meruit in coelum, cum persequebatur a Jezabel, angelico primum cibo pastus, postea totidem ab omni esca abstinuit [a 1Kb] .



SERMO III. IN DOMINICA PASSIONIS.

1. Decedente jam Quadragesimae tempore, et appropinquantibus sacratissimae Resurrectionis gaudiis, mentio Dominicae passionis nobis, dilectissimi fratres, annuatim occurrit, quae universalem Ecclesiam hodie lacrymoso relatu percellit. Et quamvis plurimi dies supersint ab hac usque ad illam, quae auctorem suum crucifixum specialiter videre meruit; tamen a sanctis patribus per hos dies, qui sequuntur, recitanda nobis eadem passio committitur, maxime a [Col. 0647B] beato Gregorio, qui in omnibus ecclesiasticis officiis, diurnis scilicet et nocturnalibus, hinc usque ad Paschale festum, verba et luctum passionis inducit: insinuans nos pro illo debere flere, sine quo nullam laetitiam perfecte possumus habere. Quicumque ergo Redemptoris nostri membra fore confidimus, dolorem et injuriam tanti capitis sentiamus. Unde propheta: Omne caput languidum, et omne cor moerens; a planta pedis usque ad verticem non est in eo sanitas. Et Apostolus: Si patitur unum membrum, compatiuntur omnia membra. Quia vero altius et honorabilius membrum, Christum videlicet, qui caput et vertex noster est, passum fuisse cognoscimus, nos membra inferiora cum eo patiamur: maxime cum non pro qualibet sui commissi culpa, sed pro redemptione [Col. 0647C] nostra pati voluerit, ut nos ab antiqua diaboli servitute redimeret, et patriae coelestis, a qua captivi excludebamur, perpetuos incolas faceret. Ipse namque ineffabiliter misericors, non auro seu cujuslibet genere metalli, vel pulchrae varietatis palliis, nec etiam caeterorum animalium victimis, sed proprio corpore in ara crucis Deo Patri immolato, et pretiosissimo sanguine fuso, peccata nostra atque antiquas iniquitates nostras purgare voluit. Unde propheta: Vere languores ipse tulit, infirmitates nostras ipse portavit. Et ipse mediator noster ad Patrem dixit: Holocaustum et pro peccato non postulasti: tunc dixi, ecce venio. Et est sensus: Oh! Deus Pater, quia pro humani generis redemptione non vidi te holocaustum animalium captare, statim dixi, ecce venio ut immoler [Col. 0647D] pro populi mei salute. Ecce, fratres charissimi, Christum pro nobis immolatum audivimus: unde admodum gaudere et tristari possumus: gaudere, quia felix culpa quae talem ac tantum habuit Redemptorem: tristari quia nullum videmus tantae passionis imitatorem. Ipse namque corporaliter mortuus, non solum de corporis nostri morte, si necesse est, sed de vitae emendatione et spiritus humiliatione sacrificium requirit. Scilicet ut spiritus noster ex tam magna et ineffabili sui conditoris humilitate admirans contremescat, et carnis illecebras superans, cum ipso passo quamdam compassionem habeat. [Col. 0648A] Unde est: Sacrificium Deo spiritus contribulatus. Et licet impossibile sit corpoream fragilitatem nostram sequi illius immensam deitatem, bene tamen eum pro modulo humanitatis sequimur, si vitia corporis per jejunium et orationes atque vigilias mactamus: si mundi et nitidi coram ejus oculis manere gaudemus. Unde propheta: Lavamini, mundi estote, et reliqua.

2. Sed quomodo imminente rabie persecutoris, vitam pro eo posituri sumus, qui pro ejus amore, saltem pauco tempore a vitiis et a quibuslibet cibis jejunare non possumus? In quo igitur passionem illius imitamur, qui a nullis spurcitiis corpora prohibemus? Insuper etenim, quod pejus est, praeceptis illius fortiter repugnantes, quasi inimico contrarii sumus. Nam clamante eo in Veteri Testamento: [Col. 0648B] Non occides, non furtum facies, et caetera legis praecepta; veluti iram illius contra nos provocantes, insani et amentes et moechamur, et occidimus, et furtum facimus: insuper omnia vitia, quo amplius nobis prohibita sunt, eo magis sequi et amare curamus. Similiter minante eo in novo Evangelii Testamento: omnis, qui dixerit fratri suo racha, et qui dixerit fatue, reus erit gehennae ignis; nos e contra zelo invidiae tacti, omnia improperiorum convicia fratribus nostris superbe et contumaciter ingerimus. Unde a talibus et ab his similibus mentem cohibere debemus, si redemptionis illius participes esse speramus. Ipse est enim verus sacerdos et pontifex futurorum bonorum, qui Deo Patri suo non sanguinem hircorum et taurorum, sed semetipsum, [Col. 0648C] agnum videlicet immaculatum, obtulit mundans conscientiam nostram ab operibus mortuis, id est a peccatis: ac per hoc semel introivit in sancta, ut appareat nunc vultui Dei Patris pro nobis. Alii namque sacerdotes mactatis animalium carnibus juxta morem veteris legis, singulis annis semel introibant in sancta: iste sacerdos in aeternum, qui non venit legem solvere, sed adimplere, non singulis, sed ultimo vitae suae anno, mactato se ipso in ara crucis, semel introivit in sancta, id est in coelum, ut famulis se per fidem sequentibus, arcana Patris reseret, quae post finem ipsis possidenda conferat. Alii sacerdotes expleto sacrificii tempore, ad templum sequenti anno reversuri, ad propria reverti curabant: ille peracto passionis et resurrectionis suae mysterio, [Col. 0648D] ad propria coeli palatia reversus est, non sequenti anno, sed in fine saeculi venturus, ut bonorum et malorum merita recto examine discutiat, et bonis praemia, malis supplicia reddat. Quid in illa die acturi sumus, fratres, in qua non solum de operibus malis, sed insuper etiam de otiosis locutionibus rationem reddituri sumus? Et si omnes linguae culpas, quae a nobis pro nihilo ducuntur, senserimus; quid de caeteris membris timendum est, manibus scilicet et pedibus aliisque, quae sine dubio multa illicita fecisse cognoscimus? Nam si ex omnibus culpis, quae fecimus, poenas solverimus, [Col. 0649A] aeternaliter damnati et perditi sumus. Ergo unusquisque nostrum quanto animam suam diligit, tanto peccata praeterita per poenitentiam deleat, et caveat ne ipsa reiteret, et quod semel per gratiam Dei extinxit, amplius ne accendat. Qui enim peccatum quod jam ingemuit reiterat, Deum sibi ad iram provocat, ut eum vocatus non audiat. Unde per Salomonem dicit: Vocavi, et renuistis, despexistis omne consilium meum, et increpationes meas neglexistis: ego quoque in interitu vestro ridebo, et subsannabo cum vobis quod timebatis advenerit. Quam formidanda vox, fratres dilectissimi, qua Redemptor noster de nostro interitu se risurum minatur! Quamobrem aures nostrae mentis praeceptis illius assidue pandamus, ut eum in judicio non terribilem, sed blandum videamus. [Col. 0649B] Et quomodo illum terribilem et iratum contra nos sufferre poterimus, qui in praesenti vita coruscationem aut tonitruum illius vix prae pavore tolerare possumus? Et si motu creaturae unius ad tempus terremur, qua fortitudine Creatorem cum igne ad judicandum venientem, et non solum terras, sed etiam coelos concutientem, exspectare poterimus? Nam ut Psalmista dicit: Ignis in conspectu ejus ardebit. et in circuitu ejus tempestas valida. Et ipse judex per prophetam dicit: Adhuc semel, et ego movebo non solum terram, sed etiam coelum. Pertimescite, fratres, adventum illius judicis, in cujus determinato judicio non erit spatium redemptionis. A pravis moribus et a mala consuetudine turpis vitae cessate, et compati cum Redemptore vestro studete, [Col. 0649C] ut et cum illo de tumulis vitiorum possitis resurgere, et ad coelestia regna post judicium feliciter ascendere. Amen.



SERMO IV. IN DOMINICA PALMARUM.

1. Delectatione praesentis diei, fratres charissimi, laetati mysteria quibus fulget debetis agnoscere solliciti, ut laetitiae gaudia quae celebramus exterius, unde oriuntur, docta mens discutiat interius. Sed ne superfluitas verborum animis vestris gignat taedium; maxime cum hujus diei officium in longissimis protrabatur cantibus et gratissimis de Deo nostro jubilationibus; de ejusdem nomine, quod diversis vocabulis distinguitur, pauca vobis primum praelibare studebo. Dicitur enim dies Palmarum, [Col. 0649D] sive Florum, atque Ramorum, nec non et Hosanna, Pascha petitum etiam seu competentium, et capita lavantium. Quae licet vulgari more ita nominentur, omnia tamen certam et convenientem retinent significationem. Dies igitur Palmarum ideo vocatur, quia in eo Dominus noster asello sedens, pro salute generis humani passurus, Hierosolymam perrexit; cui occurrit plurima turba gaudentis populi cum ramis palmarum et diversarum arborum clamando: Hosanna, benedictus qui venit in nomine Domini. Dies etiam Florum idcirco dicitur, eo quod sancta mater Ecclesia, in commemoratione tanti gaudii, hac die prae caeteris annua revolutione flores benedictos et consecratos cantando portare voluerit, [Col. 0650A] ut Redemptori suo gaudens occurrere possit. Nec non etiam dies Ramorum dicitur, quia ob eamdem causam non solum palmae, sed etiam virentes rami ab Ecclesiae filiis hodie portantur. Hosanna siquidem ideo vocatur, quia plebs Hebraeorum Dominum praecedentium et sequentium, Hosanna, quod Latine interpretatur Salvifica, eidem Domino cantare videbatur. Pascha petitum sive competentium dicitur, quia hoc die symbolum, id est fidei sanctae credulitas competentibus neophytis tradebatur, ut qui ad Dei gratiam percipiendam in Paschali solemnitate festinabant, fidem quam confiteri deberent agnoscerent. Competentes enim dicuntur, quasi simul petentes, id est gratiam Dei petentes. Capita lavantium hunc diem appellat vulgus, quia eo die [Col. 0650B] mos erat lavandi capita infantium, qui ungendi erant sancto sabbato, ne forte Quadragesimae observatione sordidati accederent ad unctionem. Haec autem hebdomada ideo major dicitur, vel quia major sobrietas in ea servatur, vel quia majus quam in caeteris hebdomadibus officium in ea celebratur.

2. Haec de nominibus hujusce diei breviter dicta sufficiant: quorum quaedam ut ad litteram intellecta sunt, ita permanent; quaedam aliud allegorice significant. In omni enim Scriptura veteris et novi Testamenti, palma semper victoriam significavit. Per ramos igitur palmarum illa victoria designatur, qua Dominus noster per mortem suam, mortem nostram destruxit, et per tropaeum crucis principem mortis diabolum superavit. Per flores odor virtutis [Col. 0650C] exprimitur, quo captae fideles animae regem suum ad Hierusalem, id est ad sanctam Ecclesiam tendentem comitantur; ut cum eo Pascha, id est transitum celebrantes, cum eo ad coelestia resurgere mereantur. Per arborum ramos dicta significantur veterum prophetarum, quos ille collectos in via sternit qui simplicia corda fratrum et minus erudita exemplis instruit, ne in via veritatis oberrent. Illud autem hosanna totiens a plebe repetitum et ingeminatum, unitatem fidei nostrae qua vivere debemus significat; quia licet sit in plebe fidelium tam ordinis quam sexus et aetatis diversitas, uno tamen ore et una confessionis laude Salvatorem nostrum clamare debemus dicendo: Hosanna, id est salvifica sive salvum fac: est enim Hebraeum verbum, quod Latine expressum [Col. 0650D] sonat, salvifica, sive salvum fac populum tuum, sive totum mundum.

3. Quia vero huic diei talia nomina ex convenientibus mysteriorum significationibus aptantur, quolibet breviloquio demonstrandum, charissimi, vobis est, quibus operibus nostri Salvatoris illustratur. Etenim sicut sanctus evangelista refert, ante sex dies veteris paschae, qui ab hesterna die computantur, venit Jesus Bethaniam in domo Simonis leprosi, ubi Lazarum suscitaverat, et fecerunt ei coenam ibi: quo etiam Maria accipiens libram unguenti, unxit pedes Domini, et capillis suis tersit: pro qua re indignante Juda proditore, Jesus in laude mulieris respondit: Opus bonum operata est in me, et caetera [Col. 0651A] quae in passione de hujusmodi causa prosequuntur. Quam boni operis consuetudinem sequens vir sanctus Gregorius hac ipsa die, hesterna videlicet, se totum dandis eleemosynis pedibusque pauperum lavandis occupabat, ut quod devotissima mulier capiti fecit, id est Christo, iste membris ejus, id est pauperibus faceret. Unde dies eadem absque officio proprio manens, ita praetitulatur in Sacramentario: sabbato vacat a statione publica, quando dominus papa eleemosynam dat. De quo facto, si florem allegoricum carpere vultis, scitote quia unguentum significat justitiam, ideoque libra fuisse perhibetur. Qui enim justitiam perfecte servat, pedes Domini sine dubio lavat: et qui bene vivendo misericordiam diligit, pedes illius unguento perungit. Et qui [Col. 0651B] abundanter pauperibus tribuit, capillis suis pedes Domini tergit. Domus ergo repleta ex odore unguenti, id est omnis mundus, et fama tam devotissimae mulieris, et virtute fidelium illam in talibus imitantium. Nam quod ante sex dies Paschae passurus Dei Filius Bethaniam adiit, significat quod hominem, quem sexta feria conditum, serpentina fraude perdiderat, per Bethaniam, id est per domum obedientiae transiens, eadem sexta feria proprio sanguine redimere properabat. A qua praedicta civitate Bethania crastina die exiens, quinto videlicet die ante Pascha, quod est hodie, misit duos discipulos suos Hierusalem dicens eis: Ite in castellum, quod contra vos est, et invenietis asinam et pullum: solvite et adducite mihi. Qui solventes adduxerunt ad Jesum, et imposuerunt [Col. 0651C] super eos vestimenta sua, et eum desuper sedere fecerunt. Cum audisset turba, quae venerat ad diem festum, quod Jesus pergeret ad Hierusalem, acceperunt ramos palmarum, veneruntque ei obviam, et clamabant: Hosanna, benedictus qui venit in nomine Domini.

4. Sed quia haec facta Domini verbis evangelistae commemorata ad litteram satis patent, quoniam ita fuere ut sonant; mysticus sensus nobis pro brevitate pandendus est, qui cunctis nisi sapientibus occultatur. Duo namque discipuli duos ordines praedicatorum, [Col. 0652A] unum in circumcisione, alterum in gentibus, significant, vel Petrum et Philippum, quos misit Christus ad Hierusalem, id est sanctam Ecclesiam; quorum alter, id est Philippus, Samariam quasi asinam; alter, id est Petrus, Cornelium ex gentibus quasi pullum ad fidem Christi perduxit. Item per duo animalia duo populi, Judaicus scilicet et Gentilis figurantur; quae in adventu discipulorum ligata erant, quia uterque populus vinculis peccatorum suorum constrictus erat. Vestimenta Apostolorum vel doctrinae sunt virtutum, vel opera justitiae. Unde psalmista: Sacerdotes tui induantur justitiam. Turba autem plurima, quae vestimenta sua in via stravit, innumerabilem multitudinem martyrum significat, qui se proprio exuentes indumento, [Col. 0652B] simplicioribus viam faciunt, qua ad visionem pacis pervenire valeant. Per asellum enim, in quo sedebat, simplicia gentilitatis corda figurantur; quae velut indomita nullis disciplinae retinaculis ligata manebat; ad simulacra muta, prout ducebatur, incedens: quam Dominus praesidendo et regendo perducebat ad visionem pacis aeternae. Denique non absque magni causa sacramenti factum esse creditur, quod Dominus hac die specialiter Hierosolymam tendens ministeria jumentorum sibi adhibuerit; palmarum quoque et ramorum seu florum varia ornamenta circa se portari, regemque et Dominum se appellari voluerit: quae omnia saepe Hierusalem veniens antea fieri recusabat. Ideo namque cum tanta gloria est ingressus, ut quia tempus passionis suae [Col. 0652C] jam instare sciebat, Judaeorum animos excitari cogeret contra se, ut per mortem corporis sui, mortem animarum nostrarum destrueret. Ergo, ter beatissimi, qui passionem illius recolimus, etsi pro illo omnes mori non possumus, et pacificatis Ecclesiae calumniatoribus, bellum eum eis non habemus, vitia tamen membrorum nostrorum mortificare curemus, ut post luctum passionis, gaudia resurrectionis capientes, cum eo de vitiis ad virtutum celsitudinem resurgere queamus. Amen.




[Col. 0651]
EXPOSITIO FIDEI [a 1Kb] . (C)*

[Col. 0651D] Profitemur nos credere indivisibilem et inseparabilem sanctam Trinitatem, hoc est Patrem et Filium et Spiritum sanctum, unum Deum, ita unum et trinum, et ita trinum et unum: Trinitatem in distinctis atque discretis personis: hoc est Patrem ex quo omnia. Filium per quem omnia, Spiritum sanctum in quo omnia; unius tamen deitatis, unius essentiae, uniusque substantiae, in tribus quidem subsistentiis seu personis, ut Pater pater sit, Filius filius sit, Spiritus sanctus spiritus sanctus sit, in una natura unaque substantia, ut Deus unus et solus et summus credatur. Non tres [Col. 0652D] naturas introducentes ut Arius blasphemat, qui tres deos praedicavit, excellentiorem, minorem, et inferiorem. Nos vero sanctam Trinitatem in unitate, et unitatem in sancta Trinitate confitemur. Nam cum dicimus omnipotentem Patrem, appellatio hujus Paterni nominis ad Filii personam attenditur. Et cum dicimus aeternum Filium, ad aeterni Patris personam refertur. Et cum nominamus Spiritum sanctum, ab aeterni Patris persona eum credere [b 1Kb] demonstramus. Cum autem dicimus Deum Patrem omnipotentem, non potest hujus nominis evacuari [Col. 0653A] sacramentum: quia cum dicimus Patrem, Filium demonstramus: et cum dicimus Filium, Patrem declaramus: et cum dicimus aeternum Patrem, aeternum Filium demonstramus. Nam si non invenimus initium vocabuli hujus Paterni nominis, quando Pater sit dictus, consequenter ostenditur, quia nec initium Geniti reperiemus. Obsecramus ut detur nobis ratio, quando Pater hoc vocabulum, ut pater vocitaretur sortitus est. Si in tempore, si extra tempus, dicat nobis aliquis quando primitus coeperit appellari: et si potuerit hoc approbari, nulla erit dubietas ex illo initio Paterni nominis Filium initium accepisse, quo Pater nominatus est. Et si defecerit, immo quia et defecit, nec poterit approbari nec dari initium Paterni nominis, quando pater esse coeperit, profiteatur ergo nobis sanctam [Col. 0653B] Trinitatem coessentialem atque substantialem: nec Patrem ante Filium, nec Filium post Patrem, nec Spiritum sanctum inferiorem fuisse: quia dum initium Paterni nominis non invenitur, nescimus qua ratione Filio initium ascribatur, quia cum dicimus sempiternum Deum Patrem, sempiternum Dei Filium [Col. 0654A] ostendimus. Ideo sanctam Trinitatem in una natura unaque essentia atque substantia, in tribus subsistentiis sive personis profitemur. Credimus autem ipsum Dei Verbum, hoc est Filium Patris sine initio genitum, eumdem unum ex tribus subsistentiis de sancta Trinitate aeternum filium, per dispensationem factam pro nobis et nostra salute descendisse incarnatum Verbum Dei, et hominem factum. Intra Virginis uterum veniens sibi nostrae naturae virtutem assumpsit ex sancta gloriosa Dei genitrice Maria Virgine, perfectus Deus et perfectus homo, in duabus naturis, divinitatis scilicet atque humanitatis: consubstantialis item ipse nobis secundum humanitatem: non in duos filios divisus, sed unus et idem Dei et hominis filius, in veritate duarum naturarum, in [Col. 0654B] una subsistentia sive persona divinitatis et humanitatis unitione facta; ut ex duabus perfectis naturis non duo filii, sed unus, idem Dei et hominis filius permanens quod erat, coeperit esse quod non erat, dum sine initio aeterni Patris Filius, factus est hominis filius. Ideo et unus est Dominus.




[Col. 0653]
BREVIARIUM FIDEI ADVEBSUS ARIANOS HAERETICOS, IN QUO TRIUM DIVINARUM PERSONARUM AEQUALITAS PLURIMIS SCRIPTURAE SACRAE LOCIS ET ARGUMENTIS LIQUIDO COMPROBATUR. AUCTORE INCERTO, SED ANTIQUISSIMO. (C,G)*

[Col. 0653C] Errare haereticos haec maxima causa facit, dum aut ignorant, aut nolunt advertere, in Domino Jesu Christo sicut unam personam, ita duas esse substantias, Deum ex Deo Patre, et hominem ex homine matre: et quae de se ipse Dominus secundum dispensationem carnis assumptae loquitur, deputant divinitati, ut est illud: Pater major me est (Joan., XIV, 28), vel illud: Jesus fatigatus ex itinere (Joan., IV, 6), vel illud: Flevit Lazarum (Joan., XI, 35), vel alia hujusmodi quae leguntur. Qui si vellent advertere illud Apostoli: Deus erat in Christo mundum reconcilians sibi (II Cor., V, 19), vel illud Evangelii: Verbum caro factum est, et habitavit in nobis (Joan., I, 14), non dubitarent, ut superius dictum est, confiteri in una persona duas esse substantias; et ubi audiunt dici: [Col. 0653D] Pater major me est, secundum humanitatem acciperent: ubi vero audiunt: Ego et Pater unum sumus (Joan., X, 30), secundum divinitatem dictum non dubitarent, sicut ex ejus operationibus datur intelligi. Secundum hominem enim esurivit, ut veram carnem ostenderet: secundum Deum autem de quinque panibus quinque millia hominum saturavit, ut se Deum virtutibus approbaret. Secundum hominem sitivit, sed secundum Deum Samaritanam viva aqua refecit. Secundum hominem navem ascendit, sed secundum Deum siccis pedibus super mare ambulavit. Secundum hominem in navi dormivit, secundum Deum ventis et fluctibus imperavit. Secundum hominem Lazarum flevit, secundum Deum quatriduanum [Col. 0654C] eum de sepulcro mortuum suscitavit. Secundum hominem in cruce pependit, secundum Deum paradisum latroni de cruce donavit. Secundum hominem passus mortem gustavit, secundum Deum semetipsum a mortuis suscitavit. Si haec et his similia vellent sapienter discernere, et unicuique substantiae quod suum est deputarent, facile poterant rectae fidei cursum tenere, et non pro ejus beneficiis, quae pro nobis redimendis in forma servi suscepit, vel passus est, divinitati ejus contumelias irrogarent, et ubicumque legunt in Scripturis secundum humanitatem aliquid quod minus loqueretur divinitas, sed pro dispensatione carnis assumptae hoc protestatur humanitas. Nam nos, sicut eum Deum legimus, ita nec majorem nec minorem Deum nusquam legimus, nec [Col. 0654D] credere religiosa mente debemus. Sed ideo adhuc persistit, et dicit: Fieri non potest, ut non filius minor patre credatur, quia ex patre esse dignoscitur. Fallit eum consuetudo generationis humanae, ut quia filius dicitur, minor patre credatur. Apud homines ideo minorem filium generat pater, quia et ipse minor est generatus a patre. Idcirco crescente filio pater senescit, et moriente patre filius succedere comprobatur, et melior ac potentior patre nonnumquam efficitur. Apud Deum vero non ita est; quia ubi crescere vel senescere divinitas non habet, hoc est dignum ut filium dilectio habeat aequalem, quia non potest plenitudo majorem. Ideoque perfectus perfectum genuit, omnipotens omnipotentem, plenus plenum: et quia [Col. 0655A] aetatis incrementum non habuit, minorem generare non potuit: sed omnino qualis est pater, talem et filium esse cognosco, sicut ipse dicit: Qui me videt, videt et Patrem (Joan., XIV, 9); et alibi: Qui non honorificat Filium, non honorificat Patrem qui misit illum (Joan., V, 23). Sed forte quia audis missum, ideo putas minorem. Rogo te, Deum credis esse Filium, an non? Sine dubio responsurus es, Deum; quia et si tu negare volueris, sanctis Scripturis convinceris, dicente Apostolo: Ex quibus Christus secundum carnem, qui est super omnia Deus benedictus in saecula (Rom., IX, 5). Et Joannes in Epistola sua: Ut simus, inquit, in vero Filio ejus, qui est verus Deus, et vita aeterna (I Joan., V, 20). Et Thomas: Deus meus, inquit, et Dominus meus (Joan., XX, 28). Et Melchisedech [Col. 0655B] summus sacerdos: Benedictus, inquit, Abraham Deo excelso, qui creavit coelum et terram (Gen., XIV, 19). Vides quia non solus Deus, sed Deus excelsus Melchisedech vocibus comprobatur. Testis est et Osee propheta, dicens: Firmans coelum, et creans terram, ego Dominus Deus tuus, cujus manus creaverunt omnem militiam coeli (Isa., XLI, 18; XLII, 5). Si ergo Deus est Filius, immo quia Deus est, quia per ipsum facta sunt omnia, et non solum non minor, sed excelsus Deus; interrogo te, utrum Deus ubique sit, an forte localiter? Cum impium sit negare quod ubique sit Deus, quaeso te, ubi missus est? Sed missionem Filii incarnationem ejus intellige, ipso Apostolo exponente: Misit, inquit, Deus Filium suum factum ex muliere, factum sub lege (Gal., IV, 4). Denique de ipso [Col. 0655C] legimus in propheta: Coelum et terram ego impleo, dicit Dominus (Jer., XXIII, 24). Et Evangelista de eodem: Plenitudinem, inquit, ejus nos omnes accepimus (Joan., I, 16). Et si omnia ipse implet, ubi missus est cujus majestate plena sunt omnia? Sed adhuc forte dicis, sicut habet carnalis intellectus, inter gignentem Patrem et genitum Filium non potuisse fieri nisi ut aliquod fuisset spatium. Spatium horae faciunt, horae tempus designant: ac sic, si tempus anteponis Filio, non omnia per ipsum facta fateris. Et ubi est illud: Omnia per ipsum facta sunt (Ibid., 3)? Certe secundum tuam propositionem respondeo, qui dicis fuisse Patrem aliquando sine Filio. Utique legimus pariter in Apostolo: Christum Dei virtutem et Dei sapientiam (I Cor. I, 24), et ipse de se Dominus loquitur: Ego [Col. 0655D] sum via, veritas, et vita (Joan. XIV, 6). Si ergo fuit Pater sine Filio, sicut tu dicis, fuit sine virtute, fuit sine sapientia, fuit sine vita, fuit sine veritate. Sed quia sine his numquam fuisse Pater credendus est, hoc convenit saluti tuae, ut juxta fidem catholicam, consempiternum Patri et aequalem Filium fatearis: quia et virtus ejus legitur sempiterna, dicente Apostolo: Sempiterna quoque virtus ejus et divinitas (Rom. I, 20). Similiter et de veritate, dicente Psalmista: Et veritas Domini manet in aeternum (Ps. CXVI, 1). Solent etiam ista velut quaestionem calumnia generare. In tantum, inquiunt, major est Pater, ut priore semper nominetur loco. Etiamsi priore semper loco nominaretur, valde videbatur esse conveniens; quia ex ipso est Filius, [Col. 0656A] non ille ex Filio. Tamen ut aequalitatem agnoscas, audi in Scripturis ubi etiam prior Filius nominatur. Joannes evangelista ait: In principio erat Verbum, et Verbum erat apud Deum, et Deus erat Verbum (Joan., I, 2). In Verbo utique Filium indicavit. Et Apostolus ad Ephesios: An nescitis quia omnis fornicator et immundus non habet haereditatem in regno Christi et Dei (Ephes., V, 5)? Ecce et hic priore loco Filius nominatur. Et ad Galatas: Paulus Apostolus non ab hominibus, neque per hominem, sed per Jesum Christum et Deum Patrem (Gal., I, 1). Et ad Thessalonicenses: Ipse autem Dominus Jesus Christus et Deus et pater noster, qui dilexit nos (II Thess., II, 15). Ad Corinthios: Gratia Domini nostri Jesu Christi et charitas Dei Patris, et communicatio sancti Spiritus cum omnibus [Col. 0656B] vobis (II Cor., XIII, 13). Et ipse Dominus dicit: Ego et Pater unum sumus (Joan., X, 30). Non dicit: Pater et ego. Et alibi: Qui me videt, videt et Patrem (Joan., XIV, 9). Et iterum: Qui non honorificat Filium, non honorificat Patrem qui misit illum (Joan., V, 23). Ecce quoties priore loco Filius nominatur! Sed quia in Patre et Filio aequalitas est, nullum praejudicium nec ante nec postea nominatus alteri poterit exhibere, quia nulla est diversitas, ubi est aequalis in utroque divinitas. Sed ideo sic legimus, quia humana locutio aliter se non valet expedire, nisi ut cum unum dixerit, sic alterum dicat. Ecce ut agnoscas, quia nihil ibi majus, nihilque minus est, cessit quaestio de Patre anterius nominato: quia ubi una est substantia, una deitas, et incorporalis immensitas, nulla [Col. 0656C] est disparitas vel diversitas existimanda. Ubi enim unus Deus creditur, ibi minor et major excluditur. Nescit enim numerum unitas, et gradum non admittit aequalitas, sicut scriptum est: Non ascendes per gradum ad altare meum (Exod., XI, 26). Et ideo auferat contentionem, et teneat cum fide catholica inseparabilem Trinitatem, sine permixtione con unctam, sine separatione disjunctam, quia Pater, et Filius, et Spiritus sanctus, Deus plenus et unus est. Ipsa enim per se ratio docet, quia unus nec posteriorem recipit, nec priorem: comparationem vel separationem nescit habere qui solus est; minor non potest esse qui plenus est, qui perfectioni nec addi quidquam potest, nec minui. Credantur ergo tres personae, sed non tres substantiae; tres proprietates, sed non tres [Col. 0656D] potestates. Ita una sine principio sempiternitas, sicut una sine fine majestas, sine auctore Pater, sine tempore Filius, sine majore Spiritus sanctus. Nos enim catholici Dominum Deum nostrum Jesum Christum, et minorem dicimus Patre, et aequalem: minorem propter humanitatem assumptam, quia cum in forma Dei esset, formam servi induere est dignatus; aequalem vero dicimus propter deitatem perpetuam, qua ex Patre existens Filius et consempiternus est Patri. Quare ergo nobiscum non confitentur aequalem, cum nos cum illis non negemus minorem? praesertim cum utrumque in sanctis Scripturis legimus, dicente Evangelista: Propterea, inquit, quaerebant interficere eum Judaei, quia non solum solvebat sabbatum, sed etiam [Col. 0657A] Patrem suum dicebat Deum, aequalem se faciens Deo (Joan., V, 18). Ecce impietas Judaeorum dicit aequalem, et non veretur dicere Christianus minorem. Et alibi idem Evangelista ait: Qui non honorificat Filium, non honorificat Patrem, qui misit illum (Ibid., 23). Aequalis enim honor non nisi aequalibus exhibetur. Et alio loco idem dicit: Sicut Pater suscitat mortuos, et vivificat, ita et Filius quos vult vivificat (Ibid., 21). Audi dicentem: Sicut Pater, ita et Filius. Audi dicentem: Quos vult, et aequalem eum Patri, ac suae potestatis esse cognosce: et non dicas Deum minorem, quia nusquam in Scripturis sanctis vel majorem Deum legimus, vel minorem. Sicut ipse Philippo dicit: Qui me videt, videt et Patrem (Joan., XIV, 9). Et: Omnia quae Pater facit, haec eadem et Filius similiter [Col. 0657B] facit (Joan, V, 19). Vel illud: Deus erat Verbum (Joan., I, 1). Et Apostolus, ut memoravimus: Qui est, inquit, super omnia Deus benedictus in saecula (Rom., IX, 5). Et Apostolus: Qui cum in forma Dei esset, non rapinam arbitratus est esse se aequalem Deo (Philip., II, 6). Quare hoc? quia nemo rapit, nisi quod non habet. Ille ergo qui habebat aequalitatem, non est arbitratus per rapinam: sed quam rebellis angelus assumere voluit per rapinam, Christus possedit per naturam. Quia vero est verus Deus, audi beatum Joannem dicentem in Epistola sua: Et simus, inquit, in vero Filio ejus Jesu Christo: hic est verus Deus, et vita aeterna (I Joan., V, 20). Audis verum Deum, et praesumis dicere minorem, et non confiteris aequalem? Dicit etiam beatus Apostolus ad Titum: Exspectantes [Col. 0657C] beatam spem, et adventum gloriae magni Dei (Tit., II, 13). Nescio qua fronte minor esse dicatur, quem magnum Deum Apostolus profitetur. Hoc etiam perfidus error dicere solet, quod ubi in Scripturis legimus aut solum Deum, aut solum altissimum, aut solum sapientem, hoc non de Trinitate dici, sed de solo Patre accipi debeat. Quod quam absurdum sit ita sentire, de hoc uno testimonio convincatur. Dicit enim Apostolus: Cognitum soli sapienti Deo (Rom., XVI, 26); non intelligunt quia non dixit: Soli sapienti Patri, sed: Soli sapienti Deo, quae est Trinitas. Nam dum soli Patri hoc deputant, Filium insipientem blasphemant. Et quomodo eum Apostolus sapientiam Dei esse dicit, si solus Pater est sapiens, cum nullus sapiens possit esse nisi per sapientiam suam? Et ubi [Col. 0657D] est illud, quod ad Colossenses idem Apostolus protestatur de Christo Jesu: In quo sunt, inquit, omnes thesauri sapientiae et scientiae absconditi (Coloss., I, 3)? Unde agnoscant, quam stultum sit quod promunt, et ubicumque aliquid similiter legunt, non uni personae deputent, sed beatae Trinitati, quae sola summus Deus et verus est. Nam et de Spiritu sancto sic dicit Apostolus: Alii quidem per Spiritum datur sermo sapientiae, alii autem sermo scientiae secundum eumdem Spiritum (I Cor., XII, 8). Si ergo per Spiritum sanctum, sicut verum est, et sapientiae et scientiae sermo donatur; quomodo solius Patris personae hoc potest ascribi, quod solus sit sapiens, nisi, ut dictum est, aequaevae Trinitati ista conveniant? [Col. 0658A] Solent etiam dicere, ideo minor est Filius, quia visibilis, Pater autem invisibilis. Non intelligunt, quia nec Filius in substantia deitatis suae sit visibilis, nisi in assumpto homine, qui et Christus dicitur. Nam Filius Dei, id est Verbum, quod erat in principio Deus apud Deum, per quem facta sunt omnia, videri in sua substantia non potuit, sicut nec Pater in substantia sua. Interrogo autem sine sui injuria illum ipsum, qui dicit quod visus sit Filius Dei, utrum animam suam visibilem an invisibilem fateatur: et cum dixerit invisibilem, sicut et verum est, dicatur ei: Si creatura, id est anima tua, invisibilis est creatura utique Dei, creator universitatis quomodo potuit esse visibilis? Sed ideo induit carnem quae videri poterat, quia deitas ab homine videri [Col. 0658B] non poterat. Hac carne major est Pater: aequalis Verbo major carne: aequalis ei, per quem fecit nos, major eo qui factus est propter nos. Nam quod Deus sit Filius, licet multa testimonia superius posita evidenter perdoceant, tamen adhuc pauca credidi subjungenda. In Genesi scriptum est: Creavit Deus coelum (Gen., I, 1), et utique Evangelista confirmat omnia a Filio esse creata (Joan., I, 3). Item ibi sequitur: Creavit Deus hominem ad imaginem et similitudinem suam (Gen., I, 27). Ecce hic Deum agnosce, quia et hominem ipse creavit. Et Isaias dicit de Joanne praecursore Domini: Rectas facite semitas Dei nostri (Isa., XL, 3). Cujus Dei, nisi utique Filii, quem in carne venisse non dubitamus? Et paulo post: Confortate manus dissolutas, et genua debilia roborate. [Col. 0658C] Dicite pusillanimis: Ecce Deus vester in fortitudine veniet, et salvabit vos, et tunc aperientur oculi caecorum (Isa., XXXV, 3). Quod utique in adventu Christi completum esse cognoscimus. Psalmista etiam dicit, Omnes gentes quascumque fecisti, venient, et adorabunt coram te, mirabilis tu es et faciens mirabilia, tu es Deus solus (Ps. LXXXV, 9). Non puto aliquem esse tam impium, qui neget Filium Dei et mirabilia fecisse, et universas gentes creasse, nisi forte Judaeos. Et alibi Isaias, cum adventum Christi per virginem nuntiat, dicit inter caetera: Et vocabitur nomen ejus Admirabilis, Consiliarius, Deus fortis (Isa., IX, 6). Sed et beatus Apostolus: Omnes enim nos manifestari oportet ante tribunal Christi (II Cor., V, 10). Et ut agnoscas Deum esse Christum, sic alibi dicit: Omnes [Col. 0658D] stabimus ante tribunal Dei (Rom., XIV, 10). Vivo ego, dicit Dominus, quia mihi flectetur omne genu. Utique de Christo dicit, quem ad judicandum vivos et mortuos credimus esse venturum. Psalmista voces angelorum faciens, cum Christus in coelos ascendisset: Tollite, inquit, portas principes vestras, et elevamini portae aeternales, et introibit rex gloriae (Ps. XXXIII, 7). Illisque interrogantibus quis esset iste rex gloriae, respondit Dominus: Fortis et potens Dominus virtutum; ipse est rex gloriae (Ibid., 8, 10). Et ne forte de Patre dictum putent, quomodo multa absurde intelligunt, audiant Apostolum huic versiculo consentientem: Si enim, inquit, cognovissent, numquam Dominum gloriae crucifixissent (I Cor., II, 8). [Col. 0659A] Cum tam praesentibus quam praeteritis testimoniis, quae de Scripturis sanctis postulata sunt, Deus esse Filius demonstretur, miror cur forte eum aliqui minorem dicendo blasphemare non metuunt: cum nusquam omnino Deus minor esse legatur, nisi, ut dictum est, propter dispensationem carnis assumptae, in qua non solum ab angelis minoratus est, sed et matre sua junior invenitur, sicut jam diximus. Secundum hanc ergo regulam duas in Christo crede substantias, Deum verum, et hominem verum. Secundum hominem morti subditur, secundum Deum auctor vitae esse cognoscitur, dicente beato Petro: Petistis virum homicidam donari vobis, auctorem vero vitae interfecistis (Act., III, 14). Secundum hominem: Tristis est anima mea usque ad mortem (Matth., XVI, [Col. 0659B] 38); secundum Deum: Potestatem habeo ponendi eam, et potestatem habeo iterum sumendi eam, et nemo eam tollit a me, sed ego eam pono a memetipso (Joan., X, 18). Hinc etiam occasionem accipere calumniandi solent, quod Dominus in Evangelio dixerit: Non potest Filius aliud facere quidquam, nisi quod viderit Patrem facientem (Joan. V, 19). Quod carnalis sensus non intelligens, ideo dictum putat ut se ex Patre esse ostenderet, utpote et Deum et Filium: quomodo inter homines fieri solet, veluti pater artifex filium suum artificium suum docet, ut quod viderit patrem operantem filius, hoc specialius imitetur. Quod quam absurdum sit de Deo Patre omnipotente ita credere; qui est incorporeus, invisibilis, inaestimabilis, et immensus, qui cordis oculos sanos habet [Col. 0659C] evidenter potest cognoscere. Nam qui sic sentiunt interrogandi sunt: Mundus iste quem cernimus a quo sit factus? Utique a Filio minime denegabunt, vel attestante Evangelista et dicente: Omnia per ipsum facta sunt, et sine ipso factum est nihil (Joan., I, 3). Dicant ergo, ubi vidit Filius Patrem ante facientem alium mundum, ut sic postmodum ille istum crearet: praesertim cum apud potentiam Dei voluisse, creasse sit; sicut legimus: Ipse dicit, et facta sunt (Ps. LII, 9). Sed sublato cordis velamine discant credere Filium in Patre et Patrem esse in Filio: quia divinitas ubique tota et praesens, tam Patris, quam Filii, quam Spiritus sancti, sine se esse nusquam potest, sicut ipse dicit: Ego in Patre, et Pater in me (Joan., X, 38), et cognoscant quod sit videre Filii, ut [Col. 0659D] una est substantia, una voluntas, una potentia, una gloria. Nihil ibi majus, nihilque minus esse credatur. Si enim nos homines terreni quod facere volumus corpore, animo nostro ante meditationis insinuatione praemissa, sapientia exsequente perficimus, et quodammodo consilio nato in mente nostra prius intus in corde agimus quod facere disponimus, quae tamen absque ulla partitione sensuum indissociabiliter una mens efficit: quomodo non Deus Pater cum Deo Filio, qui est sapientia sua, in se manente, quia ipse est, ut saepe diximus, sapientia et virtus Patris, in una voluntate cuncta et una operatione perficit? Sed nec alia Pater facit, alia Filius; sed eadem quae Pater facit, ipsa et Filius facit, sicut ipse testatur: Quaecumque, inquit, Pater facit, haec eadem et Filius [Col. 0660A] similiter facit (Joan., V, 19). Sed ideo dixit: Non potest Filius a se facere quidquam, nisi quod viderit Patrem facientem (Ibid.), ut nos cognoscamus et credamus, quia ex Patre est Filius, et non ex semetipso, vel aliunde, sed consempiternus Patri, quia et Pater in se semper perfectus existit, nec ei aliquando aliquid defuit, vel accessit. Nam si aliquando, quomodo Ariani blasphemant, fuit sine Filio Pater, ergo imperfectus fuit Pater, ergo fuit sine Verbo, et sicuti jam memoravimus, fuit sine sapientia, sine virtute, sine vita, sine justitia, sine veritate: quia istae omnes species divinitatis secundum Scripturas Filius esse noscuntur. Sed quia sine his virtutibus Patrem umquam dici fuisse blasphemum est, hoc justum est, hoc convenit, ut consempiternum [Col. 0660B] et coaequalem Patri Filium fatearis. Si enim Deus in cordibus nostris cum loquitur, miro modo loquitur sine sono; putas quomodo potest loqui Filio suo, qui est Verbum ejus? Sic ergo cogita, quia incorporaliter locutus est Filio, quia et incorporaliter genuit Filium. Nec enim sic docuit, quasi indoctum genuerit. Sed hoc est eum docuisse, quod est doctum et scientem genuisse. Et hoc est: Docuit me Pater (Joan., VIII, 28), quod est, scientem genuit me Pater. Quomodo autem a se nihil potest facere Filius, de quo Propheta testatur, et dicit: Deus autem in coelo sursum, et in terra omnia quaecumque voluit fecit (Ps. CXIII, 11)? Sed forte dicturus es hoc de Patre dictum, redi ad Evangelistam dicentem de Filio quia omnia per ipsum facta sunt, sine ipso factum est [Col. 0660C] nihil (Joan., I, 3). Qui etiam loquitur ad Moysem: Vade, inquit, dic filiis Israel, Deus patrum vestrorum misit me ad vos (Exod., III, 12) Illo respondente, et dicente: Dic mihi nomen tuum, nam non credent mihi, post haec adjiciens Deus dixit ei: Vade, dic filiis Israel: Ego sum qui sum, et qui est misit me ad vos (Ibid., 14). Et ne hoc de Patre dictum accipias, audi beatum Apostolum huic loco consentientem, et quodammodo ipsum testimonium exponentem ad Corinthios: Dei, inquit, Filius, qui praedicatus est vobis per me, et Silvanum, et Timotheum, non fuit in illo est et non, sed est in illo fuit. Quotquot enim promissiones Dei sunt, in illo est (II Cor., I, 19). Audi Paulum cum Mose concordantem, et noli a fide catholica discordare. Nam si Ecclesiam catholicam interrogas [Col. 0660D] de Patre quid sit, dicit Deum: sed et Filium dicit Deum, sed et Spiritum sanctum dicit Deum: et tamen non dicit tres deos, ne gentibus comparetur, qui plures deos errore suo decepti confingunt. Sed credamus Scripturae dicenti, tam novi quam veteris Testamenti, quia Deus unus est: et si unus major, alter minor est, ut Ariani dicunt, unus dici non potest, inaequalitas unitatem excludit. Quomodo autem tres et unum credamus adverte. Unitatem facit aequalitas virtutum, Trinitatem proprietas personarum. Audisti quomodo ipse intelligendam aequalitatem suam et Patris docuerit: Ego, inquit, et Pater unum sumus (Joan., X, 30). Aliud est unum, aliud sumus. Nam cum dicit sumus, personas significat. Unum [Col. 0661A] sumus, id est, justitia sumus, eademque sapientia, virtus indivisa, par gloria. Quae cum ita sint, dissensio auferatur, et fides integra teneatur. Dicunt etiam: Ideo major est Pater, quia est immortalis. Interrogandi sunt, utrum Filium in substantia deitatis suae mortalem esse fateantur. Quod si dixerint, quam contra rationem dicant, omnis homo agnoscere potest, qui etiam humanam animam immortalem esse non ambigit. Sed hoc eis dicendum, quod secundum carnem dicatur passus et mortuus. Nam secundum divinitatem, qua semper exstitit, et universa creavit, immortalis permaneat. Dicunt etiam esse visibilem; quod quam absurdum sit, agnoscant qui hoc dicunt, cum nec anima humana possit esse visibilis, quanto magis Deus in sua substantia? Sed ideo [Col. 0661B] carnem assumpsit, quae poterat videri, quia deitas corporeis oculis non poterat intueri. Haec interim de aequalitate Patris ac Filii ad praesens dicta sufficiant. Nam de aequalitate operum Trinitatis, id est Patris, et Filii, et Spiritus sancti, paulo post donante Domino, de Scripturis sanctis monstrabimus. Nunc vero de sancti Spiritus deitate pauca de multis testimoniis sunt ponenda, quem non solum minorem asserere, sed etiam Deum omnino dicuntur haeretici denegare. Audiant pauca de deitate Spiritus sancti. In Genesi dicit sermo divinus: Spiritus Domini ferebatur super aquas (Gen., I, 2). hoc est eminentia potestatis, non inopia necessitatis. Et in Evangelio: Spiritus est Deus: et eos qui adorant, in spiritu et veritate oportet adorare (Joan., IV, 24). Et ne forte de [Col. 0661C] Patre dictum intelligas, et non de Spiritu sancto, audi quod sequitur: Spiritus ubi vult spirat (Joan., III, 8). Audi ubi vult, ut suae potestatis eum esse non dubites. Et Apostolus ad Corinthios dicit: Divisiones gratiarum sunt, idem autem Spiritus: et divisiones operationum sunt, idem autem Deus, qui operatur omnia in omnibus (I Cor., XII, 4). Et tu cognoscas ipsum Spiritum nominatum Dominum et Deum, audi inferius quomodo concludit: Alii quidem datur per Spiritum sermo sapientiae, alii autem sermo scientiae secundum eumdem Spiritum, alii fides in eodem Spiritu (Ibid., 8), et reliqua. Et sic concludit: Haec autem omnia operatur unus atque idem Spiritus, dividens singulis prout vult (Ibid., 11). Qui divina munera prout vult dispensat, legem superioris ignorat. [Col. 0661D] Agnosce tandem, quia qui prout vult dividit, nulli subditus esse probatur, sed suae potestatis esse dignoscitur. De summa enim potestate descendit voluntas, cui nulla contradicit auctoritas. Et ad Hebraeos similiter dicit de Spiritus sancti distributionibus secundum suam voluntatem. Et quis iste sit distributor ac divisor, ad Romanos evidenter ostendit, dicens: Unicuique sicut Deus divisit mensuram fidei (Rom., XII, 3). Et ad Corinthios: Nescitis, inquit, quoniam templum Dei estis, et spiritus Dei habitat in vobis (I Cor., III, 16)? Si quis autem templum Dei violaverit, disperdet illum Deus (Ibid., 17). Et quis iste Deus sit, cujus templum prohibet violari, audi in sequentibus: Nescitis, quia membra vestra templum est Spiritus [Col. 0662A] sancti (II Cor., VI, 19)? Et quis esset iste Spiritus sanctus, cujus templum essemus, sic concludens demonstrat: Glorificate, inquit, et portate Deum in corpore vestro (Ibid., 20). Agnosce Spiritum sanctum evidenter Deum, et desine blasphemare. Et in Actibus Apostolorum beatus Petrus ad Ananiam, qui Deo voverat oblationem, et postmodum exstitit indevotus, sic dicit: Quis compulit te mentiri Spiritui sancto? non es mentitus hominibus, sed Deo (Act., V, 3). Ecce et hic eum evidentissime Deum esse beati Petri attestatio manifestat. Item ibi: Dixit Spiritus sanctus: Segregate mihi Paulum et Barnabam ad opus, ad quos elegi eos (Act., XIII, 2). Et beatus Paulus inibi dixit: Attendite, inquit, vobis, et universo gregi, in quo vos Spiritus sanctus posuit Apostolos, [Col. 0662B] regere Ecclesiam Dei, quam acquisivit sanguine suo (Act., XX, 28). Et quis est iste, qui Apostolos segregat et mittit, idem Paulus ad Corinthios declarat dicens: Et quosdam, inquit, posuit Deus in Ecclesia primum Apostolos, secundo Prophetas, tertio Doctores (I Cor., XII, 28), et reliqua. Ecce ubi Spiritum sanctum Deum, luce clarius demonstravit, et quem in actibus Apostolorum Spiritum sanctum esse dicit, ad Corinthios Deum esse manifeste confessus est. Dicit enim idem vas electionis ad Judaeos: Bene Spiritus sanctus de vobis prophetavit per os Isaiae Prophetae (Act., XXVIII, 25). Et quis esset iste Spiritus sanctus, qui in Prophetis locutus sit, beatus David exprimit, dicens: Audiam quid loquatur in me Dominus Deus (Ps. LXXXIV, 9). Et in Actibus: [Col. 0662C] Ut impleretur, inquit, Scriptura quam praemisit Deus per os prophetarum suorum (Act., III, 18). Et hic agnosce, quod eum Deum evidenter declaret, qui per os prophetarum locutus est, sicut et Zacharias in Evangelio ait: Benedictus, inquit, Deus Israel, quia visitavit et fecit redemptionem plebis suae (Luc., I, 68), et post pauca, ait: Sicut locutus est per os sanctorum prophetarum suorum (Ibid., 70). Agnoscis Dominum Deum esse Spiritum sanctum, qui per os prophetarum locutus est, quod nec impii Judaei denegant. Qui si Deus non esset, non in baptismo in uno nomine deitatis Patri et Filio sociaretur, sicut scriptum est, ubi regulam baptismi posuit ipse Dominus: Ite, inquit, baptizate omnes gentes in nomine Patris, et Filii, et Spiritus sancti (Matth., XXVIII, 19). Quod solum [Col. 0662D] testimonium deberet haereticis sufficere ad incredulitatem inseparabilis Trinitatis, quia nec ipsi audent aliter baptizare, ne regulam Domini corrumpere videantur. Et ubi unum nomen dicitur, ibi et major et minor excluditur. Et in secunda ad Corinthios: Gratia Domini nostri Jesu Christi, et charitas Dei, et communicatio sancti Spiritus cum omnibus vobis (I Cor., XIII, 13). Ut agnoscas Patris, et Filii, et Spiritus sancti unam esse substantiam ac deitatem, audi Isaiam prophetam dicentem: Qui appendit tribus digitis molem terrae (Isa., XL, 12). Nam et singulariter invenimus in Scripturis, digitum sanctum Spiritum nominatum, ut est illud in Evangelio ubi ait: Si ego in digito Dei daemonia ejicio (Luc., XI, [Col. 0663A] 20); quod alius evangelista declarat, dicens: Si ego in Spiritu Dei ejicio daemonia (Matth., XII, 28). Et Magi Pharaonis victi signis divinis dicunt: Digitus Dei est (Exod., VIII, 19). In Pentecosten, quod etiam ante adventum Christi Judaei colebant, digito Dei, id est Spiritu, inscriptas tabulas Moses accipit et quae tunc in lapideis tabulis figurata sunt corda durissima Judaeorum, post Ascensionem Domini in carneis tabulis, id est in cordibus discipulorum, visibiliter dignatus est apparere in ipsa specie ignis, in qua Mosi in deserto apparuit, de quo credimus Isaiam dicere: Deus noster ignis consumens est (Deut., IV, 24; Heb., XII, 29). Et sicut legimus, quod nemo noverit cogitationes hominum, nisi Deus, quomodo Spiritus sanctus non est Deus, qui etiam non solum [Col. 0663B] quae in homine, sed etiam quae in Deo sunt scire dignoscitur? dicente Apostolo: Spiritus enim omnia scrutatur, etiam profunda Dei (I Cor., II, 10): et paulo post: Ita quae Dei sunt nemo cognovit, nisi spiritus Dei (Ibid., 11). Sed forte dicit aliquis, ideo minor est, quia missus legitur. Et quid dicturus est, cum legit in Isaia propheta ex persona Christi dicentis: Dominus misit me, et Spiritus ejus (Isa., XLVIII, 16). Et alibi: Spiritus Domini super me; propter quod unxerit me, ad evangelizandum pauperibus remissionem, et caecis visum, annuntiare annum placabilem Domini (Isa., LXI, 1), et reliqua. Et ut scias evidenter de Domino dictum, Evangelista dicit: Cum venisset Dominus Jesus in synagogam, datus est ei liber Isaiae prophetae, quem aperiens invenit scriptum: Spiritus [Col. 0663C] Domini super me (Luc., IV, 17), et reliqua quae supra diximus. Et post haec: Plicuit, inquit, librum, et dedit ministro, et dixit: Hodie in vobis impleta est scriptura ista (Ibid., 20). Credendum est mitti, qui ubique esse dignoscitur? sicut dicit Psalmista: Quo ibo a Spiritu tuo, et a facie tua quo fugiam (Ps. CXXXVIII, 7)? Sed sicut Filii missio, incarnatio declaratur, cum se dignatus est aut in columbae specie, vel in igne, aut diversis hujusmodi assumptis indiciis declarare. Quomodo ergo minor credendus est, qui etiam Deum, qui sicut ipse aequalis est Patri, approbatur ad nostram remissionem misisse? et non solum misisse, sicut per Isaiam dictum memoravimus, sed etiam secundum carnem creasse, sicut habes in Evangelio angelum ad Mariam [Col. 0663D] dixisse: Spiritus, inquit, sanctus veniet in te, virtus Altissimi obumbrabit tibi (Luc., I, 35), et reliqua. Non enim generatione, sed jussione, et benedictione sancti Spiritus conceptus est Christus, sicut et alius evangelista ait: Inventa est, inquit, habens in utero de Spiritu sancto (Matth., I, 28). Prophetae autem dicunt frequenter, sicut jam memoravimus, Haec dicit Dominus. Et quis sit iste Dominus, Michaeas propheta evidenter ostendit, cum loquitur ad Achab dicens: Si tu de praelio sanus redieris, in me non est locutus Deus (III Reg., XXII, 28). Et quis iste Deus sit, qui in Prophetis locutus sit, Paulus apostolus demonstrat, cum dicit ad Judaeos: Bene, inquit, de vobis Spiritus sanctus prophetavit per os [Col. 0664A] Isaiae prophetae (Act., XXVIII, 25). Vade, inquit, excaeca cor populi hujus (Isa., VI, 10), et reliqua. Interrogandi sunt tamen haeretici, cujus major offensa sit, qui in Patrem peccat, an qui in Spiritum sanctum, quem dicunt Deum non esse. Et cum dixerint majorem offensam esse qui in Patrem peccat, interrogandi sunt iterum filii Israel utrum Patri peccaverint, an alteri? Cum responderint quia Patri peccaverunt, iterum interrogandi sunt, si eis fuerint dimissa peccata. Utique non negabunt, quia et legimus quod conversi sint ad Deum, et dimissa fuerint eis peccata. Deinde interrogandi sunt, ut exponant quomodo intelligant dictum a Domino: Quicumque in Spiritu sancto peccaverit, non remittetur ei neque in hoc saeculo, neque in futuro (Matth., XII, 32). Si [Col. 0664B] Deus non est, quare tam gravis ejus offensa a Domino esse dicatur. Iterum interrogandi sunt, si fuerunt filii Israel contumaces Deo, an non? Cum non negaverint, quia nec possunt, dicendum est eis, quomodo accipiant illud quod beatus Stephanus Judaeis exprobrat dicens: Vos semper restitistis Spiritui sancto, et semper ei contumaces fuistis, sicut et patres vestri (Act., VII, 51). Audi etiam ad Thessalonicenses, ubi Spiritum sanctum et priorem loco ponit, et Dominum nuncupat dicens: Dominus autem dirigat corda vestra in charitate Dei, et patientia Christi (II Thessal., XXXV). Diligenter adverte, quia hic Spiritus sanctus oratur, ut corda credentium dirigat in charitate Dei, et in patientia Christi. Interrogandi sunt etiam, quid majus sit, utrum coeli [Col. 0664C] an virtutes coelorum? et cum sine dubio dixerint virtutes coelorum: dicendum est eis: In tantum Spiritus sanctus minor non est, sed summus est, ut cum verbo Domini dicantur coeli creati, Spiritu sancto virtutes coelorum. Accipe adhuc ubi creator evidenter Spiritus sanctus describitur. Job dicit: Spiritus divinus qui fecit me (Job., XXXIII, 4). Et divinum utique creatorem uno versiculo demonstravit: cum divinum appellat, et Deum et creatorem ostendit. Sicut et David dicit: Emitte Spiritum tuum, et creabuntur, et renovabis faciem terrae (Ps. CIII, 30). Interrogandi etiam sunt, si creatura ubique esse potest, an non? Et cum responderint, quia non ubique, sicut et verum est, dicendum absque dubio, Spiritus sanctus Deus est, et non creatura, qui ubique [Col. 0664D] esse describitur. De quo, sicut jam dictum est, Propheta omnipotentiam ejus metuens dicit: Quo ibo a spiritu tuo, et a facie, quo fugiam (Ps. CXXXVIII, 7)? Agnosce ergo nullum esse locum, ubi non omnipotentia Spiritus sancti praesens esse probetur. Item interrogandi, utrum possit alius praeter Deum peccata dimittere; et cum responderint quia nullus nisi Deus, quia scriptum est: Nemo potest peccata dimittere nisi solus Deus (Luc., V, 26), dicendum est eis sine dubio Spiritus sanctus Deus est, qui remissionem peccatorum conferre dignoscitur, sicut Dominus dixit: Accipite Spiritum sanctum; quorum remiseritis peccata remittentur eis (Joan., XX, 22). Qui etiam in baptismo cum Patre et Filio baptizatis remissionem [Col. 0665A] tribuit peccatorum. Audi etiam quod Spiritus sanctus Deus est, qui frequenter cum Patre et Filio copulatur. Ad Corinthios, sicut jam dictum est, Gratia, inquit, Domini nostri Jesu Christi, et charitas Dei, et communicatio sancti Spiritus cum omnibus vobis (II Cor., XIII, 13). Qui si non esset Deus et creatura esset, sicut blasphemat haereticus, numquam in baptismo, ubi salus humani generis agitur, Patri et Filio copularetur. Nam quod unius substantiae sit Pater et Filius et Spiritus sanctus, Isaias propheta dicit, sicut jam memoravimus, Quis appendit tribus digitis molem terrae (Isa., XL, 12)? Quo loco per tres digitos in tribus personis unam substantiam esse perducuit. Quod Apostolus de Trinitate dictum intelligens ait, Omnia ex ipso, et per ipsum, et in ipso sunt omnia (Rom., XI, 36), id est, ex Patre, et Filio, et Spiritu sancto omnia continentur. Item ad Corinthios dicit idem Apostolus, Deus qui dixit de tenebris lumen splendescere, qui illuxit cordibus nostris illuminationem scientiae claritatis Dei in faciem Christi Jesu (II Cor., IV. 6). Quo loco manifestissime Trinitas intelligitur. Deus qui dixit de tenebris lumen splendescere, Spiritus sanctus agnoscitur: et ubi dicit, Illuminationem scientiae claritatis Dei Pater intelligitur: in eo vero ubi dicit, In faciem Christi Jesu, Filius designatur. Audi adhuc, quia Trinitas in unitate manet, et unitas in Trinitate, angelorum et archangelorum voces declarant in Isaia, ubi Seraphim hymnum scribitur dicere, Sanctus, Sanctus, Sanctus Dominus Deus Sabaoth (Isa., VI, 3), non tres [Col. 0665C] sanctos, sed ter sanctum conclusit dicendo, Dominus Deus Sabaoth: id est ut tres personas et unum Deum intelligas. Non semel dicunt, ne singularitatem credas: non bis, ne Spiritum sanctum excludas: non sancti Domini Sabaoth, ne tres deos more gentilium fatearis. Sed dicunt, Sanctus, Sanctus, Sanctus Dominus Deus Sabaoth, et est Trinitas. Deus laudatur, qui est Pater, et Filius, et Spiritus sanctus. Quem etiam Deum esse, ex operationum aequalitate, qui oculos cordis sanos habet, facile poterit approbare, sicut in sequentibus demonstrabimus. Sicut salvat Pater, ita et Filius, ita et Spiritus sanctus. De Patre, Salva nos, Deus noster, et congrega nos de nationibus (Ps. CV, 47). De Filio, Venit Filius hominis salvum facere quod perierat (Luc. XIX, [Col. 0665D] 10); et alibi. Ipse enim salvum faciet populum suum a peccatis eorum (Matth., I, 25). De Spiritu sancto ad Titum, Salvos nos fecit per lavacrum regenerationis et renovationis Spiritus sancti (Tit., III, 5). Sicut confortat Pater, ita Filius, ita et Spiritus sanctus. Esther de Patre, Conforta me rex, et Deus deorum (Esther, XIV, 12). De Filio Apostolus, Gratias ago Domino nostro Jesu Christo, qui me confortavit, et fidelem existimavit (I Tim. I, 12). De Spiritu sancto in Evangelio: Puer autem crescebat et confortabatur Spiritu sancto (Luc., I, 80). Vivificat Pater, ita Filius, ita et Spiritus sanctus. In Evangelio, Sicut Pater suscitat mortuos, et vivificat, ita et Filius quos vult vivificat (Joan. V, 21). De Spiritu sancto in Epistola [Col. 0666A] Petri apostoli, Mortificatus carne, vivificatus autem Spiritu (I Pet., III, 18). Et Paulus apostolus, Littera, inquit, occidit, spiritus autem vivificat (II Cor., III, 6). Et in Evangelio, Spiritus est qui vivificat, nam caro non prodest quidquam (Joan., VI, 64). Sicut liberat Pater, ita Filius, ita et Spiritus sanctus. De Patre, Deus excelsus liberator eorum (Ps. LXXVII, 3, 5). De Filio in Evangelio, Si vos liberaverit, vere liberi eritis, et veritas liberabit vos (Joan., VIII, 36, 32). De Spiritu sancto, Spiritus vitae in Christo Jesu liberavit me a lege peccati et mortis (Rom., VIII, 2). Eligit Pater, ita Filius, ita et Spiritus sanctus. De Patre Apostolus, Benedictus Deus et Pater Domini nostri Jesu Christi, qui elegit nos ante mundi constitutionem (Ephes. I, 3). De Filio: Non vos me [Col. 0666B] elegistis, sed ego elegi vos (Joan., XV, 16). De Spiritu sancto in Actibus, Cum ergo jejunassent et orassent, dixit eis Spiritus sanctus, Segregate mihi Barnabam et Paulum ad opus quod elegi eos (Act. XIII, 2). Creator dicitur Pater, ita Filius, ita et Spiritus sanctus. De Patre Apostolus, Quae sit dispensatio sacramenti absconditi a Deo qui omnia creavit (Ephes., III, 9). De Filio ad Colossenses, Quia ab ipso creata sunt universa, et omnia in ipso constant (Coloss., I, 17): et in Evangelio, Omnia per ipsum facta sunt (Joan. I, 3). De Spiritu sancto in Salomone, Et vidit et dinumeravit, et mensus est omnia, ipse creavit ea per Spiritum sanctum (Eccli. I, 9): et in Psalmo, Emitte Spiritum tuum, et creabuntur (Ps. CIII, 30): et alibi, Spiritus oris ejus omnis virtus eorum (Ps. XXXII, 6). [Col. 0666C] Sicut praedixit Pater, ita Filius, ita et Spiritus sanctus. De Patre, Deus autem, qui praedixit pati Christum suum, implevit (Act., III, 18). Sic de Filio in Evangelio Angelus dixit mulieribus, Ite et annuntiate fratribus, quia praecedit vos in Galilaeam, ibi eum videbitis, sicut praedixit vobis (Marc., XVI, 17). De Spiritu sancto in Actibus Petrus, Oportet impleri scripturam, quam praedixit Spiritus sanctus per os David (Act., I, 16). Magnus Pater, ita Filius, ita et Spiritus sanctus. De Patre, Magnus Deus noster et laudabilis (Ps. XLVII, 2). De Filio ad Titum, Exspectantes beatam spem, et adventum gloriae magni Dei Salvatoris nostri Jesu Christi (Tit. II, 13). De Spiritu sancto in Regum ait Dominus ad Heliam, Ecce Dominus transiit, et Spiritus sanctus, et fortis (III Reg., [Col. 0666D] XIX, 11). Sicut charitas Patris, ita Filii, ita et Spiritus sancti. De Patre, Superabundavit autem gratia Domini nostri Jesu Christi, et charitas Dei nostri (I Tim., I, 14). De Filio, Charitas enim Christi urget nos (II Cor., V, 14). De Spiritu sancto, Quid vultis, in virga veniam ad vos, an in charitate Spiritus (I Cor. IV, 21)? et alibi, Charitas Dei diffusa est in cordibus nostris per Spiritum sanctum qui datus est nobis (Rom., V, 5). Vitam aeternam dat Pater, ita Filius, ita Spiritus sanctus. De Patre in Epistola Joannis, Quoniam vitam aeternam dabit nobis Deus (I Joan., V, 11). De Filio in Evangelio; Oves meae vocem meam audiunt, et sequuntur me, et ego vitam aeternam do eis (Joan. X, 27). De Spiritu sancto ad Galatas, [Col. 0667A] Qui seminat in Spiritu, de spiritu metet vitam aeternam (Gal., VI, 8). Sicut pacem dat Pater, ita Filius, ita et Spiritus sanctus. De Patre, Pax Dei, quae exsuperat omnem sensum (Philipp., IV, 7). De Filio in Evangelio: Pacem meam dimitto vobis (Joan., XIV, 27). De Spiritu sancto, Prudentia autem Spiritus vita et pax (Rom., VIII, 6). Revelat Pater, ita Filius, ita et Spiritus sanctus. De Patre ad Galatas, Ut revelaret Filium suum in me (Gal., I, 16). De Filio inibi, Neque ego enim ab homine accepi illud, sed per revelationem Jesu Christi (Ibid., 12). De Spiritu sancto ad Ephesios, Quod aliis generationibus non est agnitum, sicuti nunc revelatum est sanctis ejus per Spiritum suum sanctum (Ephes., III, 5); et alibi, Nobis enim revelavit Deus per Spiritum (I Cor., II, 10). Sicut illuminat Pater, [Col. 0667B] ita Filius, ita et Spiritus sanctus. De Patre, Tu illuminabis lucernam meam, Domine (Ps. XVII, 29). De Filio in Apostolo, Exsurge qui dormis, et illuminabit tibi Christus (Ephes., V, 14). De Spiritu sancto idem Apostolus, Quoniam Deus, qui dixit de tenebris lumen splendescere, illuxit in cordibus nostris illuminationem scientiae claritatis Dei in faciem Christi Jesu (II Cor., IV, 6). Sicut dicitur Evangelium Patris, ita Filii, ita et Spiritus sancti. De Patre ad Titum, Quae est secundum Evangelium gloriae beati Dei (I Tim., I, 11). De Filio ad Romanos, Cui servio in spiritu meo in Evangelio Filii ejus (Rom., I, 9). De Spiritu sancto in epistola beati Petri, Vobis autem ministraverunt haec, qui vobis evangelizaverunt in Spiritu sancto (I Pet., I, 12). Sicut illuxit Pater, ita Filius, ita et [Col. 0667C] Spiritus sanctus. De Patre, Deus meus, illumina tenebras meas (Ps XVII, 29). De Filio in Psalmo, Deus Dominus et illuxit nobis (Ps. CXVII, 27). De Spiritu sancto Propheta, Non abscondam ultra faciem meam ab eis, pro eo quod illuxit spiritus meus super universam domum Israel (Ezech. VXXIX, 29 Et Apostolus, Quoniam Deus, qui dixit de tenebris lumen splendescere, qui illuxit in cordibus nostris ad illuminationem claritatis Dei in faciem Dei Christi Jesu (II Cor., IV, 6). Praescientiam habet Pater, ita Filius, ita et Spiritus sanctus. De Patre, Deus qui occultorum cognitor es (Dan., XIII, 42). De Filio, Ab initio, inquit, sciebat Jesus, qui eum esset traditurus (Joan., VI, 65). De Spiritu sancto, Cum venerit Spiritus paraclitus docebit vos omnem veritatem, et quae ventura sunt annuntiabit [Col. 0667D] vobis (Joan., XVI, 13). Sicut ubique esse dicitur Pater, ita Filius, ita et Spiritus sanctus. De Patre: Coelum et terram ego impleo, dicit Dominus (Jer., XXIII, 24). De Filio, Ubicumque fuerint duo vel tres congregati in nomine meo, ibi sum in medio eorum (Matth., XVIII, 20); et Apostolus, Qui ascendit super coelos ut impleret omnia (Ephes., IV, 10). De Spiritu sancto in Salomone, Spiritus Domini implevit orbem terrarum (Sap., I, 7), et quod super orbem est, implevit ipsum Dominum orbis totius conditorem, sicut legimus, Jesus autem plenus Spiritu sancto regressus est ab Jordane (Luc., IV, 1). Et David, Quo ibo ab Spiritu tuo (Ps. CXXXVIII, 7)? Arguit Pater, ita Filius, ita et Spiritus sanctus. De Patre, Domine, ne [Col. 0668A] in ira tua arguas me (Ps. VI, 2). De Filio, Arguam te, et statuam illa contra faciem tuam (Ps. XLIX, 2.). De Spiritu, Cum venerit Spiritus paraclitus, ipse arguet mundum de peccato (Joan., XVI, 8), et reliqua. Bonus Pater, bonus Filius, bonus et Spiritus sanctus. De Patre, Pater bone (Joan., XVII, 11). De Filio, Ego sum pastor bonus (Joan., X, 14). De Spiritu sancto, Spiritus tuus bonus deducet me in via recta (Ps. CXLII, 11). Sanctificat et justificat sicut Pater, ita Filius, ita et Spiritus sanctus. Apostolus, Sed sanctificati estis in nomine Domini Jesu Christi, et in Spiritu Dei nostri (I Cor., VI, 11). Sanctus dicitur Pater, sanctus dicitur Filius, sanctus et Spiritus sanctus. De Patre in Levitico, Sancti estote, quoniam ego sanctus sum (Lev., XI, 44). De Filio in [Col. 0668B] Evangelio, Quod nascetur ex te sanctum, vocabitur Filius Dei (Luc., I, 35). Item ibi, Scimus qui sis sanctus Dei (Luc., IV, 34). De Spiritu sancto in Salomone, Sanctus enim spiritus disciplinae effugiet fictum (Sap., I, 5). Fortis Pater, fortis Filius, fortis et Spiritus sanctus. De Patre, Deus fortis et patiens (Ps. VII, 12). De Filio in Isaia, Et vocabitur nomen ejus Deus fortis (Isa., IX, 6). De Spiritu sancto in Salomone, Spiritus fortitudinis in viis ejus. Operatur Pater, operatur Filius, hoc et Spiritus sanctus. De Patre ad Philippenses, Deus enim, qui operatur in vobis et velle (Philipp., II, 13). De Filio in Evangelio, Me oportet operari opera ejus qui misit me (Joan., IX, 4). De Spiritu sancto ad Corinthios, Haec autem omnia operatur unus atque idem Spiritus, dividens singulis [Col. 0668C] prout vult (I Cor., XII, 11). Virtus Pater, virtus Filius, virtus et Spiritus sanctus. De Patre Apostolus, Non confundor de Evangelio. Virtus enim Dei est in salute omni credenti (Rom., I, 16). De Filio Apostolus, Libenter gloriabor in infirmitatibus meis, ut habitet in me virtus Christi (II Cor., XII, 9). De Spiritu sancto ad Thessalonicenses, Evangelium nostrum non fuit apud vos in verbo tantum, sed in virtute Spiritus sancti (I Thessal., I, 5). Fons Pater, fons Filius, fons et Spiritus sanctus. De Patre Hieremias, Dereliquerunt fontem aquae vivae (Jer., II, 13). De Filio in Salomone, Fons sapientiae Verbum Dei (Eccli., I, 5). De Spiritu sancto Isaias, Ecce nomen Domini post multum tempus veniens, ardens in ira indignationis, vorabit gentes, et Spiritus ejus ut fons aquae vallem [Col. 0668D] trahens (Isa., XXX, 27, 28). Charitas Pater, charitas Filius, charitas et Spiritus sanctus. De Patre in Epistola Joannis, Deus charitas est (I Joan., IV, 16). De Filio Apostolus ad Corinthios, Charitas enim Christi urget nos (II Cor., V, 14). De Spiritu sancto Apostolus, Obsecro vos, fratres, per Dominum nostrum Jesum Christum, et per charitatem Spiritus (Rom., XV, 30). Regenerat Pater, regenerat Filius, regenerat et Spiritus sanctus. De Patre Petrus, Benedictus Deus et Pater Domini nostri Jesu Christi, qui secundum magnam misericordiam suam regeneravit nos in spem vitae aeternae (I Pet. I, 3). De Filio inibi, Diligentes invicem ex corde, quasi renati per verbum Dei vivi (Ibid., 23). De Spiritu sancto in Evangelio. Si quis non renatus [Col. 0669A] fuerit ex aqua et Spiritu sancto, non introibit in regnum coelorum (Joan. III, 5). Resuscitat Pater, resuscitat Filius, resuscitat et Spiritus sanctus. De Patre in Actibus, Deus patrum nostrorum, qui suscitavit Jesum, et nos suscitabit per potentiam suam (Act. V, 30). De Filio in Evangelio, Venerunt Judaei non solum propter Jesum, sed ut Lazarum viderent quem suscitavit a mortuis (Joan., XII, 9). De Spiritu sancto Apostolus, Si autem Spiritus ejus, qui suscitavit Jesum a mortuis, habitat in vobis, vivificabit et mortalia corpora vestra propter inhabitantem Spiritum ejus in vobis (Rom. VIII, 11). Gratia Dei Patris, gratia Filii, gratia et Spiritus sancti. De Patre, Quis me liberabit de corpore mortis hujus? gratia Dei per Jesum Christum (Rom., VII, 24). De Filio ad Corinthios, [Col. 0669B] Scitis enim gratiam Domini nostri Jesu Christi, quia propter vos factus est pauper cum esset dives (II Cor., VIII, 9). De Spiritu sancto in Actibus, Et obstupuerunt qui cum Petro venerant, quoniam in gentibus gratia Spiritus sancti diffusa est (Act. X, 45). Signat Pater, signat Filius, signat et Spiritus sanctus. De Patre ad Corinthios, Et qui signavit vos nobiscum in Christo, et qui unxit nos Deus (II Cor., I, 21). De Filio ad Ephesios, Audientes verbum veritatis, evangelium salutis vestrae, in quo signati estis (Ephes., I, 13). De Spiritu sancto ubi supra, Nolite contristare Spiritum sanctum, in quo signati estis in die redemptionis (Ephes., IV, 30). Habitat Pater in credentibus, habitat Filius, habitat et Spiritus sanctus. De Patre in Isaia, Servate diem sabbati, et sanctificate eum, ut [Col. 0669C] habitem in medio vestri (Jer., XVII, 22). De Filio ad Ephesios, Habitare Christum per fidem in cordibus vestris (Ephes., III, 17). De Spiritu sancto, Nescitis quoniam templum Dei estis, et Spiritus Dei habitat in vobis (I Cor., III, 16)? Scrutatur Pater, scrutatur Filius, scrutatur et Spiritus sanctus. De Patre in Psalmo, Scrutans corda et renes Deus (Ps. VII, 10). De Filio in Apocalypsi, Et scient omnes Ecclesiae, quia ego sum scrutator cordis et renium (Apoc. II, 23). De Spiritu sancto in Apostolo, Spiritus omnia scrutatur etiam profunda Dei (I Cor. II, 10). Testificat Pater, testificat Filius, testificat et Spiritus sanctus. De Patre in Psalmo, Testimonium Dei fidele, sapientiam praestans parvulis (Ps. XVIII, 8). De Filio ad Timotheum, Praecipio tibi coram Deo, qui vivificat omnia, [Col. 0669D] et Christo Jesu, qui testimonium reddidit sub Pontio Pilato (I Tim. VI, 13). De Spiritu sancto Apostolus, Testimonium perhibet Spiritui nostro (Rom., VIII, 16). Ostendit Pater, ostendit Filius, ostendit et Spiritus sanctus. De Patre ad Timotheum, Quem suis temporibus ostendens beatus et solus potens (I Tim., VI, 15). De Filio in Evangelio ipse Filius dicit, Ostendam autem vobis quem timeatis (Luc., XII, 5); et, Multa bona opera ostendi vobis a Patre meo (Joan. X, 32). De Spiritu sancto ad Corinthios, Praedicatio mea non fuit in persuasibilibus humanae sapientiae verbis, sed in ostensione spiritus (I Cor., II, 4). Implet Pater, implet Filius, implet et Spiritus sanctus. De Patre Hieremias, Coelum et terram ego impleo, dicit Dominus [Col. 0670A] (Jer., XXIII, 24). De Filio in Apostolo, Dominus autem impleat corda vestra, et confirmet in omni opere et sermone bono (I Thessal., II, 16). Et in Evangelio, De plenitudine ejus omnes accepimus (Joan., I, 16). De Spiritu sancto in Actibus, Implevit omnem locum, ubi erant discipuli congregati (Act. II, 2). Et, Jesus plenus Spiritu sancto regressus est ab Jordane (Luc., IV, 1). Loquitur Pater, loquitur Filius, loquitur et Spiritus sanctus. De Patre, Deus locutus est in sancto suo (Ps. LIX, 8). De Filio, Loquente Jesu ad turbas (Matth. XII, 46). De Spiritu sancto, Est qui loquitur in vobis (Matth., X, 20). Apparuit Pater, apparuit Filius, apparuit et Spiritus sanctus. De Patre in Actibus, Deus gloriae apparuit patribus nostris (Act., VII, 2). De Filio in epistola Joannis, Ad hoc [Col. 0670B] apparuit Filius, ut solvantur opera diaboli (I Joan. III, 8). De Spiritu sancto in Job, Et spiritus apparuit in oculis meis, et horror irruit in me (Job, IV, 15). Veritas Pater, veritas Filius, veritas et Spiritus sanctus. De Patre in Psalmo, Redemisti me, Domine Deus veritatis (Ps. XXX, 6). De Filio, Veritas de terra orta est (Ps. LXXXIV, 12). Et in Evangelio, Ego sum via, veritas, et vita (Joan., XIV, 16). De Spiritu sancto in Evangelio, Cum venerit Spiritus veritatis, docebit vos omnem veritatem (Joan. XVI, 13). Ecce unitatem operis, non dubites unitatem credere Trinitatis. Dicere etiam solent de baptismo, quod in eo melius sit illorum baptismum, quam nostrum; quia qui de illis ad nos convertuntur, non eos rebaptizamus, sed per manus impositionem reconciliamus. [Col. 0670C] Illi vero, si quos de nostris seducere possunt, inconsideranter rebaptizant. Qui interrogandi sunt: Baptisma istud quod dant suum dicunt esse, an nostrum? Si nostrum est, quare illud praesumunt, similiter ut nos baptizando? si illorum est, quare illud violant iterando? Sed nos reverentiam habemus Dominicis verbis, et quomodo ipse jussit: ita et baptizamus, in nomine Patris, et Filii, et Spiritus sancti. Sed et illos sic certum est baptizare. Nam si sic baptizarent illi quomodo credunt, in nomine Patris majoris, et in nomine Filii minoris, et in nomine Spiritus sancti multo minoris, tunc demum non iterabamus baptismum, sed dabamus, quia non secundum regulam quam Dominus tradidit baptizabant. Sed quid facimus? bene baptizant, sed [Col. 0670D] male credunt: bene baptizant, sed malum est quod rebaptizant. Regulariter quidem baptizant, sed fidem male insinuant. Et dum carnaliter gradus in divinitate faciunt, offensam divinitatis incurrunt: non metuentes illud quod Dominus dixit: Qui semel lotus est, non indiget iterum ut lavetur (Joan. XIII, 10). Dixit enim Dominus in Evangelio, Vos estis sal terrae (Matth., V, 13); et quicumque sapiens est, non hoc sine causa dictum intelligit. Sal enim ex aqua fit, sed si iterum in aquam mittitur, liquescit et perit. Sic qui semel baptizatus est ex aqua, sal est effectus: sed si iterum baptizari se permittat, ad nihilum sicut sal in aqua missum redigitur, et anima ejus perpetua morte punitur. Dicit enim Apostolus de [Col. 0671A] Ecclesia, Quoniam unus panis, unum corpus multi sumus (I Cor. X, 17): quia sicut ex multis granis unus panis efficitur, ita ex multis populis una Ecclesia congregatur. Et panis, ut omnes norunt, per aquam conficitur, et per ignem excoquitur, et omnis Christianus per baptismi aquam et ignem sancti Spiritus oblatio Dei est effectus, dicente Domino: Si quis non renatus fuerit ex aqua et Spiritu sancto, non intrabit in regnum coelorum (Joan. III, 5). Sed sicut panem jam semel coctum, si aliquis remittat in aquam, et velit recommiscere et recoquere, perdit pristinam dignitatem, et in nigredinem [Col. 0672A] terramque convertitur. Sic talis efficitur quicumque in se permittit baptismum iterari. Et ideo debet unusquisque usque ad mortem baptismum suum, Deo adjuvante servare, si vult ad regna coelorum fideliter pervenire. Nam quicumque se rebaptizari permittit, ipse blasphemat in Spiritu sancto, dum se negat christianum, et per aquam ac Spiritum sanctum fuisse renatum. Et necesse est ut illam, quam memoravimus, Domini sententiam comminantis excipiat: Quicumque blasphemaverit in Spiritu sancto, non ei remittetur neque in hoc saeculo, neque in futuro (Matth. XII, 32).



KALENDARIA DUO ANTIQUA A FURIO DIONYSIO PHILOCALO AN. CCCLIV, ET POLEMEO SILVIO AN. CCCCIIL, CONSCRIPTA, ET EX CODICE MS. JOANNIS CUSPINIANI DESUMPTA.
(Bolland. acta Sanct. Junii, tom. VII.)




[Col. 0671]
PRAEFATIO EDITORIS.

[Col. 0671B] 1. Promissio Bollandi de edendo Polemeo Silvio.--- Tandem pervenimus, Deo propitio, ad calcem primi semestris sacri de Actis sanctorum. Inde, antequam plene imponamus finem, redeo ad principium totius operis, memor, Bollandum in Praefatione generali, quemadmodum  7 promisit, alias editum iri a se Martyrologium Usuardi nativa simplicitate sua; ita  3 spem fecisse futurum, ut laterculum Polemei Silvii aliquando e codice ms. vulgaret. Neutrum praestitit, quia otium non invenit; postquam grande opus, quod meditabatur, serio aggressus est; quodque tantum negotii optimo viro dedit, ut, sepositis alienis ab opere suscepto curis, etiam adjutorem sibi [Col. 0671C] ad aliud promovendum adsciscere mox coactus fuerit. Fidem Bollandi pro prima parte, nuper solvit collega noster Joannes Baptista Sollerius, diligenti studio et accuratione praestans, quod ille promiserat in edendo Martyrologium Usuardi genuinum suaeque nativae simplicitati restitutum, rescissis multorum additamentis; quae tamen, ne lectores laterent, seorsim subjunxit. Dividitur totum opus in partes duas, duabus supplementorum Junii partibus, id est tomo ejus VI et VII (quamvis etiam seorsim impressum sit) subnectendas. Proxime enim ad Acta sanctorum spectat Martyrologium illud, ex quo antiquus et legitimus omnium fere, qui octo primis et dimidio aerae christianae saeculis sanctimonia floruerunt, cultus in Ecclesia firmiter comprobatur.

[Col. 0671D] 2. Promissio hic solvitur.---Alteram Bollandi promissionem de laterculo Polemei hic solvimus. Codex noster, in quo laterculus continetur, membraneus est et spissus, philyras CCXXXI numerans; charactere minuto, sed stante, scriptus ab eadem manu a capite ad calcem, non sine mendis. Complecitur varia varii argumenti opuscula scriptorum, quorum [Col. 0672B] maxima pars prioribus saeculis, saltem ante annum millesimum floruerunt. Inter illa praesens Silvii opusculum habetur pag. 94. Initium ejus produxit Bollandus loco citato cum Kalendarii mense Januario aliisque nonnullis; notavitque non male; auctorem potius P. Anneium Silvium, quam Polemeum Silvium, nominandum esse. Scripsit auctor, uti in adjunctis et immixtis Kalendario aliis opusculis ipse refert, anno vulgaris aerae CCCCIII et initio sequentis. Habet enim sub hoc titulo suo: Nomina omnium principum Romanorum; in fine sequentia: D. N. Placidus Valentinianus; sub quibus Joannes tyrannus exstinctus est; et a quibus cum DD. matre Placidia, [Col. 0672C] uxore Eudoxia, Augustis, nunc imperium possidetur. Quod Postumanio et Zenone viris clarissimis consulibus annotavi. Certum est consules hic nominatos processisse ac praefuisse anno Christi CCCCIII.

3. Aetas scriptoris.---Additur Kalendarium aliud. ---Item sub titulo: Breviarium temporum, qui Kalendario, post mensem Augustum, inseritur; isthaec leguntur, etiam ad calcem: Cujus regni Romanorum (de illius quippe regibus, consulibus et imperatoribus agitur) ab Urbis exordio mille et ducentis completis annis; Postumiano et Zenone consulibus; Asterio consule, tamquam primus annus incipit. Fuerunt Postumianus et Zeno consules, uti jam diximus, anno CCCCIII; fuit Asterius anno sequenti. Haec ergo (loquor verbis Bollandi) scripsit Silvius anno CCCCIII, [Col. 0672D] et initio sequentis, cum necdum Romae sciretur, quis Constantinopoli consul esset; qui Protogenes fuit. His praemissis, ut de aetate scriptoris nostri constet, accedo ad Kalendarium ipsum, quod dudum per litteras multorum rogati fuimus; ipsumque e codice citato promam prout ibi legitur; atque ex opposito columnatim apponam Kalendarium aliud [Col. 0673A] ejusdem propemodum formae, at annis fere centum prius vulgatum a Furio Dionysio Philocalo, et Valentino, nescio cui, inscriptum. Illud e ms. itidem nostro, sed deficientibus quatuor mensibus, olim edidit Aegidius Bucherius in commentario de Victorii Aquitani canone paschali; quod Kalendarium anno Christi vulgari CCCLIV conscriptum fuit.

4. De supradicto Kalendario praefatur Bucherius.--- Ad Kalendarium illud sic praefatur Bucherius: Si quod de horum opusculorum (quae ex eodem ms. nostro jam impresserat suo in commentario) aetate dubium superesset, hoc unico Kalendario tolli posset. Praecipuas enim Constantini Magni filiique Constantii de tyrannis barbarisque victorias, velut adhuc calentes, exhibet, et suis diebus assignat. Quin et in Caesarum [Col. 0673B] natalibus eumdem Constantium, non, ut reliquos imperatores mortuos, DIVUM; sed ut adhuc superstitem, DOMINUM appellat. Opusculi pretium accendunt non pauca, tum ad sacram, tum ad civilem historiam hic prodita, aliis intacta; ut tute lector, statim agnosces. Dolendum, quatuor mensibus, Martio, Aprili, Maio et Junio truncatum ad nos pervenisse . . . Valentino cuidam inscribitur, mihi hactenus ignoto; nisi quod paulo ante (in Catalogo Pontificum Romanorum) basilicam a Julio pontifice via Flaminia, milliario secundo constructam, Valentini appellatam notem. An idem sit, cogitandum relinquo. Non putem.

5. Ecclesia S. Valentini ab ipso sancto appellata est.---Quia istic loci via Flaminia haud procul a ponte Milvio Ecclesia olim stetit, a sancto Valentino [Col. 0673C] appellata, non a Valentino quodam conditore; cum ipse Julius supra dicatur illam condidisse; quod etiam affirmat Anastasius, unam ipsum basilicam fecisse juxta forum, et aliam via Flaminia; ubi et coemeterium fecit, et corpus S. Valentini, eadem via sub Claudio imp. decollati, posuit. Eadem ecclesia legitur apud eumdem Anastasium, deinde magni nominis, et a variis pontificibus restauratam, ornatam et honoribus auctam fuisse, puta a Theodoro, sub annum DCCXLV; Benedicto II, DCLXXXV; Adriano I, DCCLXXII; Leone III, et Gregorio IV. Cum vero dudum varia temporum fortuna fuerit collapsa, situs tamen ejus memoria non omnino interiit; scribentibus Panvinio, Bosio et Floravante, fuisse in vinea ibidem loci, quae nunc fratrum S. Augustini est. Et [Col. 0673D] nuper Augustinus Lubin in Notitia abbatiarum Italiae, pag. 346, sic narrat de ecclesia et coemeterio S. Valentini, a Julio constructis: Hoc ipso momento, quo ista scribimus, medio scilicet Januario anno MDCXCIII, aliqua nobis apparuere vestigia. Dum enim novi aedificii construitur murus, reperta sunt plura antiquae ecclesiae indicia, sepulcra videlicet, sepulcrorumque inscriptiones, plurima defunctorum ossa; et christiani caemeterii irrefragabile argumentum concha sepulcralis lapidis Parii, egregie sculpta undosis meandris, cubitali crucis signo supersculpto, cum tribus craniis pluribusque mortuorum ossibus: lapis quoque marmoreus cum cruce bicubitali desuper insculpta: duorum prominentiae [Col. 0674A] digitorum marmoreum legile ad missas et aerea campanula ad elevationem hostiae, quae ipse oculatus vidi scrutator exactissimus. Haec Lubinus, qui nimium nos moratus hic est.

6 . . . . . appellata est, non ab alio Valentino qui inde non potest dici christianus esse.---Ista igitur S. Valentini basilica ab ipso sancto sic denominata exstitit non a Valentino quondam ejus conditore, qui nullus hic fuit. Neque is illo ex capite dici potest christianus fuisse. Si quid indicii hominis christiani, aut in scriptore, aut in illo cui inscriptum opusculum est, quaeritur; erui id deberet, vel ex tabula picta quae praefigitur, vel ex litteris dominicatibus septem quae singulis diebus more christianorum ordine suo, una cum octo nundinalibus, apponuntur. [Col. 0674B] Reliqua enim omnia apparent profana esse.

7 . . . . . christianus esse: Posset forte aliunde.--- Tabula in frontispicio posita repraesentat portam cui velum praetenditur, in eoque summo loco scriptum, Valentine, floreas in Deo. In medio conspicitur monogramma, circulo inclusum cum bisce litteris, varie inter se implexis: I. R. A. F. V. T. E. Oedipus explicet, non ego. Infra duo genii hinc et inde tenent tabulam oblongam, in cujus utrimque ansis haec verba: Furius Dionysius Philocalus titulavit; in tabula vero ipsa, medio loco et majusculis scriptum: Valentine, lege feliciter; dextrorsum autem: Valentine, vivas, floreas; et sinistrorsum: Valentine, vivas, gaudeas. Genii qui portant alati sunt, atque videri possunt, si ubera spectes protuberantia, gentilium esse pictura; si [Col. 0674C] pudenda peplo sollicite tecta, angelos diceres: certe occultatio haec, gentilibus insolita, aliquid modestiae atque verecundiae christianae sapit. Sed neque inscriptio floreas in Deo, gentilismum olet: neque gentilis facile credi potest in suo Kalendario apposuisse notas christianorum dominicales. Facilius potest credi, christianum suis dominicalibus adjunxisse nundinales ex usu antiquo ad intelligentiam gentilium, tunc adhuc nimis multorum.

8. De praemissis statuat quisque ut volet. Moneo de sequentibus Kalendariis pauca. Primum quod a Bucherio editum dixi, non ex ipso hic profero, quia praeter alia minus correcta, deficiunt ibi menses quatuor: Martius, Aprilis, Maius et Junius. Inspeximus nos Viennae Austriae anno MDCLXXXVIII bibliothecam [Col. 0674D] Caesaream, in eaque codicem Cuspiniani similem illi, ex quo ecgraphum Bucherii desumptum fuerit; atque omnia ab ipso impressa, denuo inde descripsimus, etiam Kalendarium, de quo agimus, additis quatuor mensibus, quae Bucherio desunt. Idem ex eodem codice impressum quoque dedit integrum Petrus Lambecius tomo quarto Bibliothecae Caesareae, pag. 277; indeque ipsum hic recudimus in prima paginarum columna; in altera ex opposito producturi e codice nostro ms. Kalendarium Polemei Silvii, ut inter se propius per singulos dies considerari possint, et facilius, quid uni desit, quid alteri accesserit, notari.




[Col. 0675]
KALENDARIUM ANTIQUUM FURII DIONYSII FILOCALI ANNO CCCLIV CONSCRIPTUM. [1Kb] (S)*



MENSIS JANUARIUS.

    Habet dies XXXI.
    AAA Kal. Jan. Senatus legitimus.
    bb IV. Non. Dies Aegyptiacus.
    cc III. Ludi. Votorum nuncupatio.
    B dd prid. Ludi.
    ee Non. Ludi.
    ff VIII Idus. Dies Aegyptiacus.
    C gg VII. Jauo Patri CMXXIV.
    Ah VI.
    bA V. Senatus legitimus.
    D cb IV.
    dc III. Dies Carmentariorum.
    ed prid.
    E fe Idib. Jovi Statori CMXXIV.
    gf XIX. Kal. Febr.
    Ag XVIII. Carmentalia.
    F bh XVII. Dies Aegyptiacus.
    cA XVI. Ludi Palatini.
    db XV. Ludi.
    G ec XIV. Ludi.
    fd XIII. N. Gordiani CMXXIV.
    ge XII. Ludi.
    H Af XI. Ludi.
    bg X. Senatus leg. SOL AQUARIO.
    ch IX. N. Divi Adriani CMXXIV.
    I dA VIII. N. Chartis.
    eb VII.
    fc VI.
    K gd V.
    Ae IV.
    bf III.
    A cg prid.





FEBRUARIUS.

    Habet dies XXVIII.
    dh Kal. Febr. N. Herculis CMXXIV.
    eA IV. Non.
    [Col. 0677] B fb III. Senatus legitimus.
    gc prid. Ludi Gotthici.
    Ad Non. Ludi.
    C be VIII. Idus. Ludi.
    cf VII. Ludi. Dies Aegyptiacus.
    dg VI. Ludi.
    D ch V. Gotthici. CMXXIV.
    fA IV.
    gb III. Genialici. CMXXIV.
    E Ac prid. Ludi Genialici.
    bd Idib. Virgo Vesta parentat. Senatus legitimus.
    F ce XVI. Kal. Mar.
    df XV. Lupercalia.
    eg XIV.
    G fh XIII. Quirinalia.
    gA XII.
    Ab XI.
    H bc X. SOL PISCIBUS.
    cd IX. Feralia.
    de VIII. Caristia.
    I ef VII. Terminalia.
    fg VI. Regifugium.
    gh V. Lotio. CMXII. Dies Aegypt.
    K AA IV.
    bb III. N. D. Constantini CMXXIV.
    cc prid. Ludi votivi.





MARTIUS.

    Habet dies XXXI.
    A dd Kal. Mar. N. Martis CMXXIII.
    ee VI. Non.
    ff V. Senatus leg. Dies Aegyptiacus.
    B gg IV.
    Ah III. Isidis navigium.
    bA prid.
    C cb Non. Junonalia.
    dc VIII. Idus.
    ed VII. Arma ancilia movent.
    D fe VI.
    gf V.
    Ag IV.
    E bh III. Jovi cultori CMXXIV.
    cA prid. Mamuralia. Senatus leg.
    db Idib. Canna intrat.
    F ec XVII. Kal. Apr.
    fd XVI. Liber. CMXXIV. SOLARIETE.
    ge XV.
    G Af XIV. Quinquatria.
    bg XIII. Pelosia.
    ch XII. N. Minerves.
    H dA XI. Arbor intrat.
    eb X. Tubilustrium.
    fc IX. Sanguen. Dies Aegyptiacus.
    I gd VIII. Hilaria.
    Ae VII. Requetio.
    bf VI. Lavatio.
    K cg V. Initium Cajani.
    dh IV.
    eA III.
    A fb prid. N. Divi Constantini CMXXIV.





APRILIS.

    Habet dies XXX.
    [Col. 0679] ge Kal. Apr. Veneralia. Ludi. Sen. leg.
    Ad IV. Non.
    B be III. N. D. Quir. CMXXIV. Dies Aegyp.
    cf prid. Ludi Megalesiaci.
    dg Non. Ludi.
    C eh VIII. Idus. Ludi
    fA VII. N. Castor et Pollucis CMXXIV.
    gb VI. Ludi.
    D Ac V. Megalesiaci CMXXIV.
    bd IV. N. Divi Severi. CMXXIV.
    ce III. Ludi Cerealici. CMXXIV.
    E df prid.
    eg Idib. Ludi. Senatus legitimus.
    F fh XVIII. Kal. Mai. Ludi.
    gA XVII. Ludi.
    Ab XVI. Ludi.
    G bc XV. Ludi.
    cd XIV. Ludi. SOL TAURO.
    de XIII. Crealici. CMXXIV.
    H ef XII.
    fg XI. N. Urbis. CMXXIV. Dies Aegyp.
    gh X.
    I AA IX.
    bb VIII.
    cc VII. Serapia.
    K dd VI. N. M. Antonini. CMXXIV.
    ee V.
    ff IV.
    A gg III.
    Ah prid. Ludi florales.





MAIUS.

    Habet dies XXXI.
    bA Kal. Mai. Senatus legitimus.
    B cb VI. Non. Ludi.
    dc V. Floralici. CMXXIV. Dies Aegyp.
    ed IV. Ludi Maximati.
    C fe III. Ludi.
    gf prid. Ludi.
    Ag Non. Ludi.
    D bh VIII. Idus. Ludi.
    cA VII. Maximati CMXXIV.
    db VI N. Claudii CMXXIV.
    E ec V.
    fd IV.
    ge III.
    F Af prid. Ludi.
    bg Idib. N. Mercurii. Senatus leg.
    ch XVII. Kal. Jun. Ludi.
    G dA XVI. Perfici. CMXXIV.
    eb XV. N. Annonis.
    fc XIV. Zenziarius.
    H gd XIII. SOL GEMIN.
    Ae XII. Dies Aegyptiacus.
    bf XI.
    I cg X. Macellus rosa sumat.
    dh IX.
    eA VIII.
    K fb VII.
    gc VI.
    Ad V.
    A be IV Ludi. Honor et Virtus Zinza.
    cf III. Ludi.
    dg prid. Ludi.





JUNIUS.

    Habet dies XXX.
    B eh Kal. Jun. Fabarici. CMXII.
    fA IV. Non.
    gb III. Senatus legitimus.
    C Ac prid Ludi in minicia.
    [Col. 0681] bd Non.
    ce VIII. Idus Colossus coronatur.
    D df VII. Vesta aperit. Dies Aegypt.
    eg VI.
    fh V. Vestalia.
    E gA IV.
    Ab III. Matralia.
    F bc prid.
    cd Idib. N. Musarum. Senatus leg.
    de XVIII. Kal. Jul.
    G ef XVII. Vesta clud. SOL CANCRO.
    fg XVI.
    gh XV.
    H AA XIV. Annae sacrum.
    bb XIII.
    cc XII. Dies Aegyptiacus.
    I dd XI.
    ee X.
    ff IX.
    K gg VIII. Fortis Fortunae. Solstitium.
    Ah VII.
    bA VI.
    A cb V.
    dc IV.
    ed III.
    B fe prid.





JULIUS.

    Habet dies XXXI.
    gf Kal. Jul. Senatus legitimus.
    Ag VI. Non.
    C bh V. Fugato Licinio CMXXIV.
    cA IV.
    db III. Ludi Apollinares
    D ec prid. Ludi. Dies Aegyptiacus.
    fd Non. Ludi.
    ge VIII. Idus. Ludi.
    E Af VII. Ludi.
    bg VI.
    ch V. Ludi.
    F dA IV. Ludi.
    eb III. Apollinares CMXXIV.
    fc prid.
    G gd Idib. Equit. prob. Ludi Francici.
    Ae XVII. Kal. Aug. Ludi.
    bf XVI. Ludi. Sen. leg. SOL LEONE.
    H cg XV. Adv. D. CMXXIV. Dies Aegypt.
    dh XIV. Ludi votivi.
    eA XIII. Francici CMXXIV.
    I fb XII. Advent. Divi CMXXIV.
    gc XI. Ludi.
    Ad X. Neptunalici.
    K be IX.
    cf VIII. N. D. Constantini CMXXIV.
    dg VII. Ludi votivi.
    A eh VI. Vict. samarticas CMXXIV.
    fA V.
    gb IV.
    B Ac III. Vict. Marcommannas CMXXIV.
    bd prid.





AUGUSTUS.

    Habet dies XXXI.
    ee Kal. Aug. N. D. Pertinacis CMXXIV.
    C df IV. Non.
    [Col. 0683] eg III. Senatus legitimus.
    fh prid. Vict. senati CMXXIV.
    D gA Non. N. salutis CMXXIV.
    Ab VIII Idus. Dies Aegyptiacus.
    bc VII. N. Constantii CMXXIV.
    E cd VI. Ludi votivi.
    de V.
    F ef IV.
    fg III.
    gh prid. Lignapsia
    G AA Idib. N. Dianes.
    bb XIX. Kal. Sept.
    cc XVIII. Senatus legitimus.
    H dd XVII.
    ee XVI. Tiberinalia. SOL VIRGINE.
    ff XV.
    I gg XIV. N. Probi. CMXXIV.
    Ah XIII.
    bA XII. Dies Aegyptiacus.
    K cb XI.
    dc X. Vulcanalici CMXXIV.
    ed IX.
    A fe VIII.
    gf VII.
    Ag VI.
    B bh V. Solis et lunae CMXXIV.
    cA IV.
    db III.
    C ec prid.





SEPTEMBER.

    Habet dies XXX.
    fd Kal. Sept. Senatus legitimus.
    ge IV. Non. Dies Aegyptiacus.
    D Af III.
    bg prid.
    ch Non. Mammes. Vindemia.
    E dA VIII Idus.
    eb VII.
    fc VI. N. Aureliani CMXXIV.
    F gd V.
    Ae IV. N. Asclepi.
    bf III.
    G cg prid. Ludi Romaniani.
    dh Idib. Ludi. Senatus legitimus.
    eA XVIII. Kal. Oct. Ludi.
    H fb XVII. Romaniani CMXXIV.
    gc XVI.
    Ad XV.
    I be XIV. N. Trajani triumph. CMXXIV.
    cf XIII. P. Anton. CMXXIV. Dies Aegyp.
    dg XII. Ludi triumph. SOL LIBRA.
    K eh XI. Ludi.
    fA X. Ludi.
    gb IX. N. D. Augusti CMXXIV.
    A Ac VIII.
    bd VII.
    ce VI.
    B df V. Profectio Divi CMXXIV.
    eg IV.
    fh III. Ludi fatales.
    C gA prid. Ludi.





OCTOBER.

    Habet dies XXXI.
    Ab Kal. Octob. N. Alexandri CMXXIV.
    bc VI. Non.
    D cd V. Senatus leg. Dies Aegypt.
    de IV.
    ef III. Ludi Alamannici.
    E fg prid. Ludi.
    gh Non. Ludi.
    F AA VIII. Idus. Ludi.
    [Col. 0685] bb VII. Ludi.
    cc VI. Alamannici CMXXIV.
    G dd V.
    ee IV. Augustales CMXXIV.
    ff III. Ludi Jovi Liberatori.
    H gg prid. Ludi.
    Ah Idib. Ludi. Equus ad nixas fit. S. l.
    bA XVII. Kal. Nov. Ludi.
    I cb XVI. Ludi.
    dc XV. Jovi Liberatori CMXXIV.
    ed XIV. Ludi solis. SOL SCORPIO.
    K fe XIII. Ludi. Dies Aegypt.
    gf XII. Ludi.
    Ag XI. Solis CMXXXVI.
    A bh X.
    cA IX.
    db VIII.
    B ec VII.
    fd VI.
    ge V. Isia. Evictio tyranni.
    C Af IV. Advent. Divi CMXXIV. Isia.
    bg III. Ludi votivi. Isia.
    eh prid. Ludi. Isia.





NOVEMBER.

    Habet dies XXX.
    D dA Kal. Novemb. Ex sen. CMXXIV. S. L. Isia.
    eb IV. Non. Ternovena. Dies Aegypt.
    fc III. Hilaria.
    E gd prid.
    Ae Non.
    bf VIII Idus.
    F cg VII.
    dh VI. N. Nervae et Constan. CMXLVIII.
    eA V. Ludi votivi.
    G fb IV.
    gc III.
    Ad prid. Ludi Plebeii. Senatus leg.
    H be Idib. Jovis Epulum CMXXX.
    ef XVIII. Kal. Dec. Ludi.
    dg XVII. Ludi.
    I eh XVI. Plebeii CMXXIV.
    fA XV. N. Vespasiani CMXXIV.
    gb XIV.
    K Ac XIII. SOL SAGITTARIO.
    bd XII.
    ce XI.
    A df X.
    eg IX.
    fd VIII. Bruma. Dies Aegypt.
    B gA VII. Ludi Sarmatici.
    Ab VI. Ludi.
    bc V. Ludi.
    C cd IV. Ludi.
    de III. Ludi.
    ef prid. Ludi.





DECEMBER.

    Habet dies XXXI.
    D fg Kal. Decemb. Sarmatici CMXXIV.
    gh IV. Non. Initium muneris.
    AA III. Senatus legitimus.
    E bb prid. Munus arca. Dies Aegypt.
    cc Non. Munus arca.
    F dd VIII. Idus. Munus arca.
    ee VII.
    ff VI. Munus kandida.
    G gg V.
    Ah IV.
    bA III. Septimonia.
    H cb prid. Ludi Lancionici.
    dc Idib. Ludi. Senatus leg.
    ed XIX. Kal. Jan. Ludi. Dies Aegypt.
    I fe XVIII. N. D. Veri CMXXIV.
    gf XVII. Ludi.
    [Col. 0687] Ag XVI. Ludi. Saturnalia
    K bh XV. Lanc. CMXXIV. SOL CAPR.
    cA XIV. Munus arca.
    db XIII. Munus kandida.
    A ec XII. Munus arca.
    fd XI.
    ge X. Munus arca.
    B Af IX. Munus consummat.
    bg VIII. N. Invicti CMXXX.
    ch VII.
    C dA VI.
    eb V.
    fc IV.
    D gd III. N. D. Titi CMXXIV.
    Ae prid. Magistrati jurant.






[Col. 0676]
KALENDARIUM ANTIQUUM POLEMEI SILVII ANNO CCCCIIL CONSCRIPTUM. (C,S)



MENSIS JANUARIUS.

    Dies XXXI. Vocatur apud Hebraeos, Sebit; apud Aegyptios, Tibi; apud Atheniensis, Pusidicon; apud Graecos alios, Edinen.
    Kalendae, dictae hoc est a vocando, quia tum in Rostris Romae ad contentionem (an non concionem?) populus vocabatur.
    IV. Non. Circus privatus. Auster, interdum cum pluvia.
    III. Dies auspicialium. Natalis Ciceronis. Ludi.
    II. Ludi. Comitialis.
    Nonae, dictae ideo, quia nonus dies eas discernit ab Idibus. Tempestatem significat.
    VIII. Idus. Epiphania, quo die, interpositis temporibus, stella magis Dominum natum nuntiabat, et aqua vinum facta, vel in amne Jordanis Salvator baptizatus est. Auster interdum vel Favonius.
    VII. Prima consulis mappa, quae ideo sic vocatur, quia rex Tarquinius Romae, dum die Circiensium pranderet in circo, de mensa sua mappam foras, ut aurigis post prandium currendi signum daret, abjecerat.
    VI. Auster interdum et imber.
    V. Senatus legitimus. Suffecti consules designantur sive praetores.
    IV.
    III. Carmentalia, de nomine matris Evandri.
    II. aut pridie.
    Idus. Dictae a videndo, quia priusquam annus hic, qui est, fuerat, mense medio luna completa, quae incipiebat Kalendas, de qua menses dictos accepimus, videbatur. Secunda mappa. Interdum ventus aut tempestas.
    XIX. Kalend. Februarias.
    XVIII. Natalis Honorii. Circenses. Interdum Auster et pluvia.
    XVII.
    XVI. Ludi Palatini.
    XV. Ludi.
    XIV. Ludi.
    XIII. Natalis Gordiani. Circenses.
    XII. Ludi. Ventus Africus. Tempestatem significat.
    XI. Natalis S. Vincentii martyris. Dies pluvius.
    X. Senatus legitimus. Quaestores Romae designantur.
    IX. Natalis Adriani. Circenses.
    VIII. Interdum tempestas.
    VII. Ludi Castorum ostiis, quod prima facta colonia est.
    VI. Ludi.
    V. Auster aut Africus. Interdum dies humidus.
    IV. Ludi.
    III. Tempestatem significat.
    II. Circenses Adiabenis victis. Interdum tempestas.





FEBRUARIUS.

    Dictus a numero: dies XXVIII. Dictus a fibro verbo, quod purgamentum veteres nominabant; quia tum Romae moenia lustrabantur. Vocatur apud Hebraeos Adar; apud Aegyptios, Mechir; apud Athenienses, Gamelion; apud Graecos, Pericios.
    Kalendae. Circenses. Interdum Auster cum grandine.
    IV. Non.
    [Col. 0678] III. Senatus legitimus. Chorus aut Africus.
    II. Ludi.
    Nonas. Ludi, Ventus aut tempestas.
    VIII. Idus. Ludi.
    VII. Ludi. Favonius.
    VI. Ventus aut tempestas.
    V. Circenses.
    IV. Curus.
    III. Circenses.
    II. Ludi.
    Idus. Parentatio tumulorum. Imp. quo die Roma liberata est de obsidione Gallorum.
    XVI. Kal. Mart. Venti mutatio.
    XV. Lupercalia.
    XIV. Natale Faustinae, uxoris Antonii.
    XIII. Quirinalia, quo die Romulus occisus a suis, qui ab hasta, quae a Sabinis curis vocatur, non apparuisse confictus est. Favonius aut Auster cum grandine.
    XII.
    XI.
    X. Venti septentrionales.
    IX. Frigidus dies de Aquilone, vel pluvia.
    VIII. Depositio sancti Petri et Pauli. Cara cognatio, ideo dicta, quia tunc, etsi fuerint vivorum parentum odia, tempore obitus deponantur. Ventus aut tempestas.
    VII. Terminalia. Hoc die, quarto anno bissextum vocamus; quem diem Aegyptii inter Augustum et Septembrem epagomeno quinque dierum, mensi suo jungunt.
    VI. Regifugium. Cum Tarquinius superbus fertur ab Urbe expulsus.
    V. Circenses.
    IV.
    III. Natale Constantini.
    II. Ludi.





MARTIUS.

    Dies XXXI. Vocatur apud Hebraeos, Nisan; apud Aegyptios, Famenod; apud Athenienses, Antestion; apud Graecos, Distros.
    Kalendae. Aliquando grando.
    VI. Non. Septentrionales venti.
    V.
    IV. Interdum hyemat.
    III.
    II. Aquilo.
    Non.
    VIII. Idus.
    VII.
    VI.
    V. Natale Favonii.
    IV. Septentrionales venti.
    III.
    II. Flatus Aquilonis.
    Idus.
    XVII. Kal. Apr. Hyemat.
    XVI. Circenses. Favonius aut Chorus.
    XV.
    XIV. Quinquadria.
    XIII. Pelusia.
    XII. Septentrionales venti.
    XI. Dies pluvius, interdum ningit.
    X.
    IX. Natalis calices.
    VIII. Aequinoctium, principium veris. Cruci. Missio gentilium. Christus passus hoc die.
    VII. Interdum tempestas.
    VI. Lavationem veteres nominabant. Resurrectio.
    V.
    IV.
    III.
    II. Natalis Constantini. Circenses.





APRILIS.

    Dies XXX. Vocatur apud Hebraeos, Jar; apud Aegyptios, Farmotin; apud Athenienses, Elasibilion; apud Graecos, Canticos.
    [Col. 0680] Kalendae. Tempestatem significant.
    IV. Non.
    III. Circenses.
    II. Ludi.
    Nonas. Favonius aut Auster, interdum cum grandine.
    VIII. Idus. Interdum hyemat.
    VII. Tempestatem significat.
    VI. Avium alcedinum dicitur.
    V. Circenses. Interdum tempestatem significat.
    IV. Natalis Severi. Circenses.
    III. Ludi. Hyemat.
    II.
    Idus. Senatus legitimus.
    XVIII. Kalend. Maias. Ludi. Ventus ac tempestas.
    XVII. Ludi.
    XVI. Ludi.
    XV. Pluviam significat.
    XIV. Ludi.
    XIII. Circenses. Consulis tertiae mappae.
    XII.
    XI. Natalis urbis Romae, Consules ordinarii fasces deponunt. Parilia, dicta de partus Iliae. Interdum pluvia et grando.
    X. Africus aut Auster, dies humidus.
    IX. Tempestatem significat.
    VIII.
    VII.
    VI. Natalis Antonii. Circenses.
    V. Floria.
    IV. Auster fore cum pluvia.
    III. Interdum dies humidus.
    II. Tempestatem significat.





MAIUS.

    Dictus a numero: Dies XXXI. Vocatur apud Hebraeos, Sivan; apud Aegyptios, Pachon; apud Graecos, Artemisios.
    Kalend.
    VI. Non. Septentrionales venti.
    V. Tempestatem significat.
    IV. Ludi.
    III. Pluvia.
    II. Ludi.
    Non. Ludi. Favonius.
    VIII. Idus. Ludi. Interdum pluvia.
    VII.
    VI. Natales Claudii. Interdum tempestas.
    V.
    IV.
    III. Ludi. Tempestatem significat.
    II. Ludi, et dies humidus.
    . . . . . . . . . . . . . . . .
    XVII. Kal. Junias. Dies, ut supra.
    XVI. Pluvia.
    XV.
    XIV.
    XIII.
    XII. Interdum pluvia.
    XI. Tempestatem significat.
    X. Ut supra.
    IX.
    VIII. Ven
    VII.
    VI.
    V.
    IV. Ludi. Interdum pluvia.
    III.
    II.





JUNIUS.

    Dictus a junioribus. Dies XXX. Vocatur apud Hebraeos, Amir; apud Aegyptios, Pasin; apud Athenienses, Targilion; apud Graecos, Desios.
    Kalend. Circenses Fabricii.
    IV. Non.
    III.
    II. Ludi.
    [Col. 0682] Non.
    VIII. Idus.
    VII. Favonius aut chorus.
    VI.
    V.
    IV. Interdum rorat.
    III.
    II.
    Idus. Natalis musarum.
    XVIII. Kal. Julias.
    XVII.
    XVI. Tempestatem significat.
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    IX.
    VIII. Solstitium. Favonius.
    VII.
    VI.
    V. Initium aestatis.
    IV.
    III. Dies ventosus.
    II.





JULIUS.

    Dictus a Julio Caesare, cum Quintilis antea diceretur. Dies XXXI. Vocatur apud Hebraeos, Jur; apud Aegyptios, Episi; apud Athenienses, Sciroforion; apud Graecos, Panemos.
    Kal.
    VI. Non. Natalis genuinus Domini Valentiniani.
    V. Favonius.
    IV.
    III.
    II. Ludi.
    Non. Ancillarum feriae quarum celebritas instituta est ideo, quia capta Urbe a Gallis cum fi . . . prius victi, tradi sibi Romanorum procerum conjuges postularent, consilium Philotedis ancillae famulae dominarum vestibus adornatae, datae illis fuissent, his nuntiantibus praedictus somno sopitus Volyrius posse superari. Facta victoria sic.
    VIII. Idus. Natalis Julii Caesaris.
    VII. Tempestatem significat.
    VI. Ludi.
    V. Ludi. Aetesiae venti flare incipiunt.
    IV. Ludi.
    III.
    II.
    Idus.
    XVIII. Kal. August.
    XVII.
    . . . . . . . . . . . . . . . .
    XV.
    XIV.
    XIII.
    XII.
    XI.
    X.
    IX. Favonius et Auster, tempestatem significat.
    VIII. Nat. Constantini.
    VII.
    VI. Dies canicularis.
    V.
    IV. Initium tempestatum.
    . . . . . . . . . . . . . . . .
    . . . . . . . . . . . . . . . .





AUGUSTUS.

    Prius Sextilis; dictus ab Octaviano Augusto. Dies XXXI. Vocatur apud Hebraeos, Dul; apud Aegyptios, Mesore; apud Athenienses, Ecatonbion; apud Graecos, Loos.
    Kalend. Natalis Pertinacis; et martyrium Machabaeorum.
    IV. Non.
    [Col. 0684] III.
    II. Tempestas.
    Non.
    VIII Idus. Nebulio fastus.
    VII. Nat. Constantini minoris.
    VI. Ludi.
    V.
    IV. Nat. S. Laurentii mart.
    III.
    II. Hippolyti mart. Tempestatem significat.
    Idus.
    XIX. Kal. Septembris.
    XVIII.
    XVII.
    XVI.
    XV. Ludi.
    XIV.
    XIII.
    XII. Tempestas.
    XI.
    X. Circenses.
    IX.
    VIII.
    VII. Post hunc diem apud Aegyptios V dierum Epagomenos, tertius decimus mensis adjungitur.
    VI. Interdum pluvia.
    V. Circenses.
    IV.
    III.
    II. Interdum frigus.





SEPTEMBER.

    Dictus a numero. Dies XXX. Vocatur apud Hebraeos, Thisri; apud Aegyptios, Thovis; apud Athenienses, Metadigmon; apud Graecos, Gorpitos.
    Kalend.
    IV. Non. Favonius aut Chorus.
    III. Ludi.
    II.
    Non.
    VIII Idus.
    VII. Tempestas.
    VI.
    V.
    IV.
    III. Favonius et Africus.
    II. Interdum tempestas.
    Idus. Hoc die Romae in aede Minervali per magistratum annis singulis ex aere clypei figebantur.
    XVIII. Kal. Octob.
    XVII. Favonius interdum sive Vulturnus.
    XVI.
    XV.
    XIV. Favonius et Chorus.
    XIII.
    XII. Ludi.
    XI. Favonius et Chorus cum pluvia.
    X. Tempestatem significat.
    IX.
    VIII. Aequinoctium.
    VII.
    VI. Initium autumni.
    V. Favonius interdum.
    IV. Tempestatem significat.
    III. Ludi.
    II.





OCTOBER.

    Dictus a numero. Dies XXXI. Vocatur apud Hebraeos. Maresuari; apud Aegyptios, Faofi; apud Athenienses, Baedeommon; apud Graecos, Yperbereteos.
    Kal. Tempestatem significat.
    VI. Non.
    V.
    IV. Tempestatem significat.
    III. Ut supra.
    II. Ludi. Aquilo.
    Non. Ludi.
    VIII. Idus.
    [Col. 0686] VII.
    VI. Interdum pluvia.
    V.
    IV.
    III. Auster et pluvia.
    II. Natale Virgilii.
    Idus.
    XVII. Kal. Novemb.
    XVI.
    XV.
    XIV. Tempestatem significat.
    . . . . . . . . . . . . . . . .
    XII.
    XI.
    X. Nat. Valentiniani purpurae.
    IX.
    VIII.
    VII.
    VI.
    V. Interdum frigus.
    IV. Ventosus dies.
    III. Tempestas.
    II. Ut supra.





NOVEMBER.

    Dictus a numero. Dies XXX. Vocatur apud Hebraeos, Cislau; apud Aegyptios, Atur; apud Athenienses, Denespion; apud Graecos, Dios.
    Kalend.
    IV. Non. Hiemat. cum pluvia.
    III.
    II.
    Non.
    VIII. Id. Nat. Juliani.
    VII. Hiemat.
    VI. Nat. Nervae. Tempestas.
    V. Ut supra.
    IV. Interdum rorat.
    III.
    II.
    Idus.
    XVIII. Kal. Decembr.
    XVII.
    XVI. Aquilo.
    XV. Natale Vespasiani . . . locum pluvia.
    XIV. Tempestas.
    XIII. Aquilo frigidus.
    XII.
    XI. Hiemat.
    X. Tempestas.
    IX.
    VIII. Bruma.
    VII.
    VI.
    V. Ludi.
    IV.
    III. Ut supra.
    II. Auster cum pluvia.





DECEMBER.

    Dictus a numero. Dies XXXI. Vocatur apud Hebraeos, Tebet; apud Aegyptios, Ciac; apud Athenienses, Memacterion; apud Graecos, Apelleos.
    Kalend.
    IV. Non.
    III.
    II.
    Non.
    VIII. Id. Tempestas.
    VII. Interdum Auster et rorat.
    VI.
    V.
    IV.
    III. Interdum pluvia.
    II. Septem montium.
    Idus. Hiemat.
    XIX. Kal. Januarias.
    XVIII. Natalis Veri. Tempestas.
    XVII.
    [Col. 0688] XVI. Feriae servorum.
    XV. Aquarius.
    XIV.
    XIII.
    XII.
    XI.
    X. Tempestas.
    IX.
    VIII. Natalis Domini corporalis. Solstitium et initium hiberni.
    VII. Nat. S. Stephani mart.
    VI.
    V. Natalis Titi. Tempestas.
    IV.
    III.
    II. Ut supra.


Habes hic, Lector, Kalendaria duo antiqua cum suis vitiis, prout in codicibus mss. legebantur. Nihil putavi in illa annotandum. Tute id praestato per te, ubi usus fuerit. Bucherius in margine editionis suae notas pauculas adjecit, quem qui volet, consulere potest.




[Col. 0687]
NATALES ALIQUOT SANCTORUM EX FASTIS CONSULARIBUS EXCERPTI.

Invenimus in eodem Cuspiniani codice ms. duos consulum romanorum catalogos, satis antiquos, quorum alter desinit sub annum vulgaris aerae CCCCXCIII, alter sub DXXXVI: uterque orditur a Gaio Julio Caesare Consulum nomina utrobique scripta sunt pessime, et non raro male ordinata junctaque subinde consulum paria qui numquam collegae fuerunt. Hinc operae pretium non duximus consules omnes describere Attamen ad varios consulatus inserebantur varia variorum gesta et sanctorum quoque martyria, additis plerumque Kalendis, Nonis et Idibus, quibus passi fuerunt. Haec describenda putavi, tum quod nostris, tum quod etiam aliorum usibus utilia esse possint; non tamen quod omnia, quae excerpsi, probata velim; sed ut in rebus dubiis saltem consuli possint. Do omnia, ut excepi, omissis consulibus, praeter illos, sub quorum consulatu res narratae notantur contigisse; et illos qui proximo anno dicuntur successisse; ut sic ex collatione duorum consulatuum cum melioribus consulum fastis, facilius certiusque statuatur de tempore, quo gesta, quae narrantur, contigerint. Accipe igitur hic catalogum antiquiorem, quem dixi ante finem saeculi quinti desinere: simul nota in specimine male fidam catalogi scriptionem. In primo consulatu datur Gaio Julio Caesari collega Marcus Antoninus pro Antonius: in secundo ponitur Chrysauricus cujus nominis nusquam consul Romae fuit; et scribendum foret Isaurius. Reliqua similiter examina: demum scito, quae hic litteris romanis scribuntur, in codice scripta esse rubricis: reliqua, communi colore nigro scripta, hic litteris italicis exprimuntur, nempe consulum nomina. Orditur catalogus iste ut sequitur:

Fuerunt omnes anni, ex quo terra condita est usque ad Gaium Julium Caesarem, anni MMMMMXLIV.

Primus imperator G. Julius Caesar.


Gaio Julio Caesare et Marco Antonino. Chrysaurico et Antonino.

His consulibus Caesar occisus est, qui bissextum et lunae cursum adinvenit, X Kal. Jan., luna prima; et imperium Octavianus accepit puer annorum XVIII.


Lentulo et Oreste. Lepido et Planco.

His coss. tres soles in coelo apparuerunt.


Censorino et Salvino. Cicerone et Antonino.

[Col. 0688] His coss. Augustus nomen accepit.


Augusto et Tullio. Augusto VI et Agrippa.

His coss. Carthago restituta est Idus Julias.


Augusto VII et Agrippa. Saturnino et Cinna.

His coss. moritur Virgilius annorum LX.


Duobus Lentulis. Domitio et Enabaro.

His coss. aqua virgo inducta est Romam.


Libone et Pisone. Augusto XII et Silano.

His coss. Christus natus est VIII Kal. Jan., luna XIV.


Lentulo et Pisone. AN. 14. Pompeio et Aquileio.

His coss. defunctus est Augustus annorum LXXVII.


15. Druso et Flacco. 27. Basso (leg. Crasso) et Pisone.

His coss. passus est Joannes Baptista.


29. Duobus geminis.

His coss. Christus passus est VIII Kal. aprilis.


30. Tiberio III et Silio (leg Sejano). 31. Tiberio IV et Gallo.

His coss. Petrus apostolus ad Romam venit.


44. Crispino et Tauro. 48. Vitellio II et Publicola.

His coss. phoenix apparuit primum.


49. Verano et Gallo. 57. Nerone II et Pisone.

His coss. passi sunt Petrus et Paulus Romae III Kal. Julias.


58. Nerone III et Messala. 62. Mario et Gallo.

His coss. Jacobus apostolus in Hierosolymis de pinna templi dejectus est a Judaeis V Kal. Januarii.


63. Rufo et Regulo. 67. Capitone et Rufo.

His coss. Nero de imperio non comparuit.


68. Italico et Turpilione. Commodo et Rufo.

His coss. Judaei devicti sunt a Vespasiano imperatore.


Vespasiano VIII et Tito VII. 118. Hadriano et Salinatore.

His coss. sol eclipsim passus est.


[Col. 0689] 119. Hadriano et Rustico. Antonino IV et Aurelio.

A Gaio Julio Caesare usque ad duos Augustos anni sunt CCXLIV.


161. Duobus Augustis. 203. Plautiano et Geta.

His coss. passae sunt Perpetua et Felicitas, nonas Martias.


204. Chilone et Libone. 250. Decio et Grato.

His coss. persecutio fuit christianorum, ut sacrificarent idolis.


251. Decio II et Rustico.

His coss. passus S. Laurentius III Idus Augusti.


252. Gallo et Volusiano. 258. Tusco et Basso.

His coss. passus est Cyprianus in Carthagine XVIII Kal. Octobris.


259. Aemiliano et Basso II. 303. Diocletiano VII et Maximiano V.

His coss. ecclesiae demolitae sunt, et libri dominici combusti sunt, et passa est S. Euphemia XVI Kal. Octobris.


304. Diocletiano VIII et Maximiano VI. 306. Constantio VI et Maximiano VI.

His coss. passus est Timotheus Romae X Kal. Julias.


308. Diocletiano IX et Maximiano VII. 336. Nepotiano et Facundo.

His coss. introierunt Constantinopolim Lucas et Andreas (Nempe in translatione corporum eorum).


337. Feliciano et Titiano. 365. Valentiniano et Valente.

His coss. maris accessa et recessa fuit XII Kal. Augustas.


366. Gratiano N. P. et Dagalaifo. 375. P. C. Gratiani III et Equicii IV.

His coss. Sarmatae totam Pannoniam devastaverunt.


376. Valentiniano V et Valente V. 379. Auxonio et Olybrio.

His coss. Theodosius levatus est imp. a Gratiano Sirmii.


380. Gratiano V et Theodosio. 383. Merabaudo II et Saturnino.

His coss. Gratianus occisus est a Maximo, Lenduno VIII Kal. Sept. Eo anno natus est Honorius Constantinopoli V Idus Sept. et levatus est Arcadius.


384. Richomere et Clearco. 388. Theodosio II et Cynthio.

His coss. occisus est Maximus V Kal. Septemb.


389. Timasio et Promoto.

His coss. Theodosus Romam introivit cum Honorio Idus Junias et exivit inde III Kal. Sept.


390. Valentiniano IV et Neoterio.

His coss. signum apparuit in coelo quasi columna pendens per dies viginti.


391. Taciano et Symmacho.

His coss. defunctus est Valentinianus Viennae IV Idus Jun. Eo die levatus Eugenius imp. XI Kal. Septemb.


392. Arcadio VII et Rufino. 393. Theodosio VI et Abundantio.

His coss. tenebrae factae sunt die solis hora II, VI Kal. Nov. et levatus est Honorius imp. Constantinopoli in miliario IV a Theodosio patre suo X Kal. Febr.


394. Arcadio III et Honorio II.

His coss. occisus est Eugenius VIII Idus Sept.


395. Olybrio et Provino. 396. Arcadio IV et Honorio III.

His coss. Theodosius defunctus est Mediolano XVIII Kal. Jan.


397. Caesario et Attico. 398. Honorio IV et Eutichiano.

His coss. Gildo occisus est prid. Kal. Augustas.


[Col. 0690] 400. Fl. Stilicone et Aurelio. 401. Vincentio et Franito.

His coss. natus est Theodosius Constantinopoli Idus April. et intravit Alaricus in Italiam XIV Kal. Decembr.


402. Arcadio V et Honorio V. 403. Theodosio et Rumorido.

His coss. Theodosius levatus est. imp. Constantinopoli IV Idus Januarias. Et levatus est Maximus imp. XVI Kal. April. et occisus est prid. Idus Jun. Et intravit Gesericus Romam et praedavit eam per dies XIV. Et levatus est imperator in Galliis Avitus VI Idus Julias. Et eversa est Sabaria a terrae motu VII Idus Septembris die Veneris.


456. Joanne et Varone.

His coss. occisus est Remissus Patricius in Palatio classis XV Kal. Octob. Et captivus est imp. Placentia a Mag. mil. Ricimere, et occisus est Messiam Patricius ejus XVI Kal. Nov.


457. Constantino et Rufo.

His coss. Ricimer Mag. mil. Patricius factus est prid. Kal. Martias. Et factus est Majorianus Mag. mil. ipso die. Et levatus est imp. Dom. Majorianus Kal. April. in miliario VI in campo ad Columellas.


458. Leone Augustio et Apollonio. 459. Fl. Ricimere et Patricio. 460. Magno et Apollonio. 461. Severino et Dagalaifo.

His coss. depositus est Majorianus imp. a Patricio Ricimere Dertona IV Nonas Aug. et occisus est ad fluvium Ira VII Idus Aug. Et levatus est imp. Dom. Severus XIII Kal. Dec.


462. Leone II et Severo. 464. Rustico et Olybrio.

His coss. occisus est Beorgor rex Alanorum Bergamo ad Pedemontis VIII Idus Februarias.


465. Herminerico et Basilio.

His coss. defunctus est imp. Severus Romae XVIII Kal. Septembris.


466. Leone III et Tatiano 467. Puseo et Joanne.

His coss. levatus est imperator Dom. Anthemius Romae pridie Idus Aprilis.


468. D. N. Anthemio Augusto II.

His coss. occisus est Marcellinus in Sicilia mense Aug.


469. Marciano et Jenone II. 472. Festo et Marciano.

His coss. bellum civile gestum est Romae inter Anthemium imperatorem et Ricimere Patricio. Et levatus est imp. Olybrius Romae. Et occisus est imp. Anthemius V Idus Julias. Et defunctus est Ricimer XV Kal. Septemb. Eo anno Gundobadus Patricius factus est ab Olybrio imp. et defunctus est imperator Olybrius Romae X Kal. Novemb.


473. Leone Augusto V.

Hoc consule levatus est imp. Glicerius Ravenna III Non. Martias.


474. Dom. Leone Juniore Augusto.

His coss . . . . . . de imperio Glicerius in portu urbis Romae. Eo anno levatus est Dom. Julius Nepos VIII Kal. Julias.


475. P. C. Leonis Jun. Aug.

His coss. introivit Ravennam Patricius Orestes cum exercitu et fugavit imp. Nepos ad Dalmatias V Kal. Sept. Eo anno Augustulus imp. levatus est Ravenna a Patricio Oreste patre suo prid. Kal Novembris.


476. Basilisco II et Armato.

His coss. levatus est Odoacer rex X Kal. Sept. Eo anno occisus est Orestes Patricius Placentia V Kal. septemb. Eo anno occisus est Paulus frater ejus Ravenna in Pinita prid. Non. Sept.


476. P. C. Basilisci et Armati.

His coss. occisus est Branila a rege Odoacro V Idus Julias Ravenna.


478. Hello unico cons. [Col. 0691] 480. Basilio Jun. VI cons.

His coss. occiditur Nepos imp. VII Idus Maias.


481. Placido unico cons.

His coss. occisus est . . . . VII Idus Octobris.


482. Severino unico cons.

His coss. occisus est . . . . Dalmatias V Kal. Dec.


483. Faustone unico cons. 487. Vetio unico cons.

Hoc consule pugna facta est inter Odoacrem regem et Feunanum, regem Jugorum, et vicit Odoacer, et adduxit captivum Feunanum regem sub die XVII Kal. Decemb.


488. Dinanno et Sifidio.

His coss. arsit pontus Apollinaris noctu in Pascha XV Kal. Maias.


489. Probino et Eusebio. 490. Fausto unico cons.

His coss. ingressus est rex Theodoricus in Fossato Pontis Sontis V Kal. Septembris: et fugit Odoacer rex de Fossato et abiit in Veronam. Eo anno ingressus est Odoacer rex in Fossatum Erulis in Pinita, et occisus est Libila Mag. mil. et ceciderunt populi ab utraque parte, et clausit se Ravenna Odoacer rex VI Idus Jul. et regressus est rex Theodoricus in Ticino XX Kal. septemb.


492. Dom. Anastasio Aug. et Rufo.

His coss. terrae motus factus noctu ante pullorum cantus VII Kal. Jun.


493. Albino unico cons.

Hoc cons. regressus est rex Theodoricus Arimini et venit cum dramonis ad Fossatum Palatioli IV Kal. Septembris. Eo anno pugna facta est inter Theodoricum et Eufanem Mag. mil. inter Tridentum et Veronam.

Hoc consule, facta est pax inter Dom. Theodoricum regem et Odoacrem III Kal. Martias. Et ingressus est Dom. Theodoricus in classem . . .

Hoc consule ingressus est Ravennam rex Theodoricus III Non. Martii et occisus est Odoacer rex a rege Theodorico in palatio cum commilitibus suis.

Atque haec quidem e primo catalogo excerpta sunt: quibus nos nihil addendum putavimus, quam annos aerae vulgaris quibus nominati consules processerunt, ad sublevandam lectoris memoriam; utque inde numerus consulatuum, qui multis consulibus perperam [Col. 0692A] ascribitur forte ex incuria librariorum, facilius corrigi possit. Alter catalogus, de quo meminimus, multo turbatior ac vitiosior est, pluraque continet, quae ad historiam profanam, quam quae ad sacram spectent. Ponit Duobus Geminis consulibus, qui anno XXIX aerae vulgaris consules fuere, Christum passum esse VIII Kal. Apr. die Veneris, luna III, anno XXXI adventus ejus. Credidero scriptum ab auctore fuisse, ut scribi debuit, anno XXIX; quia proximo post Geminos consulatu notat Unicium et Longinum, qui fuerunt anno XXX aerae vulgaris. Habet quoque nonnullas temporum notas. Puta quod fuerint a Passione Domini usque ad consulatum Nigri et Aproniani, anni LXXXIV. Item quod fuerint ab adventu Domini usque ad consulatum Viatoris anni quingenti. Fuerunt consules Niger et Apronianus anno aerae vulgaris CXVII; Viator vero, CCCXCIV. Videat lector, an inde aliquid commodi haurire possit, et quae errata in catalogo animadverterit, per se emendet: ego plura non prosequor.

Superest nobis et aliud opusculum ms. antiquum sub Liberio papa, anno CCCLII creato, absolutum; quod enumerat eatenus pontifices Romanos, indicans, quis, quantum temporis praesederit Ecclesiae; quibus consulibus Romanis coeperit, quibus desierit. Verum quia id ipsum pridem ex eodem ms. nostro Bucherius edidit in suo, ad Victorii Aquitani Canonem paschalem commentario, pag. 269; ac praecipue quia Henschenius noster ante tomum primum de Actis Sanctorum Aprilis denuo illud recudit, multisque sollicite illustravit; eo sciendi cupidum lectorem remittimus; ut hic tandem acta sanctorum primi semestris, sive sex priorum anni mensium a P. Joanne Bollando inchoata, a P. Godefrido Henschenio formata, a P. Daniele Papebrochio mirifice promota finiamus; progressuri nunc, Deo sanctisque adjuvantibus, ad alterum semestre, quo decurso, qui tunc operi allaborabunt, denique recudent et in duplum augebunt menses Januarium et Februarium, qui, ut principium operis, imperfectiores sunt, multaque accessione actorum, postea ac praecipue anno MDCLX ab Henschenio et Papebrochio, per Germaniam, Italiam, Galliam ea propter peregrinatis collectorum indigent. Non tam indigent reliqui menses, qui post praedictum annum editi fuerunt.




ANNO DOMINI CCCLXXI.
LUCIFER EPISCOPUS CALARITANUS.
(Edit. Venet. a fratribus Coleti excusa.)
[Col. 0691]



[Col. 0691]
EPISTOLA DEDICATORIA.

S. D. N. Pio VI Pontifici optimo maximo Joannes Dominicus et Jacobus Coleti Sebastiani FF. Felicitatem.

Quod Paulus Apostolus superni Spiritus instinctu afflatuque scripsit, neque qui plantat esse aliquid, neque qui rigat, sed qui incrementum dat, id nos, Beatissime Pater, in adornanda conficiendaque Operum Luciferi Episcopi Calaritani nova editione prae oculis habere aequum est, ac plane cognoscere. Liceat ergo divinam hanc sententiam, qua Deum bonorum omnium largitorem designare voluit magnus ille Doctor gentium, a propria significatione in eum deflectere, qui D. O. M. locum et auctoritatem in terris obtinet, quando tuo potissimum praesidio secundum Deum labor hic noster eo jam crevisse se sentit, ut cunctantes [Col. 0693] nos et ingenii nostri tenuitate diffidentes in certam spem excitemur, fore nimirum, ut quod a Te probatum fuerit, caeterorum quoque judicio commendatum opus tuto in amplissimo doctorum hominum conspectu consistere possit. Nam antequam in Apostolicae Sedis fidem atque clientelam nostra in hoc opere perficiundo studia reciperentur, iis latebris atque angustiis inclusa, quibus privati homines solent contineri, neque emergere, neque publicam lucem intueri nedum sustinere audebant, ut fortasse in nostro quodammodo sinu commoritura esse viderentur. At posteaquam Romanum Pontificem venerabundi et supplices adivimus, ut ejus patrocinio ea tegerentur foverenturque, expostulantes, ubi nos et perhumaniter illa excipi sensimus, et Pontificio favore digna censeri, tum demum animos erigere visi sumus, et nobismetipsis veluti plaudere, ac unum illud cogitare, quomodo Summi Hierarchae propensae erga nos voluntati, gravissimoque ac vere maximo illius judicio responderemus. Etsi autem Majestas illa, qua proxime accedis ad Deum, deterreret nos ab eo exoptando, quod tuo maxime beneficio sumus assecuti, attamen integrum nobis non erat ne modestiae quidem causa huic operi aliunde auspicium atque patrocinium adsciscere. Admirabiles enim tanti viri lucubrationes, quibus invictum ejus animi robur, mira dicendi vis, summa divinarum litterarum scientia pro religione et innocentia tuenda, detegendisque haereticorum insidiis, pro improbis in rectum aeternae vitae tramitem revocandis, bonisque omnibus in aerumnarum tolerantia fideique firmitate sustinendis, tandem pro vindicanda pluribus in legationibus Apostolica Auctoritate enituit, ab Romano Pontifice alienare, ut ita dicam, alioque avertere cujusdam quasi sacrilegii loco duxissemus; praesertim cum felici sane Luciferi fato evenisse ante animadverterimus, ut, cum ejus libri e tenebris eruti in lucem primo fuerunt emissi, huic Sanctae Sedi jam tum devoti consecratique unice ab ipsa ornamentum sibi ipsis ac praesidium, suoque auctori celebritatem comparandam esse putaverint: unde hoc plane divinitus accidit, ut iidem, qui Pio V Pontifice Maximo et patrono et auspice in publicum tuti prodierunt, benignissima Auspiciorum tuorum commendatione, qui sanctissimi hujus Praedecessoris tui nomen re vera geris, et insistis vestigiis, novis typis iterum evulgentur. Quae cum ita se habeant, nemo profecto nobis audaciae verterit, quod Luciferi Opera nostris edita curis tibi, Beatissime Pater, offerre non dubitaverimus. Sed est praeterea, est sane, cur nobismet ipsi etiam gratulemur, quod labores nostros tuo Nomine inscribi tanta benignitate assensus ultro fuisti. Cui enim singulare illud studium et pietas eximia perspecta non sunt, quibus in legendis meditandisque veterum Patrum libris, ac Conciliorum, universaeque ecclesiasticae antiquitatis monumentis adeo temet vel a teneris exercuisti, ut amplissimum coelestis sapientiae et pulcherrimarum virtutum quasi patrimonium ab illis relictum ipse tibi avidissime comparaveris? Quo in loco tua utinam nos modestia sineret, Beatissime Pater, ut famae tuas in laudes omnium ubique plausu excitatae obsecundaremus, et quae in hominum ore versantur, ea humili quoque sermone nostro qualicumque celebrarentur! Quamquam non tam voluntate nostra, quam suo ipsa impetu quodam huc sponte delabitur oratio, ut nec sustineri omnino, nec revocari possit. Nam licet inofficioso prope silentio tam multa, tamque conspicua praeterire cogamur, quae nullum tuae vitae diem a pietate, religione, sacrarum litterarum studiis, omniumque virtutum vigili exercitatione vacuum praedicarent, facere tamen non possumus, Sanctissime Pater, quin illius diei meminerimus, cujus recordatione adhuc boni omnes gaudent exsultantque, quin tempus illud in memoriam revocemus, quod Deus ab omni aeternitate faustum maxime ac salutare Catholicae Ecclesiae esse voluit, illud nimirum tempus, diem illum, cum Tu nihil minus cogitans, seu potius nil tale metuens, tam subita totius Apostolici Senatus consensione Pontifex renuntiatus es. Quippe non generis nobilitas, qua caeteroquin maxime praestabas, non eblanditae commendationes, non magnifici apparatus cultusque, a quibus Christianae humilitatis studio penitus abhorrebas, viam tibi ad Pontificatum munierunt: eadem illa virtus, quae Te ab ipsis incunabulis susceptum in sinu suo enutrivit, atque ad hanc amplitudinem aluit, Te in hac celsissima et coelo proxima honoris ac dignitatis Sede suis ipsamet manibus conlocavit. Hic vero nihil est quod metuas, ne in laudibus tuis recensendis progrediamur; eo enim jam ventum est, ut nobis potius verendum sit, ne, si quid ultra conemur, plus suscepisse videamur quam quod ingenii nostri imbecillitas praestare possit. Relinquamus sane posteris ingentem hanc segetem, in qua et sine ulla tui offensione et majori cum laude libere fidenterque versari poterunt. Suspicient illi et aequis laudibus efferent intaminatam morum ac vitae innocentiam, admirabuntur compositam in tanta dignitate facilemque naturam, mentem animumque maximis minimisque rebus assidue intentum, fere nullum reficiendis viribus curandaeque valetudini spatium concessum, dies noctesque sacris occupationibus ac perpetuis religionis pietatisque officiis continuatas; et quoties in eorum animis Tui imago versabitur, toties verum quoddam summi Sacerdotii exemplum intueri sibi videbuntur. Ut autem illuc revertamur, unde non inviti discessimus, nemini mirum esse debet, quod tantopere nobis sit laetandum, lucubrationes hasce nostras tuo Nomine inscriptas prodire, tuoque patrocinio gloriari, cum Te intueamur tantis licet distentum curis in eodem evolvendi praestantissima veterum Patrum et Scriptorum volumina studio persistere, unde consilia, unde normam, unde animos sumas ad difficillima quaeque Ecclesiae universae negotia feliciter expedienda. Nec porro dubitandum est, quin ad tuam gratiam et clementiam is semper aditus pateat studiis nostris, quem propensa voluntate tua nuper aperuisti, ubi nostram operam, quantulacumque sit, in edendis Luciferi libris rectissimo judicii tui testimonio benignissime comprobasti. Atque hae quidem sunt causae, [Col. 0695] Beatissime Pater, cur Tibi praecipue et jure quam optimo volumen istud debeatur: in qua obeunda provincia siquid nostris vigiliis ac laboribus effecimus, nihilo magis nos profecisse intelligimus, quam qui plantat, aut rigat, cujus conatus inutiles atque inanes testatur Apostolus, nisi alterius benignitas et beneficentia accesserit, qui et opus urgeat, et incrementum praebeat. Quare tum debiti officii ratione adducti, tum nostro quodam instinctu et intimo animi sensu impulsi Opus ipsum Tibi, Pontifex Optime Maxime, dicamus sacramusque. Illud reliquum est, ut ea ipsa clementia, qua caeterorum in hujusmodi colendis studiis diligentem industriam soles fovere, hoc quodcumque munus accipere velis tuoque patrocinio tueri, ut idem et testis tuae erga nos singularis clementiae, et perenne sit nostrae erga Te observantiae monumentum.

Venetiis ex Aedibus paternis III Kal. Martias MDCCLXXVIII.




[Col. 0695]
PRAEFATIO [a 1Kb] .



In novam Operum Luciferi editionem.
[Col. 0695A]

Opera Luciferi Episcopi Calaritani e vetustis Codicibus descripta primus edidit Parisiensibus typis Joannes Tilius Episcopus Meldensis anno 1568, et Pio V Pontifici Maximo dicavit. Is quidem aliquantum operae ac laboris in iis corrigendis impendit, subjectisque notis difficiles quasdam cujusque libri, et obscuras locutiones, ac sententias explicare nisus est; sed multo plura, ea praesertim, quae spectant ad testimonia sacrae Scripturae, lectori minus, quam is erat, occupato colligenda et emendanda reliquit, ut ipse fatetur in Epistola ad Pontificem. Quare, cum ab Auctoribus Lugdunensis Bibliothecae Patrum, quae Tomos septemdecim complectens edita est anno 1687, Opera quoque Luciferiana Tomo IV inserta fuissent, [Col. 0695B] hanc curam ii susceperunt, ut illa emendatiora proferrent; sed imprudenti consilio, suoque prorsus arbitrio ita manus in ea immittere ausi sunt, ut nulla veterum Codicum, nulla doctorum hominum auctoritate freti verba, sententias, ipsasque interpunctiones immutaverint, et, quod magis improbandum, sacrorum Bibliorum testimonia, quibus refertissimi sunt Luciferi libri, ad exemplar Vulgatae Bibliorum Editionis exegerint, ac pluribus in locis pro ipsorum libito corruperint potius, quam emendaverint, Latini tamen Latinii observationibus et correctionibus quandoque adhibitis, notisque Tilianis ad calcem adjectis. Qui vero ante Lugdunenses Auctores eadem Luciferi Opera in prioribus Patrum Bibliothecis edidere, nihilo diligentius, aut studiosius in illorum [Col. 0695C] emendationem incubuerunt. Cum itaque corruptissima ferrentur adhuc in vulgus Luciferi exemplaria, Joannes Baptista Cotelerius vir apprime doctus hanc operam summo studio aggressus est, ut libros Luciferi e mendis omnibus purgatos, integrosque, quo tamdem modo id fieri liceret, eruditorum hominum judicio probandos publice exhiberet; ut ipse testatus est in Tomo I Patr. Apost. et nota subjecta cap. 56, lib. II Constit. Apost.: Hic ubi locum Luciferi illustrare conatus sum, Auctoris omnium, quod nemo nescit, depravatissimi, utilissimi tamen ad cognitionem Scripturarum, admonitum te velim, Lector candide, me in purgando eo Augiae stabulo plurimum laboris [Col. 0696A] impendisse, paratumque esse ad procurandam editionem, si librum aliquem ms. nactus fuero. Ut si forte in manus tuas, aut notitiam venerit, mecum communicare non dedigneris, hominem non ingratum singulari beneficio tibi devincturus. At dolendum sane est, inquit Caveus in Hist. Litt. ad an. 354, saec. Arian., novam hanc Luciferi Calaritani editionem, quam meditatus est Vir Cl. J. B. Cotelerius, ipsomet teste, Notis ad Patres Apostolicos pag. 177, magna antiquitatis ecclesiasticae jactura cum viri eruditissimi morte periisse. Aliam tamen causam, cur Cotelerius non absolverit opus susceptum, indicat Fabricius in Bibl. Graeca de Lucifero disserens ejusque libris, ne Galliarum regis animum laederet, qui tum maxime Calvinianis erat infensus; de qua quidem infecti operis [Col. 0696B] ratione aliorum esto judicium. Interea non defuere, qui de emendandis Luciferi libris quidquam cogitarent; nam praeter Cotelerii correctiones nonnullas, quas vel notis in Constitutiones Apostolicas inspersit, vel Monumentis Eccl. Graecae inseruit, Latinus Latinius in Biblioth. sacra et profana pag. 157, singulos Luciferi libros pluribus correctionibus modo suis, modo Consalvi Poncii diligenter notavit; et Ludovicus la Cerda in suis Adversariis Sacris eumdem laborem suscepit; Multa enim sunt, inquit cap. 37, quae egent consideratione; in quo, id est Lucifero, illustrando non inutilem operam posuit Joannes Tilius Episcopus Meldensis: multa autem, subdit cap. 38, addidimus, detraximusque ex notis nimirum Tilianis; diuque, addit cap. 47, haesi in [Col. 0696C] Lucifero Tilii opera et mea usus; quibus capitibus omnes, quas ipse meditatus est, in Luciferum animadversiones complectitur praeter caeteras in quaedam loca sacrae Scripturae, de quibus inferius. Verum haec omnia in plures dispersa libros, nec ad inveniendum facilia nihil profecto proderant, ut sub uno aspectu integra ac germana Luciferi facies omnibus visenda pateret; quin plurima adhuc deerant, quae nativum omnino hominis colorem, vultumque exprimerent. Propterea Andreas Gallandius Presbyter Venetae Nerianae Sodalitatis, vir et doctrina et eruditione praeclarus, cum novis curis studiisque ornatam et auctam veterum Patrum Bibliothecam [Col. 0697A] Venetis typis edere instituisset, nihil sibi duxit praetermittendum, quo Luciferiana Opera primae integritati restitueret, et collectis, undecumque potuit, Critices subsidiis nitidius, quam quispiam antea, illustraret: qua de re praestat ipsius sententiam ipsiusmet verbis describere ex Tom. VI sui Operis, cui inserti sunt Luciferi libri, pag. 6 Prolegom.: De opera nostra in iis edendis adhibita haec paucis accipe. Principem Tilii editionem, quam anno 1644 secuti sunt Parisienses, typis excudendam statuimus. Eam vero librariorum vitio sane inquinatissimam, foedisque mendis obsitam pro viribus emaculandam curavimus. Subsidia contulere virorum doctorum, praecipue vero Latinii et Cotelerii castigationes et conjecturae, quibus aliae quoque accesserunt, quas occasione [Col. 0697B] accepta in aliorum scriptis deteximus. Ac paulo inferius: Verumtamen Luciferi libros penitus detersos haud praestiterimus: quin immo in iis recensendis nonnulla ipsi deprehendimus, quae in Emendandis adhuc forte corrigenda proposuimus: ut propterea plura etiamnum in Lucifero superesse, quae manum medicam exspectent codicum mss. ope praesertim adjutam, ultro agnoscamus. Caeterum quo deinceps Luciferianorum lectio pronior faciliorque succedat, libros omnes in sectiones distinximus. Quibus praeterea nonnullas sive ejusdem Luciferi, sive aliorum ad ipsum Epistolas recognitas et illustratas adjecimus.

His itaque a nobis animadversis, novum de edendis Luciferi libris consilium cepimus, et exsecuti jam sumus: de quo praefari omnino necesse est, ut, [Col. 0697C] quae praestiterimus, quae nobis adjumenta fueriut comparata, quid in ipso Lucifero, ejusque libris dignum sit visum, quod criticae quaestioni subjiceretur, iis perspicue pateat, qui in iisdem legendis versari utile sibi duxerint esse ad doctrinam et eruditionem, aut ad curiositatem honestum. Ac primum ipsam Tilii editionem nobis sequendam proposuimus, quippe quae veterum Codicum, unde is Luciferi libros primus eruit, genuinum sit exemplum; neque enim quae illi insunt menda, typographi magis, quam antiquorum librariorum inscitiae aut incuriae sunt tribuenda, uti inferius monebimus: caeterae vero editiones, si Gallandianam excipias, tantum auctoritatis prae se non ferunt, ut illas tuto sequi possemus, cum editorum arbitrium, [Col. 0697D] non aequa animadversio, errores forte sustulerit aliquot, non paucos certe in easdem intulerit; de quo paulo superius dictum est. Sed cum codicis alicujus opem nobis esse necessariam videremus, quocum Tiliana editio conferretur, illum opportune in Vaticana Bibliotheca nacti sumus saeculo, ut aiunt, nono descriptum, et in loculis Bibliothecae distinctum num. 75, litt. N. P. cujus diversae a Tilianis dictiones exscriptae ad nos perhumaniter transmissae sunt: sed non ejusmodi sunt, quae sententiam immutent, et varias plerumque voces, varia ab editis ex Tiliano codice nomina solummodo exhibent; unde conjicias, plures, qui leguntur errores in libris Luciferi, inculto potius ac pene [Col. 0698A] barbaro hominis stylo esse tribuendos, quam librariorum culpae. Alium praeterea codicem nobis adhibendum tribuit humanissimus sane et multiplici eruditione illustris Presbyter D. Matthaeus Aloysius Canonici civis Venetus e sua Bibliotheca vetustissimorum, praesertim Biblicorum Codicum ditissima. Codex iste, quem Venetum appellamus, ante annos fere octingentos scriptus Athanasii et Athanasio quaedam attributa opera continet, in iisque longiorem hujus epistolam ad Luciferum, cujus ms. exemplum cum Tiliana jam edita contulimus. Horum igitur Codicum auctoritate, tum ex Tilii, Latinii, Poncii, la Cerdae, ipsiusque Gallandii notationibus, aliis vero in epistolas Luciferianas collectis ex Baronio, Coustantio, Chiffletio, Papebrochio, et [Col. 0698B] Montfauconio subjectas confecimus notationes, quibus et nostrae sunt admixtae, eae potissimum, quae ad ecclesiasticam historiam pertinent, quasque miror a Gallandio praetermissas fuisse, cum plura, quae scribit Lucifer, Acta Mediolanensis Concilii anni 355, et Athanasii vitam maxime illustrent, atque Arianorum in Catholicos fraudes ac saevitiem detegant: de notis autem adjectis ad singula sacrae Scripturae testimonia postea dicemus. Non ita tamen horum auctorum criticas animadversiones exscripsimus, ut illico eas probaremus; omnes quidem suis quasque locis leges insertas, non omnes probatas: neque in ipsum Luciferi exemplar manus ita injiciendas duximus, ut aliorum licet testimonio et opinione fretis verba sensusque aut intervertere, aut immutare, [Col. 0698C] aut etiam delere nobis liceret: aequum id non erat, neque rectis critices legibus consentaneum; satisque fuit, quae intacta relinqui nullo poterant modo, ea emendare, caetera autem judicio legentium notas permittere. Praeter haec alio, ac editi fuerunt, ordine libros singulos disposuimus, cum neque uno omnes calami cursu, neque uno tempore existimemus a Lucifero fuisse compositos. Censuit quidem Tilius in epistola ad Pium Pontificem totum volumen esse opus tractu uno imperatori Constantio continuatum, ipsum tamen in libellos partitum ab auctore: sed aliter censuerunt Baronius ad annum 356, num. 65; Papebrochius tom. IV Maii, Boll. in Comm. Hist. de Sancto Lucifero cap. 4, et Gallandius in Prolegom. ad tom. VI Biblioth. PP., quibuscum convenimus; [Col. 0698D] et Lucifer ipse in lib. Moriendum esse pro Filio Dei idipsum nobis confirmat, librum suum de Regibus Apostaticis distinguens ac sejungens a caeteris; Quae ita se habere in libro, qui titulatur de Regibus Apostaticis, quia jam aperui, etc. Sed quo quisque tempore liber a Lucifero scriptus fuerit, alia nobis opinio inest, quam laudatis auctoribus; qua de re ad singulos suo loco disseremus. Tilianae autem editioni haec addidimus, quae omitti certe non poterant, et Luciferianis libris praeposita leguntur; Epistolam primum Luciferi cum legationis suae sociis Pancratio et Hilario scriptam ad Eusebium Vercellensem episcopum, deinde aliam Liberii pontificis ad Luciferum exsilio jam damnatum: hasce litteras [Col. 0699A] sequuntur libri Luciferi, primus scilicet de non conveniendo cum haereticis, tum alter de Regibus Apostaticis, duoque libri pro S. Athanasio; ad hos Florentii ad Luciferum, et Luciferi ad Florentium litteras adjunximus, quibus subjectus est liber de non parcendo in Deum delinquentibus, et huic postremus, quem Lucifer inscribit: Quod moriendum sit pro Filio Dei: demum duae Athanasii epistolae ad Luciferum volumen claudunt. Hisce Tilius addiderat epistolam Liberii ad Constantium, et aliam Athanasii ad Solit.; sed locus iisdem hic esse non poterat, quippe ad res Luciferi illustrandas non necessariis. Inter spuria vero ejus opera rejecimus ad calcem voluminis Formulam Fidei, quae Lucifero tribuitur; cui peculiaris critica animadversio praefixa est. Atque his de nova hac editione [Col. 0699B] praefatis, jam de Lucifero ipso, quod ad ejus attinet scripta, tum de singulis ejusdem libris distinctim per aliquot sectiones superest necessario disserendum.

 I.---De Luciferiana Sacrae Scripturae interpretatione.

Nemo est profecto, qui, Luciferi libros cum legerit, et in afferendis promptum et in aptandis suae quibusque sententiae divinorum librorum testimoniis acutum hominis ingenium, ac singularem facundiam maxime non admiretur. Id primus animadvertit Athanasius in altera ad illum epistola scribens: Unde haec tanta Scripturarum memoria? unde sensus, et intellectus earumdem integer? et Marcellinus ac Faustinus presbyteri in Libello precum ad imperatores Luciferum praecipue laudant, quod bene esset agnitus per studium sacrarum litterarum, et quod libros [Col. 0699C] scripsit ad Constantium divina testimonia aptissime congerens contra haereticos et contra ipsum patronum haereticorum: adeo ut Gallandius recte affirmet, locis utriusque Foederis ferme solis contexta esse scripta Luciferiana. Hinc Cotelerius in testimonio superius allato Luciferum appellat auctorem utilissimum ad cognitionem sacrae Scripturae; et Millius in Proleg. ad Nov. Testam. num. 772 haec de Lucifero scribit: Ab Hilario transimus ad Luciferum episcopum Calaritanum, cujus opuscula magnam testimoniorum sacrae Scripturae ad fidem codicis ipsius accurate ubique recitatorum vim exhibent. Sed cum horum editio ad ms. unum exemplar dumtaxat, idque perperam descriptum adornata vitiis misere scateat, tum nec sacri Codicis loca evasere integra. Verum quo [Col. 0699D] tandem Codice usus sit Tilius aut uno aut pluribus in edendis Luciferi libris, noster quidem Vaticanus fere nihil differt ab editione Tiliana in descriptis sacrorum Bibliorum testimoniis; unde aliam potius quaeramus causam necesse est, cur ita in Lucifero legantur diversa a Vulgatis, nec omnino a mendis integra, et expurgata. Ludovicus la Cerda in Advers. Sacr. cap. 163 difficilem sane operam aggressus est, ut sacra testimonia a Lucifero allata in lib. I pro S. Athan. cum Vulgata nova Bibliorum editione conferret: at ipso fere capitis initio illum suscepti operis poenituit; quippe mira, inquit, est Luciferi libertas in usu Scripturae; at ita difficile reddit, ut divin andus sit plerumque Scripturae locus: et ad illud [Col. 0700A] testimonium Proverb. XIX, 28: Misericordia et veritas tutela est regi, pag. 89 (col. 855) hujus edit. Ego, subdit, in Vulgato non reperio: sic multa sunt Luciferi, nisi aliunde expiscetur: praetereo reliqua quae difficilia inventu sunt: unde hic error etiam illi exciderit, ut testimonium a Lucifero adductum ex I Reg. VII, 16, pag. 69 (col. 833) commati 15 ejusdem cap. in Vulg. apponeret: quam difficultatem et nos adeo sumus experti, cum Tiliana solummodo editione uteremur, ut propterea pag. 51 (col. 816) ad illum locum, cum conversus ingemueris, etc. dixerimus in nota subjecta, forte ex sensu superiorum Joelis verborum esse contextum, cum postea eumdem invenire licuerit in cap. XXX Is. vers. 15. Hinc locum Deut. I, 29, Ne loquamini, neque etc., pag. hic 59 (col. 824) [Col. 0700B] ad Vulgatam expendens ipse la Cerda, et diversam adeo interpretationem admirans, Haec cum videam, subdidit, nescio quid aliud possim dicere, quam hunc virum vel per accommodationem quamdam reddidisse haec loca, vel usum aliqua translatione, ut multae erant ante Hieron., qua nos caremus: et ad Malach. III, 13, p. 105 (col. 872): Ne mirere, adjungit, Luciferi versionem, quae adeo est inusitata, ut suspicari debeamus illum aliquem codicem habuisse peculiarem. Sed quod is suspicatus fuit, jam alii adverterant, et Tilius etiam in epistola ad Pontificem: Ostendit, inquiens, versio locorum sacri voluminis, quod illa certe vulgaris erat, neque, ut postea fuit, recognita et emendata; et Papebrochius cap. 3 Vitae S. Lucif.: In citandis quidem Scripturae locis apparet versionis antiquae ab ea, qua [Col. 0700C] emendata hodie utimur, notabilis admodum discrepantia, uti observat Tilius; et in primis Petrus Sabatierius in doctissimo opere a se ingenti studio ac labore perfecto, cui titulus est: Sacrorum Bibliorum Latinae Versiones antiquae, seu Vetus Italica, etc. Hic enim in part. II,  3. Praefat. ad tom. I, part. I, disserens de singulis ex ordine Patribus, scriptisque Patrum, e quibus Scripturae fragmenta seu versiculos excerpserat, quantum sibi ad opus suum elaborandum profuerint Luciferi libri, hisce verbis testatus est num. 101: Longe vero plura antiquae interpretationis fragmenta nobis subministravit Lucifer Calaritanus in variis, quos conscripsit, libris, Pro S. Athanasio; de Regibus Apostaticis; De non conveniendo cum haereticis; De non parcendo in Deum delinquentibus; Quod [Col. 0700D] moriendum sit pro Filio Dei. Floruit Lucifer circa annum 354. In laudandis Scripturae verbis sibi satis constat; a Graeco textu hodierno vix discrepat. Cum Tertulliano concinit aliquando, interdum cum Augustino et Ambrosio; sed quod quidem ante omnia juvat observare, in Tobiae et Judith libris, quos variorum ope mss. Codicum et quidem optimae notae recuperavimus, tanta est sententiarum Scripturae, quae in libris Luciferi occurrunt, convenientia, tanta similitudo, ut nullam pene reperias discrepantiam, et tantum ovum ab ovo non discernas. Ex quibus id consequitur, Luciferum non de suo e Graecis codicibus in latinam linguam vertisse sacrorum librorum sententias, sed iis usum fuisse latinis versionibus, quae tunc plurimae [Col. 0701A] ferebantur in vulgus. Nec aliter sensit Nobilius in Praefatione Latinae editionis Romanae Septuaginta Interpretum; Ita vetus est Itala interpretatio, ut ea non modo S. Augustinus in Speculo, sed Lucifer Calaritanus et S. Ambrosius et S. Cyprianus et alii vetusti Scriptores utantur: idcirco haud recte scripserit la Cerda cap. 163 Advers. Sacr., Luciferum suo ipsum arbitrio Graeca testimonia pro re nata latine interpretatum esse. Ita ad Deut. XVII pag. hic 60 (col. 825): Totum fere, inquit, caput ita transfert, ut mirere hominis in transferendo licentiam jam detrahentis, jam addentis, jam immutantis; cum tamen Italae veteri interpretationi textus hic apprime respondeat: ita convenit cum illa et textus ex I Reg. IV descriptus pag. hic 68 (col. 834) de quo la Cerda: Lucifer reddit sic, ita ut [Col. 0701B] nec pes nec caput uni conveniat formae; tantum servet sententiam: et ad alterum I Reg. XIX, p. 70. (col. 836). Ita, Lucifer circumvertit, ut difficile sit dicere, quae pars parti respondeat; etsi haud aliter hoc testimonium exprimatur in Itala interpretatione, uti et illud I Reg. XXVI, pag. hic 73 (col. 839), quod is autumat paraphrastics conversum fuisse a Lucifero in latinum sermonem. Fieri quidem potuit aliquando, ut, qui inter gravissima exsilii incommoda hosce libros scribebat, Lucifer latinis careret codicibus, et aut e memoria multa depromeret Bibliorum testimonia, aut ex Graecis libris illa exscribens latine interpretaretur; nec sacri codices omnino defuerant Lucifero, uti indicant haec verba Marcellini et Faustini de Eutychio Episcopo Eleutheropolitano, ejusque asseclis in Libello Precum: [Col. 0701C] Negent, si non hodie apud se sancta mystica vasa, quae tum impie Lucifero diripuerunt, cum sacris codicibus possident: sed tanta Luciferianae interpretationis convenientia cum veteri Italica, quae partim in mss. Bibliorum codicibus, partim in libris Latinorum Patrum ad nostram usque aetatem servata fuit, argumento nobis est, Luciferum illam plerumque, ne semper dixerim, esse secutum. At certum praeterea est, latinas interpretationes antiquas sacrorum librorum plurimas olim fuisse; nam, ut scribit S. Augustinus in lib. II de Doctr. Christ., pro ea, quam quisque sibi habere videbatur graecae et latinae linguae facultatem, simul ac Graecum Codicem nactus erat, interpretationem aggredi audebat: licet recte animadvertat Morinus in Praefat. de Textu Graeco et [Col. 0701D] Hebraico sacrae Scripturae praefixa editioni Parisiensi Septuaginta Interpretum Graeco-latinae ad Romanam expressae, quadringentis annis, hoc est ad S. Hieronymum, nullum catholicum aliter vertere, quam Septuaginta praescripserant, ausum esse. Translationes Catholicae quotquot fuerunt, fuerunt autem ut testatur Augustinus pene innumerae, de Septuaginta editione factae sunt. Prae caeteris autem interpretationibus una semper excelluit, quam Augustinus Italam, Hieronymus Vulgatam, Gregorius M. Veterem appellarunt, alii passim Scriptores Communem; illamque Graecae Septuaginta Interpretationi, ex qua latine reddita est, similiorem caeteris fuisse probat Sabatierius in laudata Praef. part. I,  3; quippe quae, teste [Col. 0702A] Augustino lib. II, de Doct. Christ., verborum tenacior cum perspicuitate sententiae. Hac igitur usum esse Luciferum, hanc prae manibus habuisse eo certius confirmatur, quod sacra testimonia ab eo exscripta a Graeco textu hodierno vix differant, inquit Sabatierius: idque jam viderat La Cerda ad I Reg. XXVI ex Lucifero: Et licet ille alicunde transtulerit, vel ex ingenita licentia verterit, maximam partem habet ex Septuaginta vers.; et ad cap. III Malach.: Septuaginta Interpretum translationi haeret, et multa addit, quae divinatione opus est ut intelligas, quod ille dicit ex Scriptura esse; tum ad III Reg. XVIII, pag. hic 75 (col. 841): Institit Lucifer versioni Septuaginta multis additis, detractis, immutatis, ut solens est. Verum enimvero neque addit Lucifer, nec detrahit, nec immutat, ex ingenita [Col. 0702B] licentia. Versio antiqua latina una primitus fuit; quamvis, inquit Sabatierius part. I  2, textus primigenii discrepent inter se aliquando lectiones, variisque dissideant verbis, atque sententiis; quamvis variae in codicibus occurrant discrepantiae, quae varias interpretationes a variis elaboratas interpretibus significare videantur; cum hae nimirum discrepantiae, ait paulo superius, plerumque non tam varios interpretes, quam diversos arguant librarios, eosdemque aut oscitantes aut audaciores qui suo singula arbitratu vel negligentia plurima mutaverunt: quod etiam Graecae Septuaginta Interpretationi factum esse constat ex scholis Romanae horum Interpretum editioni a Nobilio subjectis; idque in Novo quoque Testamento deprehendimus ex variis praesertim lectionibus Graecae editionis Millianae: unde [Col. 0702C] tamen verendum minime est, ne dum varias textus primigenii et discrepantes aliquando esse lectiones contendimus, Scripturae sacrae auctoritas laedatur, nostraque vacillet Fides, subdit ibidem, et pluribus hoc ipsum probat Sabatierius. Quare cum in Lucifero hujusmodi discrimen sive a Graecis quandoque, sive a Latinis jam editis Bibliis occurrat, quid nobis in suscepta horum librorum editione esset agendum, haud parum haesimus incerti, dubiique quidnam praestaret. Imprudens Lugdunensium, caeterorumque PP. Bibliothecae auctorum, qui ad formam nostrae Vulgatae Luciferi testimonia emendare studuerunt, probandum non erat; inutilis autem laboris fuisset id persequi, quod inceperat la Cerda, ut eadem cum ipsa Vulgata conferremus; nostri autem instituti non [Col. 0702D] erat, interpretis personam agere, neque eas quaestiones aggredi, a quibus abstinere nosmet non potuissemus, si ad Graecum exemplar libuisset expendere et emendare latinam Luciferi interpretationem; ex quo praeterea nimia subjectis notis accessio plurium disputationum facta fuisset, et longiores, quam par esset, notationes evasissent fere ad legentium fastidium. Quod sero fortasse animadvertens Gallandius inceptum proinde sibique propositum opus non absolvit: Cum vero, inquit, Lucifer in suis libris conscribendis integra ferme sacrorum librorum volumina ordinatim percurrat, aliamque versionem Vulgata vetustiorem adhibeat, in id potissimum incubuimus, ut loca utriusque Foederis, quibus ferme solis contexta [Col. 0703A] sunt scripta Luciferiana, sive cum interpretatione septuagintavirali, sive cum textu Novi Testamenti conferrentur; eo in primis nomine quod antiqua illa versio Latina, ad libros quod attinet veteris Foederis, ad Septuaginta senum editionem exacta noscatur. Sed is promissis non stetit; quae cum Graeca interpretatione contulit, non multa sunt, eruditis tamen animadversionibus ornata; caetera sibi ipsis relicta, ac Graecae comparationis, et critici judicii nuda penitus praetermisit. Neque Flaminius Nobilius in Romana editione Septuaginta Interpretum multum profuit corrigendis Luciferi testimoniis, quo non raro usus est auctore in scholiis, notisque eidem adjectis editioni; quippe qui, ut recte disserit Sabatierius in part. III Praefat.  1, cum sibi in animo proposuisset Vulgatam [Col. 0703B] veterem ibidem restituere, Graecum potius exemplar fidi interpretis vice fungendo verbum verbo reddidit; laudatas a SS. Patribus sententias nonnisi eas, quae Graeco exemplari erant consentaneae exscripsit, neglectis quae dissidebant, atque ab ipso Codice Graeco erant diversae: immo pauciores sunt, quas a Patribus Latinis excerpsit; et circa Novum Testamentum nil aliud quam textum repraesentat. Rem itaque tot obseptam difficultatibus uno tandem consilio expediendam duximus; ut nimirum singula sacrae Scripturae loca a Lucifero descripta cum Itala Interpretatione antiqua componeremus, qualem absolutissimo opere perfectam nobis exhibuit Sabatierius: quod autem in illa a Luciferianis testimoniis differt, in subjectas notas rejicere, siquae lectiones vel e Graecis vel e Latinis [Col. 0703C] Codicibus, aut e Latinis Patribus a Sabatierio productae cum Luciferianis consentiunt iis in locis, in quibus apud Luciferum a textu antiquae Versionis diversae sunt, eas exscribere, ut Luciferiana Versio aliquo testimonio comprobetur, nec varias itidem a Tiliana editione dictiones omittere satius duximus, quas in ipso Lucifero exhibet idemmet Sabatierius, dum Luciferi testimonia in suum opus importat. Ita nobis multo commodius utiliusque visum est in uno Lucifero exemplar sane luculentissimum Antiquae Latinae Versionis legentibus offerre, idemque Cotelerii, et Millii, et ipsius Sabatierii ope, quam ex illorum animadversionibus nobis comparavimus, correctum, et ab iis mendis purgatum, quae facilius cujusquam oculis poterant obversari.

[Col. 0703D] Verum nonnulla insunt Luciferi libris, quae corrigere vitium foret, et scriptoris sententiae adversarentur, ut ut vitium in iisdem deprehendatur. Exemplo sit testimonium D. Pauli ad Galat. V, 7, pag. hic 26 (col. 790): Qui nemini consenseritis, suasio vestra ex Deo est, etc. quod cum Luciferi sententia optime convenit; is etenim scribit: Cognoscentes vos esse unici Dei Filii hostes, fugimus nefaria consilia vestra, temperantes voci Apostoli: Qui nemini consenseritis, suasio vestra ex Deo est: probat enim Lucifer hujusmodi testimonio, consilium suum non conveniendi cum haereticis Arianis e divino instinctu profectum fuisse. At enim in Graecis libris prave descripta erant Apostoli verba, unde in latinam quoque interpretationem [Col. 0704A] mendum irrepsit: Ortum est autem, inquit Millius in Proleg. num. 773, nemini consenseritis ex perperam descriptis Graecis, . Quis vos abscidit, seu excidit de veritate? ne consenseritis. Postea factum est ex emendatiori textu, Qui vos impedivit non obedire? et prioris lectionis appendicula ne consenseritis ab imperito quodam scriba reliquis adjecta est. Et idem confirmat in notis ad hunc Apostoli locum; quia nimirum librarius scripserit pro , uti in Graeco textu emendato legitur: Suspicatus quidem est Zegerus apud Millium, pericopen hanc ne consenseritis ab haereticis abrasam fuisse e Graecis Codicibus multo ante Hieronymi aetatem; at nullus in ea locus erat fovendi [Col. 0704B] tuendive haeretici erroris; et Hieronymus in hoc Pauli testimonium subdit, illam sibi praetermittendam putasse, quia nec in Graecis libris, nec in his, qui in Apostolum commentati sunt, hanc scriptam invenerit. Addit Millius, Luciferum, qui illud Nemini consenseritis ad sequentia pertinere putavit, inseruisse de suo nomen relativum qui, quod tamen legitur in codice Borneriano apud Sabatierium. Idem esto judicium de commate insequenti, suasio vestra ex Deo est, cui deest particula negativa non, in Graeco , scilicet non est: et deerat illa quidem codd. pluribus Graecis, quos Hieronymus legit; at is, teste Millio in locis laudatis, omissam credidit a simplicioribus quibusdam, qui putantes se deferre Deo, ut persuasio quoque nostra in ejus sit potestate, abstulerunt partem [Col. 0704C] orationis non, et sensum contrarium Apostolo reddidere: unde iterum in Graecum et Latinum exemplar inserendam rectissime censuit. Atque hoc in loco Millium reprehendere liceat, qui ad num. 648 Proleg. afferens ex Clemente Alexandrino haec verba epistolae Judae vers. 6: , Haec, subdit, ordine praepostero repraesentavit scriba; perperam pro poni autem debet post , quod totum ex Lucifero Calaritano discimus. Deinde in notis illi Judae testimonio adpositis a se ipse dissentit scribens, Luciferum corruptam legisse vocem pro integra enim et recta est Luciferi lectio pag. hic 28 (col. 792) malos nimirum angelos vinculis sanctorum angelorum sub tenebris servari; quae quidem foret [Col. 0704D] vero dissimilis, si malos angelos a malis itidem angelis constrictos teneri enunciaret; dicitur enim Apocal. XX, 1, Angelus descendisse de coelo habens clavem abyssi, et catenam magnam in manu sua; qui apprehendit draconem, serpentem antiquum, qui est diabolus et satanas, et ligavit eum per annos mille. Fatendum praeterea est, alia etiam in Luciferiana versione inveniri, quae, licet mendum iis subesse aliqui existiment, non sunt tamen immutanda pro ipsorum sententia, cum constet neque sensum dictionis labefieri, neque alia deesse exempla, quorum testimonio et auctoritate nitantur. Hinc aliquot ex iis huc congessimus, ut legentium probata judicio Luciferianae Versionis integritatem majorem [Col. 0705A] esse demonstrent, quam quae vel vitium codicum, vel interpretis Latini aut injuriam aut oscitantiam culpantibus eidem a quibusdam tribuatur.

In lib. de Reg. Apost. pag. hic 33 (col. 798), Peccatum abominatio est, ex I Reg. XV, 23. Cotelerius ad lib. II Constit. Apostol. cap. 62 censet librarios inepte abominatio pro ominatio scripsisse; cum in Septuaginta legitur . Verum Aquila in Hexaplis ex Hebraeo vertit, , peccatum vaticinationis irritatio; et Symmachus; , peccatum vaticinationis contendere; et in Hebraeo textu legimus, peccatum divinationis rebellio. Et, sin minus verba, sensum Luciferianae versionis exprimit Graeca editio Complutensis: , exacerbatio [Col. 0705B] est injustitia; cum Hebraeo autem, et Aquila et Symmacho illa conveniet, si addas verbum vaticinationis, quod facile potuit scribentis calamo excidere.

Ibid. pag. 34, Roboam viginti annis regnavit in Jerusalem, III Reg. XI, 43. Hunc annorum numerum non exhibent Septuag., sed III Reg., XI: , duodecim annos regnavit; cap. vero XIV, 21: , septem et decem annos regnavit; uti etiam in lib. II Paral. XII, 14, et apud Josephum lib. VIII Antiq. cap. 10: In quo numero annorum regni conveniunt omnes libri, subdit Nobilius in cap. XIV lib. III Reg. Sed haec ipsa annorum diversa ratio Luciferianam versionem quodammodo tuetur.

Ibid. pag. 40 (col. 805): Scriptum est etiam de Jambre rege, etc. ubi Latinius in nota subjecta corrigit [Col. 0705C] Zambri: at Zambri dux equitum erat, qui Elam regem Israelis interfecit; huic vero Amri suffectus est, uti a Septuaginta appellatur III Reg. XVI, 16 et a nostra Vulgata; is autem est Jambres, quem Josephus lib. VIII Antiq. cap. 12, , Amarinum vocat, et codex Vatic. in hoc Josephi loco , Zambriam. Caeterum Sulpicius Severus in lib. I Hist. Sacr. hunc regem et Zambri et Jambri nominat; et primum quidem nomen, uti monet Hieronymus a Prato in nota, praeferunt omnes libri editi et mss. in utroque Sulpicii loco; at Vorstius Jambri pro Zambri substituit; nam licet ille, de quo priore loco scribit Sulpicius, Zamri, seu Zimri re vera fuerit, alter Amri, quem Zambri et Jambri appellat, apparet tamen Sulpicium per errorem Zambri principem equitum cum Jambri [Col. 0705D] rege et Achabi patre confudisse, cum dicat: Sed Zambri ante hunc, id est Thamni, septem annos et cum eodem duodecim regnavit; proinde vel Zambri semper vel Jambri dicere debuit; suamque porro emendationem Vorstius tuetur auctoritate antiquae editionis Coloniensis, et ms. Drusiani. At Pratensis e contra censet Jambri regem primitus Zambri dictum fuisse, deinde vel ex usu pronunciationis temporum superiorum, vel ex litterarum Z et J in mss. similitudine Jambri emersisse. In qua opinione firmatur testimonio codicis Alexandrini Septuaginta, in quo semper pro , Ambri, scriptum apparet , Zambri: tum Drusium refellit, quem opinatur non ex aliquo Severiano codice, sed aut ex ipsa Coloniensi editione, [Col. 0706A] aut ex aliquo libro aereis typis impresso Jambri legisse in priore loco Sulpicii, cum ait, Caeterum in uno codice offendi Jambri. Quod vero, subdit idem Pratensis, litteram b huic nomini inserat noster Sulpicius, graecam ille lectionem secutus est, in qua non modo Zambri pro Zamri, et Ambri pro Amri, sed et Mambre ac Nembrod pro Mamre et Nemrod scribitur. Zambri retinet et Vulgata. Quod de Jambre quoque Luciferiano potest affirmari.

Ibid. pag. 41 (col. 806), Jezabel filiam Basan et Hela regis Sydoniorum, ex III Reg. XVI; quem locum corrigit Latin. ex Vulg. substituens Ethbaal pro Basan et Hela. Neque sane negandum ita legi etiam in Graeco, et apud Josephum lib. VIII Antiq. cap. 3 Jezabelem dici filiam Ithobali, ; quo nomine hunc regem [Col. 0706B] ipse distinguit etiam in lib. I cont. Apionem: et Critici Sacri ad I Reg., qui est tertius in Vulgata, cap. XVI, notant sic hoc nomen scribi a Menandro Ephesio in Phoenicicis, auctore Grotio, et inter Acta Tyriorum, nempe ; a Diodoro autem Siculo Ithobalum, teste Junio; ut enim Judaei Dei nomen admiscebant suis nominibus, ita idololatrae nomen Baalis: et id confirmat Bochartus in lib. I Geogr. Sac. cap. 24: Ethbaal vel Ithobalus Achabi socer. Verum non caret aliquo exemplo versio Luciferi; et Sulpicius Severus in lib. I Hist. Sacr. Jezabelem filiam Basae dicit regis ex Sidone; quam Sulpitii lectionem Hieronymus a Prato tuetur exemplo Luciferianae versionis hac nota subjecta: Sigonius, Hornius, Vorstius, Basae aut a Severo perperam [Col. 0706C] positum, aut corruptum asserunt a librariis, et Ethbaal pro eo reponendum monent, aut juxta Graecos Jethebaal. Sed si error in eo est, non Severo nec ejus exscriptoribus ascribendus est, cum Lucifer quoque Calaritanus in libro de Regibus Apostaticis legat Jezabel filiam Basan et Hela regis Sidoniorum.

Ibid. pag. 45 (col. 810): Nomen matris ejus Ebsibas, ex IV Reg. XXI, 1. Clericus apud Coteler. ad lib. II Const. Apost. cap. 22 legendum hic putat Epsiba, vel Ephsibas: sed quis certam tueatur hujus nominis notionem? cum ipse idem subdat, legi apud Syncellum , in codd. duobus regis Haphsiba, in Josepho lib. X Antiq. cap. 3 non 4, , a Rufino Echib. Hebraice quidem Hepsiba dicitur; at Septuaginta scripsere, uti in Rom. Edit., in quibus tamen Havercampius [Col. 0706D] legit in notis ad laudatum Josephi locum.

In lib. I pro S. Athan., pag. 55 (col. 820): Quare non recte obtulisti? Peccasti, quiesce, Gen. IV, 8, de quo testimonio quaedam in notis monuimus: verum Gallandii opinio probanda non est, cum autumat illud ex verbis Septuaginta contractum esse; nam sensus saltem integrae locutionis cum iisdem convenire deberet, qui caeteroquin ab ipsis omnino differt; et est perspicuum ex ipsis verbis Septuaginta: Nonne si recte offeras, non autem recte dividas, peccasti? quiesce

Ib. pag. 65 (col. 831) hic animadvertimus, errasse cum Latin. Gallandium, cum censuit Luciferum memoria lapsum esse, quia scripserit: In primo Regnorum libro scriptum: Non glorietur, etc. Hoc enim [Col. 0707A] testimonium ibidem vere legitur apud Septuaginta cap. II, vers. 10.

Ibid. pag. 68 (col. 834): Ipse judicabat viginti annis, I Reg. IV, 18. Ita et Septuaginta de Heli scripserunt: . Quam annorum rationem se in iisdem legisse testatur Eusebius in Chron. et ipsa eorum verba exscribit Chrysost. in lib. III advers. oppugnat. vitae monast. quibuscum consentit Sulpicius Severus in lib. VII Hist. Sacr. affirmans Heli per annos XX sacerdotium administrasse; ubi haec subdit Hieronymus a Prato: Secutus est Sulpicius codices Graecos, seu verius antiquam Vulgatam latinam, quae ex ipsis erat expressa. Sic Hilarion saepe laudatus: Judicavit Heli Sacerdos annis XX: Hebraei tamen codices, quos secutus est Eusebius in Chron. et Praepar. [Col. 0707B] Evang. lib. X, cap. 14, Heli quadraginta annos assignant, quomodo habet etiam Vulgata nostra, nec non aliqui Graeci codices sed corrupti. Romana enim editio, id est Septuaginta, et Alexandrinus codex retinent antiquam et sinceram Septuaginta Interpretum lectionem. Josephus in lib. V Antiq. c. XI, annos et ipse praefert quadraginta.

Ib. p. 69 (col. 835) ad c. V, 6, l. I Reg., haec notat Gallandius: Cum Latinio viro erudito expungenda verba, ebullivit illis mures, ex superioribus huc importune immissa, legendumque, et percussit eos in sedibus eorum, ut Septuaginta. Sed id non affirmandum ita facile. Monet Montfauconius in notis ad Hexapla in hunc locum, in editione haec confusa esse. Hebr. enim vers. 6 habet, et percussit eos in altis locis; Aquil. et percussit eos in sedibus; Symmach. [Col. 0707C] et percussit eos in occultis; Vulg. et percussit in secretiore parte natium: quae Septuaginta non habent vers. 6. Postea sequuntur verba Septuaginta, et induxit eis, et efferbuit eis in navibus, et medium regionis ejus expullularunt mures; ubi in Lucifero, induxit illis mures. At vers. 9 Septuaginta, et percussit eos in sedibus eorum; Hebr. et absconditi erant eis loci alti; Aquil. circumsolutae sunt eorum sedes; Symm. in abscondita scilicet percussit; Vulg. et computrescebant prominentes extales eorum: hic autem Lucifer, et ebullivit illis mures in sedibus, et fecerunt sibi Gethaei sedes pelliceas; quae inter sese cohaerere magis videntur. Septuaginta vero habent solummodo sedes, et Theodor. sedes aureas: quae profecto indicant, haud minus in caeteras, quam in [Col. 0707D] Luciferianam Versionem potuisse mendum irrepere.

Ibid. pag. 71: Et occidit illa die trecentos quinque viros; ex I Reg. XXII, 18. Hoc admiror scriptum a Lucifero, inquit La Cerda, cum Vulgatus dicat, et trucidavit in illa die octoginta quinque viros; fortasse sumpsit a Josepho, qui tamen ait occisos trecentos octoginta quinque; locutos suspicor de omni cognatione Abimelech. Re quidem vera Josephus in lib. VI Antiq. cap. 12 haec perhibet: Saul Doeco Syro caedem imperat: atque ille assumptis sibi facinorosis aliquot sui similibus Achimelechum ejusque cognationem omnem occidit; erant autem universi circiter trecenti octoginta quinque. Sed numerum hunc aliter exhibent codices nonnulli in notis ad Josephum ex editione [Col. 0708A] Havercampii: Vatic. , omnes autem erant octoginta quinque. Busbeq. , quasi quingenti et triginta. Henneberg. , quasi quinque supra trecentos, quinquaginta (forte quingenti) et triginta. Theodoretus autem hos enumerat , trecentos et quinquaginta; Epiphanio, et Zonarae sunt , quasi trecenti quinque; Septuaginta vero et ipsi cum Lucifero dicunt occisos fuisse: quae satis pro Luciferi interpretatione.

Ib. p. 72 (col. 837): Introivit Saul ad sellam I Reg. XXIV, 4; quo in loco haec animadvertit la Cerda: Vulgatus, inquit, ut purgaret ventrem, qua locutione [Col. 0708B] usus est Cornelius. Celsus. Vatablus habet, ad tegendum pedes; tegere pedes idem est ac purgare ventrem, de qua locutione agit Drusius. Porro vide, quam variae sint unius sensus locutiones: Hebr. Et ingressus est Saul ad legendum pedes suos. Septuaginta: , et intravit ad provocandum; ubi Theodoretus , ad deponendum, subdens: Septuaginta honeste sunt interpretati: Aquila autem id manifestius dixit; inquit enim , introivit ad exinaniendum. Et Henricus Stephanus in Thes. linguae Graecae suspicatur Septuaginta Interpretes primitus scripsisse at in cod. Reg. legitur ex Aquila, uti legerat et Procopius. Alius Interpres in cod. Reg. , honeste agere; et in Coislin. , , , ad dirigendum, evacuandum pedes suos, egerendum: quae interpretatio videtur ex pluribus in unam coaluisse, ait Montfauconius in Hexaplis; omnes tamen Josephi interpretationem adjiciunt, quam Nobilius retulit hisce verbis: , ad faciendum naturales excretiones. Verum in Edit. Havercamp. lib. VI Antiq. cap. 12 ita legimus: , , itaque stimulatus ad requisita naturae, intravit in eam (speluncam) solus. Fallitur autem Hieronymus de Prato scribens in notis ad Sulpicium Severum lib. I Hist. Sacr., quod Graecum verbum Severus, aut potius latinus interpres antiquissimus verterit corpus reficere ex Septuaginta; hanc enim interpretationem [Col. 0708D] non affert Sabatierius in Itala Versione; et Sulpicius non sacrae Scripturae verba, sed sententiam sequitur, et res gestas suo prorsus stylo suisque phrasibus latine enarrat; de Saule autem haec ille: Saul nesciens in primo speluncae aditu reficiendi corporis gratia successerat.

Ibid. Venit ad greges ovium, quae, etc. notat Tilius corrigendum qui, id est, greges; sed relativum hoc potest ad alterutrum antecedens referri, et praeter Luciferianum exemplar Latina Septuaginta Interpretatio eamdem retinet dictionem in edit. Rom. Venit ad greges pecorum, quae, etc.

IB. p. 75 (col. 841): Claudicatis sensu vestro; hanc quoque interpretationem ex III Reg. XVIII, 21, in dubium [Col. 0709A] revocat Cotelerius ad l. VII Constit. Apost. c. 1, suspicans, interpretem legisse in Graeco , cogitationibus, pro , poplitibus, sed neutrum legit, nam voci huic, sensu, singulari in numero respondet vox ; neque advertit Cotelerius Graecum nomen , quo utuntur Septuaginta, apud Hesychium in Lexico significare animum, aut anteriorem genu partem: , . Et recte pro sententia nostra Heinsius haec subjicit Hesychii testimonio: Quid commune haec habent duo, ? aut quis haec intelliget? nisi sciat alludi ad nobilissimum locum III Reg. XVIII, 21: , proverbialiter; cum Hebraea vox hoc in loco designet cogitationes, quidam ex Interpretibus reddiderunt, [Col. 0709B] ; Chaldaeus vertit sectas aut studia aut partes, ut Syrus et Arabs. Legunt nonnulli in Hesychio , poples, quos affert Albertus in notis ad hunc Hesychii locum subdens, Sed placet elegans Heinsii sententia. Propius accedit Lucifer Calaritanus, Usque quo claudicatis sensu vestro? unde pro eum legisse conjicit clariss. L. Bos; sed Hesychius isti favet expositioni. Julius Pollux in lib. V Onom. cap. 3: scribit, poplitem intelligens, et ac exprimunt codices varii; in lib. vero II, cap. 4, et legitur, tum , quam posteriorem popliti oppositam concavitatem esse, id est, suffraginem affirmat: hinc vetus Irenaei interpres lib. III, cap. 6: Quousque claudicabitis in ambabus suffraginibus? Et Septuaginta: Usquequo claudicabitis [Col. 0709C] in ambobus poplitibus? at Luciferi interpres Graecum nomen recte pro animo animive sensu intellexit, et Hebraico textui propius, ut diximus, accessit; est enim hujusmodi; usquequo vos claudicantes super duas cogitationes? cujus sensum exhibet etiam Symmachus: , usquequo vos claudicatis super duo dubie? tum Vulgata nostra, usquequo claudicatis in duas partes? unde perspicias velim, Cotelerii et ante hunc Nobilii in Luciferum censuram nihili habendam esse.

Ibid. pag. 82 (col. 847): In viis patris sui primis, ex II Paral. XVII, 3, quem locum corrigit Latinius in nota, pro primis subjiciens David, ut est in vulgata. Verum Luciferianus interpres recte scripsit in viis primis patris sui; quippe in II Paralip. XIV, 2, legatur, Asam Josaphat [Col. 0709D] patrem sub initia regni sui fecisse bonum et rectum coram Domino Deo suo; et is postea dicitur defecisse e recto virtutis tramite cap. XVI. Hinc et Septuaginta: Ambulavit in viis patris sui primis; et Theodoretus eos videtur secutus cum pro primis scripserit , ab initio. Affirmat tamen Nobilius in libris plerisque inesse hanc dictionem , in viis David. Apud Criticos Sacros in tom. I Synops. utraque lectio retinetur, in viis David patris sui primis, ante scilicet quam David peccaret; vel in viis David, patris sui primis, quae nimirum primae viae fuerunt Asae patris sui.

Ibid. denique pag. 103 (col. 869) pro verbo defendam, quodlegitur Soph. I, 12, Defendam super viros, [Col. 0710A] subjecit Latinius ulciscar ex Vulgata. Animadvertunt tamen critici viri verbum defendere optime a Latinis pro repellere, atque, arcere ea, quae nocent, solitum adhiberi. Caesar in lib. I de bel. civ. cap. 7, cum se conquestum fuisse dixisset de injuriis ac vi tum sibi, tum tribunitiae potestati illatis, subdit, clamasse milites, sese paratos esse Imperatoris sui Tribunorumque plebis injurias defendere, id est, propulsare, quod idem ac ulcisci significat apud Passeratium. Hanc significationem pluribus tuetur Heinsius in notis ad Ovid. Heroid. V, vers. 16, et Oudendorpius ad lib. VIII Caesaris de bel. Gall. cap. 9. Quare interpres Luciferi latinum verbum defendere recto sensu adhibuit; quamvis obscura inde reddatur locutio, cum addendum id fuisset, de quo ulturus erat Deus, [Col. 0710B] de illato scilicet sibi contemptu, et irrogata injuria. Hactenus satis de Luciferiana interpretatione.




II.---Animadversio Theologica in nonnullas Luciferi locutiones.

Instituti nostri ratio postulat, ut hanc quoque tractationem minime praetereamus, cum ad illustranda Luciferi opera et propositum sibi in iis consilium declarandum maxime sit necessaria. Diversi quidem librorum suorum tituli sunt; id tamen in iis unice contendit, ut gesta a se et a Catholicis Episcopis in Concilio Mediolanensi anni 355 tueatur, tum ut Constantio imperatori facinora exprobret, quae adversus Catholicos inique jusserat patrari, quo Ariana haeresis contagione sua late diffusa in universum orbem impune grassaretur, demum ut sectae hujus errores [Col. 0710C] scriptis etiam libris exsecrari se palam omnibus significaret. Verum hoc postremum non ita persequitur, ut disputationes instituat, quae tum et in Conciliis et a caeteris Patribus fuse tractabantur. Fatetur Lucifer Catholicum dogma de Trinitate; singula capita, quae in contentionem pertrahebant Ariani, tuetur; objectos singulis errores detestatur; tum Constantium, cui libros hosce inscripsit, ad illos ejurandos et Catholicam Fidem amplectendam saepe graviterque adhortatur. At animadvertimus, Luciferum in Arianum praecipue dogma, quale ab impio auctore excogitatum fuit et productum, vehementius insurgere; cum de tot, tamque dissimilibus sectis, in quas Ariana haeresis statim fere ab initio partita ac divisa fuit, cujusmodi erant Eusebiana, Eunomiana, [Col. 0710D] Acaciana, et in primis Semiariana, vix quidquam agere videatur; si Pneumatomachos excipias, de quibus postea erit disserendum. Nefariam Arii doctrinam paucis complectitur Petavius in lib. I de Trinit. cap. 8, ex ipsis Arii verbis excerptam, quae in sua Thalia apud Athanas. in lib. de Synod. et in suis litteris ad Alexandrum Alexandrinum ac Eusebium Nicomediensem Episcopos legitur expressa. Hinc quo Luciferi locutiones planius intimiusque dignoscantur, ut Arianae haeresi prorsus objectae, haec de doctrina Arii sunt exscribenda: Deum scilicet Patrem ex aeterno Deum fuisse, Arius docebat, non vero ex aeterno Patrem, qui Filium postea produxit ex nihilo; non natura, sed gratia et adoptione Filium; unde nec verus [Col. 0711A] Filius, nec verus Deus, nisi titulo tenus ac participatione; sed creatura, caeteris tamen praestantior, qua veluti administra uteretur Deus ad res caeteras condendas. Haec impia Arii et germana professio Fidei, cui proinde Lucifer has saepe locutiones opponit, quod Pater verus sit Pater ab aeterno, et verum habeat Filium; quod Filius sit verus Filius et verus Deus, et quod una sit aeternitas Patris et Filii, aliasque similes de bonitate, potentia, majestate eadem Patris et Filii; atque vulgatas illas Arianorum formulas, Filius ex nihilo est, fuit tempus quando non erat, factus est ex non exstantibus, et adoptivus est Filius, saepissime exprobrat Constantio, et graviter exsecratur: quae cum in caeteris libris, crebrius tamen in libro de non parcendo in Deum delinquentibus obversantur, [Col. 0711B] ubi etiam Nicaenum Symbolum integrum is exscripsit. Arius praeterea Filium mutabilem esse natura aperte docuit, et in malum natura proclivem, sed ex omnibus creaturis ideo exemptum, quia Deus ejus in bono firmitatem constantiamque praesciverit; quod ex Arii scriptis affirmat Athanasius sub initium Orat. 2, contra Arian.: ut omnes ex natura sua, ita quoque ipsum Verbum mutabilitati obnoxium esse, ac in libero ejus arbitrio fuisse, quamdiu velit, bonum permanere; ejusque voluntatem nostro more mutari potuisse, cum fuerit mutabilis natura; eaque de causa cum Deus praecognosceret eum bonum futurum, anticipando illi hanc gloriam dedisse, quam homo postmodum ex virtute mereretur; et quasi jam tum opera ejus exstarent, quae providebantur a Deo, talem eum jam statim in praesentia [Col. 0711C] voluit fieri: et idem testatur Alexander Episcopus in sua epistola ad Catholicos, ubi Arium ejusque asseclas impietatis convictos, praeterea interrogatos fuisse scribit, . , , id est: Si Dei Verbum mutari potest, sicut diabolus mutatus est? et veriti non sunt dicere: Utique potest; mutabilis enim est natura, creatus et convertibilis existens: quo in loco recte censet Valesius legendum esse pro vocabulo , uti et nos scripsimus, utque legitur, inquit, apud Gelasium Cyzicenum; neque aliter legit Epiphanius; vertit enim; Factus, aiunt, et convertibilis est: autem catholicum habet sensum, de quo Petavius in lib. V, [Col. 0711D] cap. 1: Quod autem sequitur, addit Valesius, , melius legitur in Gelasio , quam scripturam in versione mea sum secutus. Hisce autem immorati sumus, ut Theophili Alethini censuram in Petavium notaremus ad cap. 8, num. 1, lib. I De Trinit., qui dicit Verbi mutabilitatem ab Ario negatam fuisse in sua epistola ad Alexandrum Episcopum, quae est apud Epiphanium haer. LXIX, ubi Filium diserte dicit , ejusmodi ut neque converti neque mutari possit. Idem etiam legere est in epistola ad Eusebium Nicomediensem, quae exstat in Hist. Eccl. Theodor. lib. I cap. 5. Non erat autem cur Theophilus iste Arium hac in parte tueretur, cujus quot erant verba seu [Col. 0712A] scripta seu ore prolata, totidem fuere cavillationes, quibus sententiam suam fraudulenter tegebat, idipsum modo negans, modo affirmans, modo fucata verborum specie simulans, dissimulansque, ut ex Eccl. Hist. perspicue apparet. Verum Lucifer, cui Ariana impietas erat plane perspecta, catholicam veritatem adversus haereticum palam profitetur in lib. I pro S. Athan. p. 98 (col. 864): Non enim quia dixit Apostolus: Semetipsum exinanivit formam servi accipiens, Deus Dei unicus Filius aliud fieri potuit ex illo quod est incorruptibilis, inenarrabilis, immutabilis, cum sit semper in eo statu aeternae magnitudinis manens, in quo sit manens et ejus Pater: inenarrabilem vero dicit Filium, ut alteram Arii blasphemiam damnet, qui in lib. Thal. apud Athan. de Syn. Deum Patrem solum ineffabilem [Col. 0712B] et indicibilem esse docuit; Filio Deus ineffabilis est; est enim sibi quod est, hoc est indicibilis. Impossibile est enim ei investigare Patrem, qualis in se est, quoniam ipse Filius suam ipsius substantiam ignorat; eamdemque sententiam repetit Lucifer p. 108 (col. 875) hisce verbis: Quid aliud astruit gloriosae Ecclesiae fides, nisi quia sit Dei unicus Filius immutabilis, inconvertibilis, inaestimabilis, immensus, aeternus, sicuti sit et cujus sit Filius? Verum Arianae haereseos caput in eo situm erat, ut uno verbo Filium consubstantialem esse Patri negaret; quod in sua Thalia aperte scripserat Arius, quasi animo praesentiret, quanta hujus vocabuli vis futura postea esset, et efficax sensus, et firma auctoritas ad tuendam Verbi Divinitatem; , , [Col. 0712C] neque enim Filius est aequalis, sed neque illi, id est Patri, consubstantialis: quare Lucifer et in lib. de non parc. in Deum delinq., et in altero, cui titulus moriendum esse, etc., vocem, et pefectam Filii cum Patre aequalitatem defendit; quod in aliis libris quandoque praestat, et quae Dei Patris sunt divinae proprietates, quatenus Deus est, eas et Filio tribuendas affirmat.

In lib. I pro S. Athan. animadvertimus quoque vocabulum a Lucifero adhibitum esse, quod substantiae similitudinem in Filio ad Patrem significat, et a catholicis catholico sensu usurpatum quandoque fuit, cum perfectam similitudinem et aequalitatem Filii cum Patre eo vocabulo intelligebant: quare Lucifer ait similem atque aequalem esse Patri Filium. Sed Hilarius [Col. 0712D] Pictaviensis in responsis apologeticis pro libro suo de synodis testatur se invitum homoeusii mentionem habere, hujusque vocis vim a se fuisse declarandam, quia Lucifer similitudinem Filii ad Patrem praedicabat: quae verba explicationem aliquanto uberiorem postulant, quam in nota Luciferiano testimonio subjecta praestiterimus. Hilarius librum de Synodis scripserat eo circiter tempore, quod intercessit inter mensem Augustum an. 358, et mensem Maium an. 359, uti monuerunt Monachi Maurini in Praefat. ad librum eumdem num. 1, eoque consilio hanc operam aggressus est, ut Galliarum episcopis, a quibus rogatus fuerat, suam sententiam exponeret de formulis fidei editis in Oriente, et de [Col. 0713A] vocibus dictisque, in quibus explicandis inter se dissentiebant orientales Episcopi, ut catholicum dogma adversus Arianam haeresim clare tutoque iisdem declararetur: idcirco et vocabula in eo praesertim expendens, quinam sit utriusque vocis rectus sensus, quae vera et catholica interpretatio, pluribus ostendit. Hujusmodi tamen liber Hilarium in invidiam et suspicionem apud quosdam adduxerat, in primis apud Luciferum, cui haec Hilarii verba videntur minus probata fuisse: Exposita unius substantiae, quae graece homousion dicitur, et similis substantiae, quae homoeusion appellatur, fideli et pia intelligentia, etc. quasi contenderet Lucifer, non piam solummodo, sed vere catholicam esse homoeusii significationem, quam Hilarius protulerat, nec similis alteri [Col. 0713B] quispiam esse posset natura, qui non esset etiam aequalis, ut ipse Hilarius intelligere se fatebatur in eodem libro: Testor Deum coeli et terrae, me cum neutrum audissem, semper tamen utrumque sensisse, quod per homousion homoeusion oportet intelligi: id est nihil simile sibi secundum naturam esse posse, nisi quod esset ex eadem natura. Itaque Hilarius in apologeticis ad Reprehensores libri de Synodis responsis haec ad Luciferum scribit: Non puto quemquam admonendum in hoc loco, ut expendat, quare dixerim similis substantiae piam intelligentiam, nisi quia intelligerem et impiam; et idcirco similem, non solum aequalem, sed etiam eamdem dixisse, ut neque similitudinem, quam tu, frater Lucifer, praedicari volueras, improbarem, et tamen solam piam esse similitudinis [Col. 0713C] intelligentiam admonerem, quae unitatem substantiae praedicaret: noverat enim Hilarius quibus ambiguitatibus subesset vocabulum homoaeusii, neque esse illud probandum affirmabat, nisi similitudinis nomine perfectae substantiae aequalitas significaretur; quo tamen confidentius utebatur Lucifer, ut ejusdem quoque vocabuli communione allecti libentius se se conjungerent Catholicis ii, qui Ariani erroris impietatem detegere jam coeperant, et ab haereticorum societate semet disjungere avebant, nisi obscura et confusa vocum ambage irretiti fuissent, quas de natura et substantia Verbi Divini pro cujusque sensu et libera interpretatione usurpari in vulgus audiebant. Aiebat praeterea Hilarius, homoeusii vocem non esse idcirco rejiciendam, quia plures essent, qui illius significatione [Col. 0713D] abuterentur; nam et homousii vocabulum vitiose interpretabantur non pauci, licet Nicaeni Concilii auctoritas illius et sensum et usum comprobasset; neque indictum de homoeusio silentium quidquam obesse poterat catholicae ejusdem vocis interpretationi, quippe etiam de homousio tacendum decreverat Synodus Sirmiensis anni 357. Sed forte, inquit Hilarius, dicetur mihi: Aliqui hodie ex his, qui tum Synodo, id est Nicaenae, interfuerunt (Osium nimirum indicat, qui silentium vocabuli homousion in Concilio Sirmiensi probavit), tacendum de homousio esse decreverunt. Et ego invitus licet respondebo dicenti: Numquid non et ipsi tacendum de homoeusio esse constituerunt? Oro vos ne quisquam alius ex his praeter senem [Col. 0714A] Osium, et illum nimium sui sepulcri amantem reperiatur, qui tacendum esse existimet de utroque. Et quo tandem in tantis haereticorum furoribus recidemus, si non dum utrumque recipimus, utrumque retinemus? Non enim videri potest impie dici, ut quia neutrum scriptum reperiatur, aut neutrum confitendum esse, aut utrumque. At Lucifero fortasse non placuit instituta inter vocem utramque comparatio; longe enim dispar erat utriusque ratio: homousion sanctissimo oecumemenici concilii testimonio erat innixum, nullam hujusmodi auctoritatem homoeusion prae se ferebat; illud certa erat Catholicorum tessera, quamvis nonnulli in pravum sensum illius explicationem torquerent; hoc haereticorum hominum nota, qui, cum ab Arianis secessionem fecissent, Semiariani inde dicti fuerant, quia [Col. 0714B] et homoeusion rejiciebant, et imperfectae similitudinis sensu docebant esse solummodo homoeusion Patri. Respondet igitur Hilarius in Apologet.: Satis absolute, Domine frater Lucifer, cognosci poterit, invitum me homoeusii mentionem habere. Sed quia tu similitudinem Filii ad Patrem praedicabas, demonstratio ejus a me fuit exponenda sine vitio. Unde liquet, Luciferum ita homoeusii vocem admittendam concessisse, ut catholico sensu intelligeretur permissa; Hilarius vero, ut omnes vocum tollerentur ambages, et ejusdem vocabuli communio ejusdem quoque Fidei societatem pareret et dissentientium animorum concordiam, longiori disputatione demonstrat, quae prava esset, quae recta vocis utriusque significatio, ac licet invitus homoeusii quoque usum suo ipse assensu, suoque [Col. 0714C] testimonio confirmat, ne quidquam verae Fidei stabiliendae, et revocandae paci in Ecclesiam posset obesse; ita quod Lucifer simplici quadam animi confidentia probabat, Hilarius doctis quoque argumentis atque rationibus suffulsit. Neque levis est conjectura inde deducta, Luciferum, qui post Hilarii librum de Synodis, suos ipse pro S. Athanasio composuit, illius doctrina et monitis adductum similis vocem cum vocabulo aequalis conjunxisse in laudato superius testimonio, quo clarior fieret et mentis sententia et vocis significatio.

Caeterum non desunt Lucifero locutiones aliae, eaeque gravissimae, quae Ariano errori adversantur perspicue, quas inter vim habet maximam unius Deitatis confessio, qua saepissime usus est, ut quavis ex [Col. 0714D] parte impiam haeresim oppugnaret. Cum enim Arius alienum externumque, quantum ad substantiam attinet, Patrem a Filio esse doceret, inde sequebatur utriusque naturas penitus esse dissimiles, et invicem a sese disjunctas; et tamen, quo erat ingenio ad fallendum vaferrimo, in epistola ad Alexandrum Episcopum scripta, quae legitur et apud Athanas. in lib. de Synod., et apud Hilarium in lib. IV de Trinit., ait se idcirco non divisisse in Divinitate; quemadmodum Sabellius diviserat, licet unum idemque esse Patrem cum Filio asseruerit. At haereticus homo vocabulum illud ea significatione usurpabat, qua singularitas intelligitur, et perfectam Divinitatem [Col. 0715A] uni Patri singularem tribuebat; hinc unionis notio, ita enim vocabulum vertit Hilarius, eam unionem indicat, quae omnem unius cum alio communionem respuit: Arius autem ideo arguebat Sabellium, inquit Petavius in lib. VIII, cap. 8, num. 7, quod divisisset, quatenus diversas personas, id est qualitates et functiones, eamdem hypostasim obiisse censebat: ut idem et unus modo pro Patre, modo pro Filio se gesserit. Ubi advertendum est, Editores Opp. D. Hilarii sensum Arianae locutionis non esse assecutos, cum in nota huic loco subjecta apud Hilarium Tom. I, lib. IV. de Trinit. num. 12, aiunt, Sabellium in Incarnatione unionem divisisse, hoc est in Christo personarum dualitatem invexisse. At iidem postea in lib. VI, num. 11, aliter illum de Sabellio locum interpretati [Col. 0715B] sunt ad haec Hilarii verba, cujus unionis divisio eumdem Deum divisit in Virgine, id est Sabellius: subjiciunt enim, Cum unio ad personas referri soleat, hoc per se sonat, personam in Christo non fuisse singularem, ut explicuimus pag. 80, scilicet ad num. 12, lib. IV: Sic tamen potius intelligendum videtur, ut Sabellius unionem in Virgine diviserit, quatenus post susceptam in ea carnem eidem Deo Patris ac Filii nomina ascribere coeperit, nominum augens numerum, non personarum: quae cum Petavio quodammodo cohaerent, licet haec nomina Patris et Filii non in Incarnatione primo distinxerit Sabellius, sed ipsa Filii a Patre diversa munera diversasque actiones, nec vocabulum unio hic possit ad personas referri, cum ex Ariano sensu, uti monuimus, singularitatem [Col. 0715C] proprie significet, et Graecam vocem , quam Hilarius unionem interpretatur, unitatem, seu clarius ad vim vocis exprimendam unicitatem, alii recte et vere interpretati sint; quod enim a Latinis unio a Graecis dicitur. Neque probandum praeterea est, quod aiunt, Sabellium in Christo personarum dualitatem invexisse; quippe, ut Epiphanius perhibet haer. 62, haereticus iste dicebat, Filium emissum fuisse a Patre in hominem tamquam radium divinitatis, qui omnia illa perfecit, quae ad redemptionem humani generis attinebant; veram autem seu Incarnationem non agnovit, sed meram , et operationem divinitatis in homine Christo, inquit Petavius in lib. I de Incarn. cap. 3, num. 7. Nam quod persona Patris hominem assumpserit, et Pater [Col. 0715D] in homine passus sit, unde Patripassiani exorti, haec propria Noeti et Noetianorum haeresis fuit, de qua Epiph. haeres. 57. Quin et in nota paulo superiore ad haec verba Hilarii lib. VI de Trin. num. 11: Volentes Ariani nihil inter Patrem et Filium esse unum, divisae a Sabellio unionis crimen exprobrant, iidem perperam scripsere, propriam atque omnibus notam in hoc fuisse Sabellii haeresim, quod unionem in Deo praedicaret: at quod unionem in Christo divideret minus innotuisse: hoc autem fraudulenter, non illud expressit Arius; ut Catholicos unionem in Deo detestantes, et distinctarum personarum in natura aequalitatem profitentes cum Sabellio pariter damnaret; nam ut calliditate et fuco verborum unice se tueretur Arius, [Col. 0716A] suamque impietatem, id solum objecto Sabellianae haeresis dogmate intendebat, ut fraudulento vocabulo unitas Divinitatis a se videretur affirmari, quam a Sabellio dividi jactabat, quia hic in individua quidem substantia eamdem Patris Divinitatem ei tribuebat, qui Filius in sacris libris vocatur; quod Arius omnino negabat. Itaque Arianae monadis sensus hic erat, ut Patrem unum esse Deum diceret natura et essentia, Filium vero, qui a Patre alienus, Divinitatem adeptum esse solo nomine, et quadam dignitatis participatione: hinc versipellis haereticus unum Deum non negabat, Filio sejuncto a Divinitate Patris, et negabat unum Deum, cum duos quodammodo Deos alterum essentia, alterum gratia obtrudebat. Huc igitur spectant Luciferi locutiones, quibus unam habere [Col. 0716B] Patrem et unicum ejus Filium Deitatem, unam vindicari a Catholicis Divinitatem Patri et unico ejus Filio, defendi quod una Divinitas sit Patris et unici ejus Filii, unam Deitatem possidere Patrem et Filium, passim affirmat in suis libris, ac in iisdem repetitas saepissime leges: Divinitatem enim, quam Arius unam esse quidem, at in Patre solummodo aiebat, unam et eamdem esse in Patre et Filio declarant ea verba, et hinc unam esse et eamdem utriusque naturam. Hisce Luciferi testimoniis usus est etiam Petavius in lib. IV cap. 14, ut divinae essentiae singularitatem ex Latinis Patribus comprobaret: Lucifer Calaritanus aequalis Hilarii non semel unam esse deitatem affirmat Patris et Filii, et perfectam esse divinam Trinitatem, et unam habere substantiam, lib. de non [Col. 0716C] parc. in Deum delinq. et Moriendum esse pro Filio Dei. Porro hujusce vocabuli Deitas tanta vis est, ut, quod Petavius advertit in lib. VIII, cap. 8, num. 7, plures e Patribus Deitatem, seu Divinitatem esse, id est unitatem, eamque perfectissimam, qualis est numerica, defendant; quorum testimonia is exhibet in lib. XIV, cap. 13, num. 5. Sic una Deitas idem sonat ac unitas Divinitatis, quae cum sit propria naturae, et unitatem indicat essentiae; id quod Lucifer magis expressit in lib. de non parc. in Deum delinq. cum scribat, credere Christianos quod una sit aeternitas Patris et Filii, quia una est Dealitas. Atque hic non est silentio praetereundum, quod nobis excidit, cum in lib. de non conv. cum haer. p. 16 (hic col. 780), ad haec Luciferi verba de Dei consilio, [Col. 0716D] quae antea in editione Tiliana legebantur, notavimus ex Latinio et Cod. Vatic. essel egendum de Dei Filio, sive ut idem Codex, de unico Dei Filio: recta enim, et vera, eaque apprime efficax est illa locutio de Dei consilio ad tuendum contra Arianas fraudes catholicam doctrinam. Arius namque in sua Thalia docuerat, Filium, cum sit Filius, voluntate Patris vere exstitisse; idcirco esse illum Patre posteriorem arguebat, ex quo principium habuerit; quod in epistola ad Alexandrum Episcopum confirmavit scribens, Deum genuisse Filium . . . . natum autem non putative, sed vere, obsecutum voluntati suae; uti legitur apud Hilarium in lib. IV de Trinit.; nam apud Athanasium in lib. de Synod. ita haec sententia exprimitur ab interprete [Col. 0717A] latino, Deum qui genuit Filium . . . . non opinione factum aut cogitatum, sed re vera subsistentem, eumque subsistere fecit sua voluntate; quae in Graeco hujusmodi sunt, , de quo tamen veteres Patres aliquando inter se disputarunt, cum alii docuerint, Filium naturaliter ac sine voluntate, alii non necessario, ac voluntate genitum fuisse; quorum sententias optime explicat, et inter se se conjungit Petavius in lib. VI cap. 8, num. 22: Utrique enim eam voluntatem re vera admittunt, quae necessaria sit; et illam rejiciunt a generatione Filii, quae sit libera, et cum deliberatione, atque utriuslibet potestate conjuncta; quo maxime spectabat Arii doctrina, hanc liberam in Patre voluntatem fuisse impiissime affirmans ad generandum [Col. 0717B] Filium: Quocirca, utor Petavii verbis num. 21, adversus Arianam cavillationem hac se praescriptione tutati sunt veteres aliqui, ut Filium ipsam esse voluntatem Patris, ipsumque dicerent esse consilium: ex quo id efficiebant, non eo priorem esse Patrem, quia sine voluntate consilioque esse non potuit. Hoc argumento usi sunt Patres aliquot, quos ibidem Petavius enumerat; in primis Cyrillus Alexandrinus in lib. VII Thesaur. Filium vivens, ait, esse Patris consilium, per quod universa fecit. Quare si consilium et voluntas Patris est, quomodo generationem suam voluntas praecedet? quam loquendi rationem laudat Augustinus in lib. XV de Trinit. cap. 20; rectius tamen dici affirmat consilium de consilio, voluntatem de voluntate. Quidam, inquit, ne Filium consilii vel voluntatis Dei [Col. 0717C] diceret unigenitum Verbum, ipsum consilium, seu voluntatem Patris idem Verbum esse dixerunt. Sed melius, quantum existimo, consilium de consilio, et voluntas de voluntate, sicut substantia de substantia, sapientia de sapientia. Ex quibus constat, quam recta sit Luciferi locutio, et ad fallendas arcendasque Arii insidias ac dolos aptissima, quaeque omnino in suum locum debeat idcirco restitui.

Alterum Arianae haeresis dogma primigenium, et aeque nefarium, quod illius auctor impie disseminavit, hoc erat, Spiritum sanctum esse a Filio creaturae creaturam, ut tradit Petavius in lib. I cap. 14, num. 13, auctoribus Epiphanio ad haeres. 69, et Augustino in lib. de haeres. cap. 69. Equidem Arius scripserat in Thalia, Trinitatem esse non simili majestate, [Col. 0717D] et impermixtiles invicem eorum hypostases, sive ut Athanasius interpretatur haeretici sententiam in Orat. 2 cont. Arianos, alienas vicissim et incommunicabiles esse substantias Patris et Filii et Spiritus sancti; unde Ariani a Fulgentio Triusiani dicti in respons. ad Object. 7 Arian. quippe tres in Trinitate essentias a se distinctas, et alteram altera perfectiorem inesse jactabant. Porro Petavius recte conjicit, Arium suam adversus Spiritum sanctum blasphemiam palam non docuisse ab initio, cum nulla hujus mentio fiat in illius epistolis ac libellis, neque in litteris Alexandri contra Arium, Nicaenum autem Concilium nihil praecipue sanxerit de Divinitate Spiritus sancti, eo quod nondum tunc esset haec mota quaestio, inquit [Col. 0718A] Basilius in epist. 78, al. 125; paulatim autem crescentia impietatis semina, quae prius ab Ario haeresis auctore jacta, postea vero ab iis qui illius errores improbe exceperunt, ad Ecclesiarum perniciem enutrita sunt, ipsaque impietatis series in blasphemiam contra Spiritum sanctum erupit. Hinc igitur Lucifer, qui in Constantio Augusto impietatem iniquissimi dogmatis insequebatur veluti Arianae haeresis fautore potentissimo, haec eidem Constantio exprobrat in lib. de non conv. cum haeret.: Illico ut occupasti Italiam, ecclesiam ejus tentasti vertere; dixisti Deum Patrem non esse verum Deum Patrem, unicum ejus negans Filium, affirmans non esse illum verum Filium; astruxisti etiam Sanctum Paracletum Spiritum fabricatum esse ex nihilo, descendere ex nihilo; in caeteris autem libris [Col. 0718B] Spiritum sanctum aequalem Patri ac Filio aeternitate, potentia, magnitudine, dominatione esse tuetur: sic in lib. I pro S. Athan. unam potentiam habere, ait, Patrem et Filium et Spiritum sanctum; et in II unam aeternitatem habere Patrem et Filium et Spiritum sanctum clamantibus sacris Scripturis; et in lib. de non parc. in Deum delinq.: Tunc cum cognoscere coeperis Patris et Filii et Spiritus sancti unam nos recte confiteri aeternitatem, cum videre coeperis quod una sit magnitudo unaque potentia in Patre et in unico ejus Filio, et in sancto Paracleto Spiritu, etc. Quae ad significandam eamdem in Spiritu sancto naturam et Divinitatem cum Patre et Filio vim habent maximam, praesertim ex adjunctis Sancti et Paracleti, ut probat Petavius veterum Patrum auctoritate in lib. II cap. 13. Sed [Col. 0718C] in primis laudi tribuendum est Lucifero, quod unus ex paucis fuerit, qui, furente sub Constantio Ariana haeresi, Spiritus sancti Deitatem palam et expressis verbis testatus sit. Hinc illius auctoritate usus est etiam Petavius in lib. III, cap. 7 num. 14, dum rejicit argumentum Joannis Crellii adversus Spiritum sanctum desumptum ex antiquis Patribus, quos inquiebat novus iste Arianus numquam Dei nomine appellasse Spiritum sanctum usque ad aetatem Hilarii Pictaviensis: Petavius enim plurima ex veteribus Patrum scriptis testimonia colligit, quae Spiritus sancti Divinitatem perspicue testantur, ipsumque Hilarium a calumniis defendit, quas in ipsum ejusque libros de Trinitate ingessere Erasmus et ipsemet Crellius; tum subdit, Lucifer Calaritanus Hilarii [Col. 0718D] aequalis loquitur, Una est divina sublimitas Patris et Filii et Spiritus sancti. Verum hoc testimonium Petavio non prodest; nam mendum interpunctionis hic inest, uti legitur in editione Tiliana; nisi quia una sit sublimitas Patris et Filii sancti Spiritus, in beato manens Apostolo, etc. Quod mendum in hac nova editione sublatum est Latinii auctoritate, qui censet punctum figendum esse post vocem Filii, et recte; cum Lucifer p. 25 (hic col. 1025) haec praeponat interrogans: Quid est, Qui cum in forma Dei esset? tum subjicit; nisi quod ipsam inaccessibilem lucem habitet Filius, quam et Pater; nisi quia una sit divina sublimitas Patris et Filii. Sanctus Spiritus in beato manens Apostolo, etc. Aliae tamen sunt Luciferi locutiones, [Col. 0719A] quae clarius indicant Divinitatem Spiritus sancti, et ipsum Deum vere nominant, ac perspicuis verbis; etenim in lib. de non conven. cum haeret. scribit: Fides Apostolica Trinitatem confitetur perfectam, et unicam Deitatem fatetur Patris et Filii et Spiritus sancti; et iterum, unam esse deitatem Patris et Filii et Spiritus sancti; ac in lib. I pro S. Athan. unam item Deitatem dicit Patris et Filii et Spiritus sancti; et in II, unam habere Deitatem Patrem ac Filium et Spiritum sanctum. Dicimus autem unum fuisse Luciferum ex paucis, qui per ea tempora Divinitatem Spiritus Sancti palam et aperte profiteretur; quod ex Petavio confirmatur, et ex Monachis Maurinis in Praefat. ad Tom. III Opp. D. Basilii; ille enim, Nonnullos, ait, caeteroqui Catholicos per idem tempus Spiritum sanctum [Col. 0719B] palam aperteque Deum nominari non sinebant, et qui vocare sic auderent, eis tamquam Catholicae Fidei inimicis obstrepebant. Alii, etsi Deum esse non dubitarent, pacis ac concordiae studio, et ne malevolos istos offenderent, publice id minime profitebantur. Primos redarguit Basilius in lib. de Spirit. Sanct., et in epist. VIII, al. 141, scripta an. 360. Alteros vero Basilius ipse imitatus est aliquando, duabus potissimum de causis. Prima erat ut infirmis consuleret, altera ut furentibus haereticis locum praeriperet perturbandae et vastandae Cappadociae, inquiunt Maurini Editores in laudata Praefat. num. 3, qui Basilii consilium fuse eruditeque tuentur. At Lucifer quo erat animo fervens, et mira in dicendo libertate, unice Fidei causam spectabat, et quibusvis poterat modis sive re sive [Col. 0719C] verbis sive scriptis, ut illam publice et sine ulla verborum ambage testaretur, ut Arianos ad ejuranda impia haereseos dogmata adigeret, tota ingenii vi conabatur. Propterea de Fide Luciferi ac doctrina haec merito Athanasius scripsit in altera ad illum epistola: Quis non pervidet, exceptis Arianis, ex tua doctrina veram quidem fidem, maculam autem Arianorum? Valde et admirabiliter, ut est lumen a tenebris, ita separasti veritatem a calliditate et hypocrisi haereticorum, defendisti catholicam Ecclesiam, probasti nihil esse, sed tantum phantasiam Arianorum verba. Integram Luciferi Fidem laudat etiam Ambrosius in lib. de excessu fratris sui Satyri; cujus Fidei haeredes ipsum affirmat reliquisse, eamque gravibus verbis commendant Faustinus et Marcellinus in Libello [Col. 0719D] Precum, etc.



 III.---Quaestio critica in aliquot Luciferi loca.

Quod ad hanc Praefationis partem attinet, ea primum, quae de numero Episcoporum, qui in Concilio Mediol. interfuerunt an. 355, diximus hic examinanda esse nota subjecta p. 11 (hic col. 777 not. a), vide jam tractata in ipsa Luciferi Vita, veluti aptiore in loco, uti etiam ea, quae de Edicto Constantii Imperatoris saepissime Lucifer scribit, praesertim sub initium lib. de non parc. in Deum delinq. Primum igitur hujus quaestionis locum sibi vindicat Luciferi sententia de Constantino Aug., quem labe Ariani erroris aspergit in lib. de Reg. Apost p. 39 (hic col. 804), in quo Constantium haec loquentem inducit: Nisi pater meus bene [Col. 0720A] fecisset conferre se ad Arianos, non ejus filii regnaremus; queis nihil contra objicit Lucifer pro causa Constantini tuenda. Tum lib. I pro S. Athan. p. 91 (hic col. 857): Tu etenim ipse testis es, inquit ad Constantium, quod enim propter fidem, quam semper tenuit Ecclesia ac tenet, quod eam damnare noluerit Athanasius, missus fuerit ad exsilium, quia videlicet noluerit esse Arianus: idcirco namque Athanasium perosum habitum a patre tuo non fugit te; quandoquidem et tu in ea eum digneris persequi causa, in qua fuerit et tuus pater persecutus. Ac in lib. II se inique testatur damnaturum fuisse Athanasium, si Constantii et patris ejus voluntati obsecundasset. Hinc Baronius ad an. 336, num. 14, merito Luciferum reprehendit, quippe ea scripserit, quae a veritate penitus abhorrent; at ad [Col. 0720B] an. 324, ubi disserit de Romano Constantini baptismo num. 51: Scimus apud Luciferum Calaritanum Constantinum Imperatorem infamia haeresis laborasse, quod S. Athanasium exsulare jussisset. Verum magis ipsi credimus Athanasio, qui eum saepe excusat, et post obitum Constantinum pium, felicis memoriae, atque religiosissimum nominat, orat. 1 adv. Arian. et Apolog. ad Constantium, tum in epist. ad Solitarios, in qua sui exsilii causam in fraudem et insidias Arianorum rejicit. Equidem veteres Patres non pauci catholicos Constantini sensus, et rectae Fidei conformes pluribus laudant, et Hilarius in lib. I advers. Constantium hunc pietatis paternae haeredem rebellem appellat, et Epiphan. haeres. 69, Constantium item increpat, quod non secundum fidem patris processit. Erant [Col. 0720C] tamen nonnulli, qui ex iis, quae tum gerebantur, suspicionem facile capiebant, quippe rerum minus conscii, de Fidei integritate in Constantino; nam et Athanasii exsilium, et Arii ad Catholicorum communionem restitutio a Constantino Eusebianorum dolo probata dubios haud injuria cunctorum animos in re tam gravi tenebant: quare is morti proximus haec verba pronuntiasse dicitur ab Eusebio in ejus Vita lib. IV, cap. 62: , Nulla jam dubitatio sit; quorum verborum sensus satis est obscurus, subdit Valesius in Annot. an Constantius id voluit dicere? Cessent jam omnes dubitare de me, utrum re vera Christianus sim; nemo in posterum suspicetur, me verbis dumtaxat, non ex intimo cordis affectu Fidem Christi amplexum [Col. 0720D] fuisse. Quamvis Graeca vox possit hoc loco sumi pro , id est omnis mora, omnis amoveatur dilatio; qui quidem sensus magis cohaeret cum praecedentibus de baptismo scilicet ad mortem usque dilato. Hinc Baronius ad an. 336 Luciferum hisce excusat: Porro rerum tunc gestarum prorsus ignarus ille, quod scisset, Constantinum Eusebianorum persuasione, itidemque Arianorum, Athanasium in exsilium in Gallias amandasse, credidit omnino id factum, quod Constantinus transisset ad Arianam haeresim; idque in eum inconsulto nimis declamare non destitit. Praeterea quae in vulgus tunc ferebantur, quod Arianum baptisma is suscepisset ab Eusebio Episcopo Nicomediensi, et suspectae religionis homine, qui morienti [Col. 0721A] Augusto adfuerat, tum quod testamentum tradidisset presbytero cuidam Arii laudatori, quem ut virum bonum soror ipsius Constantia moriens ei commendaverat, ut scribit Sozom. lib. II cap. 34, eo magis suspicionem in Constantinum augebant; ut nihil propterea miremur, si Lucifer in eam opinionem prolapsus sit, quam audiebat aliorum ore et consensu in privatis hominum colloquiis, ut moris esse solet, pervagari. Sane Hieronymus in Chron. haec de Constantino scripsit: Constantinus extremo vitae suae tempore ab Eusebio Nicomediensi Episcopo baptizatus in Arianum dogma declinat; quae in omnibus hujusce Chronici exemplaribus jam editis, et in VII Vatic. mss. leguntur, uti animadvertit Pontacus in notis ad hunc locum; unum tamen Lodonense ms. sic eadem [Col. 0721B] describit: Constantinus extremo vitae suae tempore ab Eusebio Episcopo Nicomediensi baptizatus, Eusebius in Arianum dogma declinat. Et Alcobaciense ms. et Vatic. unum pro Constantino Constantium nominat, qui tamen Nicomedia procul baptizatus fuit ab Euzojo Episcopo Ariano, auctore Athanasio in lib. de Synod. Baronius ad an. 324, putat ea verba Chronici Hieronymiani esse expungenda, quippe Hieronymo afficta, quod tamen Pontacus efficere ausus non est contra mss. Codicum fidem, licet Baronii sententiam sequatur de unico Constantini baptismo Romae suscepto per Sylvestri Pontificis ministerium. Nostrum profecto non est hanc controversiam aggredi, quae magno utrimque partium studio agitur inter Ecclesiasticos Scriptores, utrum scilicet Nicomediae an [Col. 0721C] Romae Constantinus baptismum susceperit: Daniel tamen Papebrochius in Comm. Hist. de S. Constantino M. Imperat. ad diem 21 Maii Boll. cap. 2, Nicomediense baptisma tuetur adversus Baronium, et Hieronymi verbis hanc interpretationem accommodat: Id est, inclinare visus est Constantinus in eorum sententiam, qui vocabulo abstinendum censebant, non ut haeretico sed ut novo, ideoque scandalum generante apud eos, qui Nicaenae Fidei omnino se adhaerere profitebantur, persuadebantque Imperatori, ut crederet, eos, qui vocabantur Ariani, voce illa suppressa ad concordiam redituros: et, Simili modo alibi Hieronymus scripsit propter receptam Valentis et Ursacii confessionem in specie Catholicam, quod ingemiscens orbis terrarum miratus est se esse Arianum. Haec [Col. 0721D] ille pro Hieronymo, quae Lucifero aptari nequeunt, neque testimonio Isidori in Chron. quod hujusmodi est: Constantinus in extremo vitae suae ab Eusebio Nicomediensi Episcopo baptizatus in Arianum dogma convertitur. Heu proh dolor! bono usus principio et fine malo; al. bonus principio, et fine malus; queis haec subdit Jacobus Breulius in notis: Hanc sententiam docte refellit Cedrenus in Compend. Histor. in vita Constant. At hi, licet erraverint, error ex populari solummodo fama exortus errantium culpam plurimum imminuit; quod Lucifero et Isidoro accidisse putamus. De cultu S. Constantini M. apud Graecos vide Papebrochium in loco laudato.

Multo est difficilius Luciferi sensum explicare in eo [Col. 0722A] loco libri de Reg. Apost. pag. 40 (hic col. 805), ubi perspicuis verbis Josaphat sanctissimum regem Juda comparat cum Constantio, et utrumque sacrilegum manifesto appellat: Quando consideres etiam filium Basa annis triginta quinque, cum fuerit ut tu sacrilegus, regnasse apud Judaeos. Error quidem inest nomini huic Basa sive interpretis sive librarii culpa, cum in sacris libris pater Josaphat ubique Asa appelletur, et a Josepho in lib. VIII Antiq. Jud. cap. II et seq. Asanus et Assanus absque ullo veterum codicum discrimine: erravit autem Lucifer in consignandis regni annis, qui Josaphat tribuuntur; nam anni triginta quinque, quos in ejus regno supputat, aetatis anni sunt, quam tum gerebat, cum ad regnum evectus fuit, ut clare constat ex II Paralip. cap. XX apud Septuaginta: [Col. 0722B] , Et regnavit Josaphat super Judam, cum esset annorum triginta quinque in regnando ipsum; quod ibidem Vulgata confirmat; annos vero regnasse viginti quinque testantur itidem Septuaginta tum in cap. eodem libri II Paralipom. , et viginti et quinque annos regnavit; tum in lib. III Reg. cap XVI, quibuscum consentit Vulgata, et Josephus in lib. IX cap. 3, qui scribit regem hunc, exacto quidem vitae suae anno sexagesimo, regni vero vigesimo quinto diem supremum obiisse: unde Latinius recte conjicit, Luciferum haud assecutum fuisse sensum hujus testimonii adeo in sacris libris perspicuum. Porro dubium non est, quin Lucifer Josaphatum [Col. 0722C] innuerit iis verbis, quae ex sacro volumine describit, et ad hunc regem pertinent, III Reg. XVI apud Septuaginta: Et in anno undecimo Ambri regnat Josaphat filius Asa . . . et ambulavit in via Asa patris sui, et non declinavit ab ea, faciendo rectum in conspectu Domini. Tantum excelsa non abstulerunt. Sacrificabant in excelsis, et adolebant; quae leguntur repetita cap. XXII: Et ambulavit in omni via Asa patris sui: non declinavit ab ea, faciendo rectum in oculis Domini. Verumtamen excelsa non abstulit. Adhuc populus sacrificabat, et adolebant in excelsis. Haec autem laudi profecto tribuuntur piissimo regi praeter illud, quod passus fuerit impia Deorum sacra ab Hebraeo populo frequentari, nec profanos lucos, et erecta in iis Numinum delubra penitus everterit. [Col. 0722D] Hinc igitur Lucifer causam se nactum putaverit, cur posset Josaphatum cum Constantio conferre; ne scilicet mirum huic videretur, si catholicam fidem pro Ariana haeresi tuenda insecutus tranquillo diuturnoque regno frueretur, cum et rex Josaphat qui ob permissum nimia in populum indulgentia idolorum cultum vindicem in se Dei iram provocabat, diutinam tamen in regno felicitatem obtinuit. Nec inter utriusque crimen comparatio re vera instituitur, sed inter prosperum vitae cursum, quem uterque exegit; licet et Constantius vere sacrilegus debitas sibi a Deo poenas jam promeritus sit, et Josaphat, qui sacrilegia populi tolerabat, justa suae culpae animadversione puniendus fuisset. Equidem [Col. 0723A] in libro Eccli. cap. XLIX, 5, haec legimus: Praeter David et Ezechiam et Josiam omnes (reges Juda) peccatum commiserunt; queis advertens Lucifer, et acri aestus vi abreptus, ut pii etiam regis exemplo fidentem sibi inanem Constantii jactantiam retunderet, sacrilegum dixit Josaphatum, cui peccatum permissi populo sacrilegii tribuitur iis verbis: Verumtamen excelsa non abstulit: cum caeteroquin in lib. 1 pro S. Athan. p. 81 (hic col. 847), Josaphat Deo dicatum regem Juda commendet, ejusque laudes ut viri Deo dicati fuse persequatur. Quae hactenus de mente Luciferi hoc in loco ita duximus explicanda, ut omnis de ejus religione erga sacros libros, qui regis hujusce pietatem pluribus celebrant, ambiguitas, et omnis ab ejusdem libris antilogia auferatur. [Col. 0723B] Addere hic lubet et alium Luciferi locum, in quo Manassem quoque regem Juda comparans cum Constantio in libro de Reg. Apost. p. 46 (hic col. 811), haec Imperatori minitatur: Noli tibi ipse misereri ut temet ad Deum vertas, noli corrigere nefarios actus tuos, et invenies te torqueri cum Manasse; quae, si de aeterna Manassis poena intelligi velimus, iis profecto non cohaerent, quae de poenitentia hujusce regis sacrae litterae testantur II Paralip. cap. XXXIII: Qui postquam coangustatus est, oravit Dominum suum, et egit poenitentiam valde coram Deo patrum suorum. Deprecatusque est eum, et obsecravit intente: et exaudivit orationem ejus, reduxitque eum Jerusalem in regnum suum, et cognovit Manasses, quod Dominus ipse esset Deus. Tum quae pie sancteque gessit [Col. 0723C] in regno, ibidem narrantur cum laude; unde cognoscas Manassis poenitentiam sinceram fuisse; et concessa eidem a Deo venia probatam, ut Calmetus etiam animadvertit ad librum IV Reg. cap. XXI; quin immo a suscepto jam religiosae vitae instituto haud amplius illum legimus deflexisse: et Josephus lib. X Antiq. cap. 3 haec de Manasse memoriae prodidit: Atqui vero in istis mutatus in melius ita reliquum vitae egit, ut beatissimus dignusque imitatione ex illo tempore habitus fuerit, quo coepit pietatem erga Deum colere. Verum quidem est, Manasse post captivitatem regnante, populum immolasse in excelsis Domino Deo suo illicito cultu; sed illud huic regi incommodum contigit, subdit ibidem Calmetus vers. 17, ut minori polleret auctoritate, quam opus fuisset, ut eum [Col. 0723D] abusum aboleret, licet is praeceperit Judae, ut serviret Domino Israel, teste sacro Scriptore vers. 16, et inde non consequitur certe, aeternum Manassi supplicium a Deo inflictum fuisse. De quo cum nihil liceat affirmare, divinis libris omnino silentibus, aptius nostro quidem judicio locum Luciferi interpretaberis, si putes, ipsum temporariam Constantio poenam minitari, uti Manasses regno dejectus diuturnam apud Babylonios et aerumnosissimam captivitatem subivit. Postremus Luciferi locus qui singularem postulat animadversionem ad Eliam spectat, de quo haec lib. I pro S. Athan., p. 80 (hic col. 845), Heliam conspice translatum ad amicitias Dei perfruendas aeternas; et nunc Achab torquetur in exterioribus tenebris. [Col. 0724A] Est Helia: de Dei gaudens amicitiis, et est Achab exsolvens perpetuas poenas. Erit sine dubio Athanasius in convivio ubi est Helias, et tu eris in loco illo tormentorum, etc. Istud est sapere, ut elegisses infelicitatem aeternam Achab regis, magis quam frui felicitate perpetua, quam est consecutus Helias? Quae profecto ejusmodi sunt, ut indicent, Eliam aeternam gloriae coelestis felicitatem adeptum jam esse. Plures quidem feruntur sententiae inter Interpretes sacros et Theologos de loco, in quem translatus fuerit Elias; sed certum morae locum, ubi Elias et Enoch degunt numquam designavit Ecclesia, inquit Calmetus ad IV Reg. XI; improbantque S. Augustinus lib. II de pecc. origin. cap. 3, S. Chrysostomus hom. 21 in Gen. et 22 in epist. ad Hebr. et Theodoretus quaest. 45 in Gen. [Col. 0724B] eorum licentiam, qui in tanto Scripturarum ea de re silentio magistrorum more sententiam audacter pronuntiant. Ex Hebraeis quidam, quorum opiniones afferunt Munsterus et Vatablus, censuerunt, Eliam in ipsum re vera coelum, scilicet Paradisum, raptum fuisse, et vestes corpusque ejus in sphaera ignis fuisse absumpta; sed hos vel una Josephi auctoritas potest refellere, qui in lib. IX Antiq. cap. 2, Sub idem tempus, inquit, Elias ex hominum conspectu sublatus est: nec in hodiernum usque diem quisquam novit qui fuerit ejus exitus. Non defuere tamen inter Christianos Scriptores, qui persuasum haberent, Enochum et Eliam absoluta animi et corporis gloria beatos esse; ita enim sentit Procopius Gaza, qui in Comment. ad Genes. affirmat, utrumque videre divinam [Col. 0724C] essentiam, et in corporibus gloriosis cum Christo regnare; Procopium vero secuti sunt Augustinus Eugubinus in Recognit. Vet. Test. ad cap. II Gen. et Catharinus in opusc. de consumm. gloria Christi, contra quos uberrime disserit Franciscus Suarez in sect. 1 disput. 55 ad 3 part. D. Thom. quaest. 19, art. 3, Tom. XVII Opp. Et illos in eam sententiam fortasse adduxit tum Ecclesiastici testimonium cap. XLIV, ubi legitur: Henoch translatus est in Paradisum, tum quorumdam Patrum locutiones a Luciferianis haud absimiles: nam Hieronymus in epist. ad Pammachium Enoch et Eliam appellat paradisi colonos, qui divino consortio et coelesti pane fruuntur, et saturantur omni verbo Dei habentes eumdem Dominum, quem et cibum; et Ambrosius in lib. de Naboth [Col. 0724D] cap. XV aeque, ac Lucifer, scribit Eliam praemio coronatum esse aeterno. Sed quod ad locum attinet, in quo ambo versantur, optime probat Suarezius Patrum auctoritate esse hunc secretam aliquam regionem terrae, optimam tamen ac felicissimam, prout illorum statui convenit, sive demum illa terrestris Paradisus sit, sive huic similis regio; de vita autem, quam agunt, sentiendum omnino est eam ejusmodi esse, ut corpore divina virtute incorrupto, et a concupiscentia ac humanis aerumnis immuni per fidem et abstractivam cognitionem Dei contemplatione et amore fruantur; quod Patres plures asserunt, dum negant, illos aeternam regni coelestis beatitudinem adeptos esse. Docet autem idem Suarezius [Col. 0725A] in tomo I Opp. lib. II, cap. 30, Non esse absolute impossibile hominem in corpore mortali elevari secundum mentem ad videndum Deum, licet de cmmuni lege et potentia non concedatur hominibus mortalibus clara visio divinae essentiae; et si cui videtur fuisse concessa, ut Moysi, et D. Paullo, id per breve tempus et quasi in transitu obtinere meruerunt; nam quod aliquis homo toto tempore vitae mortalis vel pro aliqua magna parte ejus habuerit illam visionem permanenter et immutabiliter, in hoc sensu certum est non esse factam dispensationem. Igitur, ut hinc ad Luciferum redeamus, ita ejus verba erunt intelligenda, ut singularem quamdam perfectionem divinae contemplationis significent, quemadmodum etiam Hieronymi testimonium explicat Suarezius; et per prolepsin quamdam [Col. 0725B] scripsit Lucifer, uti Ambrosius, Eliam aeternae re vera Dei amicitiae copulatum in eo convivio jam esse, ubi erit sine dubio Athanasius; quia in translatione ipsa confirmatus in gratia et in bono, auctore Suarezio, de futura beatae aeternitatis possessione vivit securus. Caeterum duos hosce viros aeterna gloria potitos non esse quatuor haec argumenta facile persuadent; quod eo primum non ingrediuntur corpora nisi glorificata; deinde quod aditus in coelos nondum fuerat apertus; tertio quod Christus unus sit resurgentium primitiae; demum quod uterque sub ipsum mundi exitium et finem praenuntiaturi sint divini Judicis adventum, quae sententia aut de Fide est, aut Fidei valde proxima, et glorioso in Antichristum certamine mortem oppetituri; de quo vide praecipue [Col. 0725C] laudatum Suarezium in sect. 2 dictae disput. 55. Atque hisce expeditis, superest denique ut inquiramus:



 IV.---De tempore, quo singuli Luciferi libri scripti sunt.

Itaque ad epistolam quod attinet, quam Lucifer scripsit Eusebio Episcopo Vercellensi, ut Concilio Mediolani jam inito interesset, facile conjicimus datam fuisse mense circiter Aprili hujusce anni 355. Etenim Pagius in Crit. Baron. ad an. eumdem animadvertit ex lib. Theophili Patriarchae Alexandrini de conversatione et particulari vita Sanctorum Pachomii et Theodori cap. 4, Athanasium ante diem vicesimum quintum Maii damnatum fuisse in eo Concilio, quod igitur Aprili mense coactum jam erat; siquidem [Col. 0725D] Eusebius litteris Antistitum Arianorum totius Concilii nomine, tum Luciferi acceptis, Vercellis adhuc substitit, et Constantii demum epistola permotus, ac postquam ei respondisset, Mediolanum commode profectus, ibi dies decem ante commoratus est, quam in concilium advocaretur, ut Athanasii damnationi subscriberet. Baronius ad illum annum censet Luciferi litteras ad Eusebium scriptas fuisse post epistolam Constantii: sed Eusebius ipse Constantio respondit, se suscepisse etiam litteras fratrum et coepiscoporum suorum, quibus hoc intimare dignati sunt, ut plena mihi, subdit, relatio per ipsos, quos tuae parere jussioni in hoc necessarium duxi, Mediolanum venire properarem; eo autem advenit Constantii [Col. 0726A] jussu adactus, ut innuit Hilarius in lib I ad Constantium, et decem post dies ab ejus adventu in Concilium advocatus fuit: Eusebius Vercellensis Episcopus vir est omni vita Deo serviens. Iste post Arelatensem Synodum, cum Paullinus Episcopus tantis istorum sceleribus contraisset, Mediolanum venire praecipitur. Coacta jam illic malignantium synagoga, decem diebus ad Ecclesiam vetitus est accedere, dum adversus tam sanctum virum malitia se perversa consumit. Suppuratis deinde consiliis omnibus, ubi libitum est, advocatur. Quas temporis notas, et intervalla, quae inter primam Arianorum ad Eusebium epistolam Concilii nomine, et alteram Luciferi, ac tertiam Constantii, tum Eusebii moras et iter, ipsamque Athanasii damnationem necessario intercurrunt, si simul [Col. 0726B] conferas, profecto dignosces Luciferi ad Eusebium litteras in mensem Aprilem esse rejiciendas: et hinc Mediolanense Concilium non sub ipsum omnino anni 355 exordium, ut Constantius ex eruditorum, quod ipse ait, sententia affirmat in nota epistolae Liberii ad Luciferum subjecta, sed vel sub exitum mensis Martii, vel sub initium Aprilis incoeptum fuisse oportet; quo sensu Pagii quoque verba intelligimus, qui Concilium Mediolanense currentis anni 355 initio celebratum scribit loco laudato.

Post Mediolanense Concilium Maio mense circiter absolutum, Lucifero et aliis Catholicis Episcopis exsilio damnatis, Liberius Romanus Pontifex suas ad illos litteras scripsit, quae in editione nostra Luciferianam epistolam proxime subsequuntur. Baronius [Col. 0726C] ad an. 355 existimat Liberium, cum, quae in eos gesta fuissent, accepisset, mox, litteras hasce ad singulos ante Roma misisse, quam Mediolanum ad Imperatorem deduceretur, et Constantius in nota subjecta circa medium annum 355 tempus consignat, quo fuerint scriptae. Nihil quidem certi hac in re constituere possumus, cum ipsa epistolae verba ambiguum quid prae se ferre videantur, illos enim ad futuram gloriam martyres destinatos appellat; tum subdit: Scio hinc me probabiliora vobis exhibere solatia, si credatis me in exsilium simul vobiscum esse detrusum. Denique me adhuc in ipsa exspectatione pendentem, quod a consortio vestro durior necessitas interim distrahit, satis contristor. Optaveram enim prior pro omnibus vobis impendi, etc. Et: Quia proximiores estis Deo [Col. 0726D] effecti, orationibus me. . . . sublevate, ut supervenientes impetus, qui de die in diem, cum annuntiantur, graviora vulnera infligunt, tolerabiliter ferre possimus. Igitur audierat Liberius, cum haec scriberet, exsilii poenam in Luciferum, aliosque Episcopos decretam fuisse; se ipso quidem animi affectu in exsilio una cum illis versari affirmat, quod prior ipse subiisse cupiebat, at incerta exspectatione pendere, dum impendentes sibi procellae impetus prospicit, et ad graviora in dies mala toleranda animum parat; quae quidem omnia in id tempus recte conferas, quo statim post Concilium Eusebius Eunuchus Romam a Constantio missus est, ut Liberium Imperatoris jussu ad Arianorum communionem impelleret, et ad Athanasium [Col. 0727A] condemnandum adigeret; unde tum saeva in Catholicos Romanos tempestate exorta, Liberius paullo post aegre populi metu, qui ejus amore flagrabat, cum magna difficultate noctis medio potuit Mediolanum mense Junio circiter asportari, quo a Constantio mitti praeceptus fuerat, inquit Marcellinus lib. XV cap. 7. Quare et Baronio quod ad locum, eidemque et Coustantio quod ad tempus attinet, quo epistola scripta fuit, assentimur. Hilarius in suis Fragm. in Tom. II Opp. Edit. Maur. haec praeposuit epistolae Liberianae in Fragm. VI: Liberius antequam ad exsilium iret, hanc uniformem epistolam scripsit Confessoribus, id est, Eusebio, Dionysio, et Lucifero in exsilio constitutis; sed ea verba, antequam ad exsilium iret, ita nequeunt intelligi, ut Liberius epistolam scripserit [Col. 0727B] post iter Mediolanense, et exsilio jam damnatus, cum in illa cupere se testetur, ut parem iis dignetur illum Dominus efficere, martyrii scilicet merito et honore; nec verisimile est, Luciferum, uti et caeteros, jam tum ad primum sui exsilii in Cappadocia locum Mediolano dissitissimum pervenisse, cum Liberius Romae adhuc degebat: quare Hilarius iis verbis in exsilio constitutis indicat, fuisse in illos exsilii poenam decretam; aut certe exsul et ipse, et eorum, quae in Italia gerebantur, parum conscius existimavit, litteras a Liberio tum scriptas fuisse, cum sancti confessores in destinatis singulorum exsilio locis constiterant. Utrum porro Lucifer aliique Episcopi adhuc Mediolani essent, an in itinere ad decreta singulis exsilii loca abducendi, cum Liberius scripsit, [Col. 0727C] et Liberii anne litteras singuli acceperint, ne conjectura quidem assequi quidquam licet; illud tamen certum Ammiani Marcellini, Baronii, Petavii, et Pagii auctoritate, Liberium eodem an. 355 in Beroeense exsilium pulsum fuisse, non vero an 356 uti censuit Henricus Valesius in not. ad lib. II Socratis cap. 37.

Post haec Lucifer jam exsul inter gravissimas exsilii aerumnas animo invictus et vehementi catholicae religionis tuendae ardore incensus primum ad Constantium librum scripsit, cui titulus est de non conveniendo cum haereticis. In eo totus est, ut gravi orationis stylo, et congestis sacrorum Bibliorum exemplis, testimoniis et auctoritatibus probet, sibi et Catholicis Episcopis nefas fuisse cum Arianis consentire [Col. 0727D] in Concilio Mediolanensi, quorum fraudes et iniqua consilia noverat, et pacis esse auctores, quam Imperator nefario fictoque animo studebat inter partem utramque conciliare. Lege quae praesertim lib. de non com. cum haeret. in Constantium et Arianos acriter intorquet verba et sensa; hinc totus liber quamdam suimet, qui pontificio nomine Concilio praefuerat, atque sociorum suorum veluti defensionem complectitur. Quae proinde causa nos impulit, ut huic libro principem prae caeteris locum tribueremus; cum prima haec Constantii cura fuerit, ut in eo Concilio Catholici Episcopi cum Arianis in unum Fidei sensum, ac animorum sententiarumque societatem convenirent; et Lucifero nihil certe antiquius esse [Col. 0728A] debuit, quam ut consilii sui, rerumque ab se in eodem Concilio gestarum ratio omnibus pateret, et suae causae aequitatem tueretur. Aliter quidem censent Tillemontius in Tom. VII not. 1 et Montfauconius in vita S. Athanasii, qui Luciferi libros omnes ab eo compositos fuisse perhibent an. 360; quod de libris duobus pro S. Athanasio et nos affirmamus, haud ita de reliquis. Nec Gallandii opinionem sequimur, cui lubet, post binos de Athanasio libros scriptos, ut ait, an. 360, paullo post et alios successive descriptos intra annum 361; qui auctores nullum pro sua sententia argumentum praeferunt. Baronius ad an. 356 huic fere anno attribuit priores quatuor Luciferi libros vet. edit., quibus is post Mediolanense Concilium Athanasii et fidei causam defendit: Qui [Col. 0728B] Athanasii tuendae innocentiae causa episcopi jam antea proscripti fuerant, qui, inquam, ne in illum latae ab Arianis sententiae subscriberent, in exsilium ex Mediolanensi Conciliabulo in diversa loca fuerant deportati, quantumlibet inter hostes, tamen non desiere ejusdem Athanasii innocentiam praedicare, atque cum liceret etiam litteris contestari: quod inter primos egregie praestitit Lucifer Episcopus Calaritanus. Hic enim cum exsul ageret, pro Athanasio imprimis adversus Constantium duos libros conscripsit, tertium contra eumdem de non communicando cum haereticis, rursus alterum de Regibus Apostaticis. Quas quidem suas lucubrationes nequaquam apud se retinuit edendas post mortem Imperatoris quem vehementer iisdem exagitasset, sed certo homini dedit, qui eas ipsi deferret Imperatori. [Col. 0728C] Verum libri pro Athanasio in an. circ. 360 omnino rejiciendi sunt; et, utrum cum his et alii duo ad Imperatorem delati fuerint, suo loco inquiremus. Cum Baronio etiam Papebrochius primum tribuit locum libris pro Athanasio conscriptis in cap. 11 Vitae S. Luciferi Tom. IV Maii Boll.; et cap. 4, negat totum volumen uno tractu Imperatori Constantio fuisse continuatum, uti Tilius existimavit; cum alii quatuor libri nec uno omnes loco, nec tempore, sed successive scripti sint; annum vero, quo fuerint elucubrati, non assignat. At enim nos conjicimus hunc librum de non conveniendo cum haereticis scriptum fuisse a Lucifero, cum Germaniciae exsularet, ubi Eudoxii Ariani Germaniciensium Episcopi crudelitatem atque saevitiem perpessus est; erat quippe Eudoxius Catholicorum [Col. 0728D] hostis infensissimus, ut propterea, ait Petrus Boschius in Hist. Patriarch. Antioch. ad Tom. IV Jul. Bolland., Luciferum Germaniciam tamquam in tutissimam custodiam ad Eudoxium princeps haereticus Constantius destinarit; quem sui exsilii locum innuit Lucifer lib. I pro S. Athan. p. 65 (hic col. 830). Hoc autem in libro quam crudeliter secum agerent Ariani, ipse describit p. 11 (hic c. 775), hisce verbis ad Constantium: Propterea odis nos, quia concilium vestrum malignantium exsecremur; propterea in exsilio sumus, propterea in carcere necamur, propterea nobis solis prohibetur conspectus; idcirco reclusi in tenebras custodimur ingenti custodia. Annus porro certus, quo eumdem librum Lucifer composuit, constitui nequit; [Col. 0729A] siquidem post primum in Cappadocia exsilium, illudque brevissimum, ut Papebrochius animadvertit in ejus Vita cap. 1, Germaniciam abductus fuit an. 356, post occupatam a Georgio Cappadoce Alexandrinam Ecclesiam, quod et in Vita Luciferi et pag. 66, not. 1 (hic col. 831, not. c), dictum est; et Eudoxius Antiochenum Episcopatum sibi jam arripuerat an. circ. 358 ineunte, ut tradit Petrus Boschius; cum Valesius in not. ad lib. IV Sozom. cap. 1, hoc Eudoxii facinus rejiciat in an. 357 dimidia quidem sui parte elapsum: quare intra hoc tempus, quod intercurrit ab an. 356 aliquot mensibus progresso ad an. 357, non omnino absolutum, aut ineuntem 358, Lucifer suum in primis librum scripsisse nobis videtur; et in hac epocha cum Baronio quodammodo consentimus.

[Col. 0729B] Scripsit postea Lucifer alterum librum de Reg. Apost., eumque a caeteris sejunctum, ut ipse testatur in lib. Moriendum esse pro Filio Dei, p. 261 (hic col. 1031). Hujus argumentum et summa est, ut, proposito impiorum regum exemplo, qui licet pessimam vitam egerint et idolorum cultum probaverint, diutissime in regno floruerunt, ostendat Constantio verum non esse ejus animi sensum, quo ex florentissimo sui regni statu arguebat, se recte Arianam tueri fidem, et Nicaenam insectari: identidem vero quaedam repetit, quae Constantius in Luciferum jactabat, et ad acta Concilii Mediol. videntur esse referenda; ita p. 33 (hic col. 796): Si male egissem, si, quomodo dicit Lucifer, essem haereticus, jam mihi abstulisset Deus regnum; [Col. 0729C] et p. 38 (hic col. 803): Si fuissem haereticus, si, ut dicunt Lucifer, Pancratius, et Hilarius, Dei impugnarem religionem, jam in me fuisset vindicatum. Scriptus fuit hic liber post Alexandrinorum caedem a Georgio Cappadoce et Syriano Constantii Duce patratam an. 356 et commotam in Catholicos per Aegyptum Antistites foedissimam tempestatem, quam Lucifer memorat p. 43 (hic c. 808), et ad an. 358 referri potest chronologica ejusdem libri nota, quo anno Constantius Sarmatas primum et Quados omnino subegit, dein Limigantes Sarmatas ingenti victoria e suis sedibus ejecit, unde Sarmaticus appellatus ex vocabulo subactorum, inquit Marcellinus l. XVII, c. 12 et 13: hanc etenim victoriam innuere videtur ipse Lucifer p. 42 (hic col. 807): Ut igitur illum (Achab) eripuit Deus a [Col. 0729D] filio Jaderis Syriae regis, sic etiam te ab omnibus perimere cupientibus eripuit atque eripit . . . . ad hoc ut conjicere possis non pro meritis fidei tuae ac vitae tibi victoriam tributam; nisi velit is revocare in memoriam Constantio victoriam de Magnentio Tyranno relatam in Pannonia apud Mursam an. 351. Lucifer hoc anno 358, tertium jam exsilium Eleutheropoli invictissime ferebat.

Eodem in loco duos libros edidit pro S. Athanasio, cujus caussam ita tuetur gravissimis argumentis et sacrorum librorum testimoniis, ut mira ingenii vi facile convincat Athanasium nec visum hominem, nec auditum in judicio damnari non potuisse, et e sua sede dejici Mediolanensis Concilii et Imperatoris [Col. 0730A] auctoritate atque sententia. Id ipsum innuit Marcellinus in lib. XV, cap. 8, ubi haec de Liberio Pontifice: Athanasium per subscriptionem abjicere sede sacerdotali, paria sentiens caeteris, qui renuebant, jubente Principe, Liberius monitus; perseveranter renitebatur, nec visum hominem, nec auditum damnare, nefas ultimum saepe exclamans, aperte scilicet recalcitrans Imperatoris arbitrio. Quo in loco ita Lindebrogius: Ipsissima Liberii Episcopi verba ad Constant. Imper. Adjecit Theodor. Histor. lib. II cap. 16, . Quo etiam pertinent, quae Lucifer Calaritanus pro Athanasio scripsit. Sciebant illi non divina solum lege, sed etiam XII Tabul. vetitum indicta causa quemquam occidere. Salv. Massil. lib. VIII. Basil. Magnus Epist. LXX, [Col. 0730B] pag. 318. . Sacrilegis et proditoribus et veneficis potestas defendendi sui datur, nec praedamnari quemquam incognita caussa licet. Lactant. lib. V, cap. 1. Horum librorum summa accurate confecit Papebrochius cap. 3 Vitae Lucif.; et cap. 4, affirmat eosdem conscriptos ac verosimiliter oblatos, et per Florentium denuo redditos videri, cum adhuc Germaniciae esset Sanctus, sub Eudoxio Ariano Episcopo exsul: in quam sententiam adductus fuit ipsius Luciferi verbis in l. I p. 65 (hic col. 830): Vel ad quem me destinasti Germaniciensium, Adoxius; ubi Germaniciense quidem exsilium indicat, quod antea pertulerit, non vero quod tum perferret, cum haec scribebat: etenim pag. 91 (hic col. 857), aperte significat, bellum tum inter Romanos et Persas [Col. 0730C] iterum exarsisse; Soporinus Persarum rex nunc contra te gerit praelium. Verum post Mediolanense Concilium et an. 355, pacatae induciis res fuisse videntur cum Persis; immo de pace actum fuit a Constantio an. 356, omnino firmanda cum iisdem, qui in Oriente per furta et latrocinia potius, quam, ut solebant antea, per concursatorias pugnas hominum praedas agitabant et pecorum, inquit Marcellinus lib. XVI, cap. 9, et sub exitum anni 357, ac initium an. 358, litterae utrinque et legati missi fuerunt, quo stabile demum foedus iniretur, uti idem testatur lib. XVII, cap. 5. At Romani negotio redierunt infecto e Perside, subdit is cap. 14, et Sapor Persarum rex, composita pace cum Chionitis, et Gelanis, contra quos biennio fere ante bellum gesserat, an. 359, totis imperii [Col. 0730D] viribus Romanos aggressus est, et autumno introrsus tendente Amidam obsidione cinxit; quae fuse narrat laudatus auctor toto lib. XVIII. Hinc igitur conjicias licet, utrumque pro Athanasio librum scriptum fuisse a Lucifero exeunte circ. an. 359, et incepto an. 360, ut Tillemontius, Montfauconius et Gallandius recte affirmant. Paulo superius animadvertimus Baronium in ea esse opinione, libros pro Athanasio una cum duobus aliis de non communicando cum haereticis et de Regibus Apostaticis eodem tempore Imperatori oblatos fuisse; et Papebrochius cap. IV, verius esse ait, quod Constantius prioribus libris, scilicet pro S. Athanasio, una cum Auctoris confessione receptis, longius cum transferri jusserit semel [Col. 0731A] itorumque. Sed hac in re neque Florentii ad Luciferum epistola quidquam certi nobis indicare videtur; codex enim, cujus meminit, et unum et plures libros complecti poterat, si genuinam nominis hujusce significationem inspicias. Haec tamen nobis sententia, aut, si mavis, conjectura inest, singulos seorsim libros, ut in nova edit., ad Constantium fuisse delatos; et priorum lectione vehementius in Luciferum ira accensus Germanicia Eleutheropolim in aerumnosius exsilium, inde, acceptis libris pro Athanasio scriptis, ad quartum exsilii in Aegypto locum abduci jusserit sanctissimum Antistitem: de quibus in Luciferi Vita accuratius disseruimus. Franciscus Pagius in Critic. Baronii ad an. 354, affert ex lib. I Luciferi pro S. Athanasio locum quemdam, quo probet [Col. 0731B] Georgium Cappadocem ante Mediolanense Concilium anni 355, episcopalem consecrationem accepisse: Lucifer Calaritanus, qui Concilio Mediolanensi interfuit, in Apologia pro Athanasio, lib. I, testatur, Georgium ante Concilium Mediolanense ordinatum esse, et his verbis Constantium alloquitur: Persequeris eum, per quem te audire praeceperit Dominus, agente eo in rebus humanis, quo haereticum tuum Georgium mittis successorem, cum tametsi liberatus fuisset Athanasius e corpore, tibi non licuerit mittere. Paullo post: Numquid potest Deus esse cum inimico Georgio? Numquid ei, quem non ordinaverit, quem non elegerit, poterit esse propitius, etc. At quis ex hisce quidquam certum inferat pro sententia Pagii? cum vaga omnino sit, [Col. 0731C] et nulli obstricta loco Luciferi oratio; cumque id unum iis verbis reprehendat, quod nimirum Georgius haereticus homo vivo Athanasio suffectus sit in Alexandrinum Episcopatum: praeterea huic Luciferi testimonio, ut a Pagio producitur, aliquot subsunt verborum et commatum menda, quae sensum scriptoris interturbant; quare illud confer cum editis hic pag. 64 (hic col. 829).

Eodem circ. anno 360 scriptus fuit liber de non parcendo in Deum delinquentibus, cujus tituli sensus est, nefas esse Episcopis, errores, et iniqua facta hominum praesertim haereticorum vili quadam timiditate et injurioso in Deum silentio dissimulare, quippe cum eorum muneris sit Catholicam fidem palam tueri, et impiorum scelera libere [Col. 0731D] ac fortiter redarguere. Furebat scilicet Constantius in Luciferum, ejusque lectis libris, superbum, insolentem, contumeliosum in imperatoriam majestatem esse illum et Catholicos Episcopos jactitabat: quare Lucifer suimet rationem reddit Constantio; declarat, cur priores libros tam acri stylo exaraverit; tum sese, et religionis, Athanasii atque Catholicorum Antistitum caussas, suosque item libros tanta ingenii vi, et orationis facundia defendit, ut Tullianae eloquentiae, si incomptum dicendi genus excipias, proxime accedere videatur. Totius libri synopsim exhibet Papebrochius cap. 4 Vitae Lucif. hisce verbis: Summa totius libri eo tendit ut convincatur Imperator, ipsum aliosque Episcopos dum ei [Col. 0732A] resistunt, et qualis sit commissis sibi populis indicant, ipsique peccatorum suorum explicant enormitatem, ac gravitatem, suo fungi officio, nec aliud agere, quam Prophetae et Apostoli fecerint in ejusmodi occasione: denique non contumeliosos esse, sed veraces, et neminem nisi Deum timentes, atque animae ejus saluti consulere: finit autem in exemplo septem Machabaeorum Antiocho, quem imitabatur Constantius, libere exprobrantium. De libro eodem haec Baronius ad an. 356, num. 68: Caeterum adversus reprehensorem suum Luciferum expostulasse Constantium, illis lectis libris, ipse Lucifer eo commentario, quem postea in eumdem ingeminans scripsit, de non parcendo in Deum delinquentibus, demonstrat . . . . . Porro gravioribus eum illo libro exagitat invectivis. Baronius, quod ad tempus, [Col. 0732B] quo liber hic descriptus fuit, nobiscum sentit, cum autumet post Constantinopolitanum Conciliabulum hujusce anni 360 confectum fuisse: censet tamen Gallandius praeclarum hoc opus a Lucifero elaboratum an. 361, sed nimium sero; postquam enim ejus libri pro S. Athanasio ad Constantium delati fuerunt sub initia an. 360, tantum temporis nequit intercessisse, ut Imperatoris mentem, sensusque, et in se conceptos animi furores ex eorum lectione Lucifer cognoverit circa ejusdem anni exitum, et novum hunc librum adversus illum exaraverit anno solummodo 361, praesertim cum postremus liber, cui titulus, Moriendum esse pro Filio Dei, initio hujus anni 361 editus sit, et eodem anno scripta fuerit epistola Athanasii, qua Lucifero suos in Constantium libros [Col. 0732C] omnes se accepisse testatur.

Postremus liber a Lucifero adversus Constantium compositus is est, quo ostendit, moriendum esse pro Filio Dei, ait Papebrochius paulo post laudatum superius locum, quem post initium anni 360 esse conscriptum ostendit mentio (hic col. 1028) Eudoxii (Adoxium rursus eum nominat) ad Constantinopoli tanam sedem evecti, quod die 17 Jan. factum. Sequenti autem anno mense Novembri moriens Constantius experiri coepit veritatem eorum, quae sibi tum in aliis, tum in hoc potissimum libro comminatur Lucifer totus aestuans martyrii desiderio. Equidem Lucifer in Aegypto gravissimas exsilii sui calamitates constantissime perferens, quod autumaret, subdit Baronius ad an. eumdem 356, num. 69, Constantium et ministros ejus [Col. 0732D] in necem suam conspiraturos, alium addidit commentarium, cujus est titulus et argumentum, Moriendum pro Filio Dei. Videas hominem majore semper animi libertate atque constantia insurgere in Constantium; quod ex una vel altera ejusdem voluminis scripta sententia datur inspicere. Habes in hoc libro justae perfectaeque orationis formam argumentorum varietate, sententiarum gravitate, sacrorum testimoniorum pondere, et facilis facundia eloquii Catholico Episcopo dignam, quae cum Tullianis Philippicis jure possit comparari; Nicaenam fidem, legationis suae gesta, Athanasii causam validissime tutatur, Constantii et Arianorum scelera persequitur, et gloriosae pro Christo mortis nobilitatem, decus, laudesque extollit, [Col. 0733A] quam se avidissime cupere testatur: hanc tamen martyrii gloriam plane constat tum Constantium ipsum, tum Arianos caeteros illi invidisse, ait Baronius num. 80, cujus se adeo cupidum tot tantisque scriptis editis prae se ferebat. Verum ex his, scribit idem auctor num. 73, quae eodem libro inferius de Eudoxio ait a Constantio suffecto in locum Macedonii in sedem Constantinopolitanam, post biennium commentarium illum fuisse scriptum apparet, ac proinde quae nuper dicit ab ipso facta esse suo rescripto in Ecclesiam Alexandrinam diversa ab illis fuisse, quae ex Athanasio superius sunt recensita, liquet. At de hisce in Alexandrinos crudeliter patratis vide quae in notis ad hunc Luciferi lib. ipsi conjicimus; et cum Baronio sentimus, diversam esse Alexandrinorum caedem a Lucifero p. 252 (hic [Col. 0733B] col. 1022) hic memoratam ab illa, quae an. 356, impie commissa fuit post ejectum e sua sede Athanasium, quamque Athanasius ipse describit in Apol. de fuga sua, et in epist. ad Solit. Verum enim vero sententiam ejusdem Baronii non probamus, cum affirmat, post biennium ab occupata per Eudoxium Constantinopolitana sede commentarium hunc fuisse scriptum: quippe, si mense Januario anni 360 Eudoxius suffectus est Macedonio Episcopo Constantinopolitano, consequitur hunc librum a Lucifero compositum fuisse an. 362, cum Constantius anno ante jam obierat, et Julianus Imperator eodem an. 361 exsules Episcopos ad suas Ecclesias redire permiserat, ut ex Ammiano intelligimus lib. XXII, cap. 5; Georgio autem Cappadoce ab Alexandrinis sede discerpto [Col. 0733C] sub initium anni 362, Athanasius in suam sedem paulo post restitutus fuit, qui tamen omnes Luciferi libros exsul adhuc acceperat, ut ipsius ad Luciferum epistola testatur. Praeterea neque Papebrochio assentimur, cui lubet postremum hoc Luciferi opus post initium fere an. 360 elucubratum fuisse; posterius siquidem est libro de non parcendo in Deum delinquentibus scripto anno ipso 360, cum nondum audisset Lucifer de Constantinopolitano Eudoxii Episcopatu. Quare hanc in rem sic decernimus, librum hunc, cui titulus Moriendum esse pro Filio Dei, ante Constantii mortem, quae accidit III Non. Octob. sive Novemb., ut malunt alii, anni 361, a Lucifero descriptum editumque fuisse, et anno aut 360 ad exitum fere perducto, licet Tillemontius et [Col. 0733D] Montfauconius annum absolute 360 assignent, aut ipsis anni 361 exordiis, quod multo probabilius cum Gallandio potest affirmari.

Haec quidem sunt, prosequitur Baronius num. 73, et alia plura his similia, quae Lucifer Apostolicae Sedis Legatus apostolico pectore in Constantium ab exsilio tela conjecit. Ista autem cum perlata essent ad Athanasium in eremo latitantem, nonnihil gavisus est, mittensque ad Luciferum diaconum suum Eutychetem litteras dedit, quas hic editas habes post Luciferi libros. Montfauconius eas inter Athanasii opera vulgavit, incertum esse scribens, an Latine scriptae, et postea ab aliquo in Graecum translatae; sed nullum harum superest Graecum exemplar, et secunda epistola [Col. 0734A] videtur latino sermone scripta, ut cum ipso Montfauc. observamus in nota eidem adjecta p. 270 (hic c. 1040 not. q). Porro idem Montfauc. falso autumat, epistolam primam forte paulo post exsilium Luciferi, ad hunc ab Athanasio missam; ideoque an. circiter 356, cum Lucifer ne primum quidem fortasse librum de non conveniendo cum haereticis edidisset. Papebrochius utramque epistolam refert in an. 360, nam haec omnia, ait cap. 4 de libris scilicet Luciferianis, accepisse Athanasium, cum in quarto exsilio partibus Aegypti vicinior degeret Lucifer an. 360., ideo persuadeor, quia et titulum postremi libri, et frendores diabolicos calcandos, et alias hic occurrentes phrases observo, in secunda nimirum ejusdem Athanasii epistola. Sed prior epistola in an. quidem [Col. 0734B] 360 rejici commode potest, non item altera, quam idem Papebrochius in Tomo. I Maii Bolland. in Vit. S. Athan. cap. 24 clarius scribit datam fuisse circa an. CCCLX. Missi quidem hoc anno fuerant a Lucifero ad Athanasium, qui illum inviserent, et per quos de communibus utriusque curis ageret; sed eos Athanasius nec videre, nec alloqui potuerat, cum in secretiores latebras aufugisset insidias veritus Arianorum, qui itinera observabant, et curas agunt, ait ipse in eadem epistola, de proficiscentibus et exeuntibus de civitate Alexandrina, naves quaerunt, eremias gyrant, domos perturbant, concutiunt fratres, singulis negotia concinnant, et paullo ante in Monachos per Aegypti solitudines impune grassati fuerant; quam tempestatem initio secundae epistolae indicat [Col. 0734C] idem Athanasius: haec vero eodem anno 360 videntur evenisse post scriptam priorem epistolam: cumque in secunda postremum quoque Luciferi librum se accepisse dicat, qui scriptus fuit an. 360 exeunte, vel potius initio an. 361, ad hunc ipsum annum altera haec epistola omnino debet referri. De epistola utraque haec Baronius ad an. 356, num. 75. His primis acceptis litteris, exemplar omnium scriptionum, quas ad Constantium dederat, libenter Lucifer impertitus est Athanasio: quas cum Athanasius magna animi admiratione atque laetitia perlegisset, alias ad eumdem litteras misit, quibus et quo statu res suae essent, reddidit certiorem, nempe de grassatione facta in sanctos monachos in odium Athanasii, quasi ipsum recepissent et occultassent; deque fuga iterum ab ipso [Col. 0734D] captata, et in occultioribus latebris quaesito perfugio (An. circ. 361). Antonius Felix Matthaeius in Sardinia Sacra pag. 72 videtur in hac esse sententia, quod Litterae Athanasii ad Luciferum scriptae fuerint statim post editos ab ipso Lucifero libros pro Athanasio, eosque affirmat Germaniciae compositos fuisse: Germaniciae existens duos pro Athanasio scripsit libros, eosque obtulit Imperatori Constantio, quem in iisdem acerrimis verbis reprehendit. Id ut intellexit ipse Athanasius, Lucifero litteras dedit pluribus rogans, ut eorumdem exemplar transmittere vellet. Morem gessit Lucifer, atque hoc pacto ad amicitiam pervenit Athanasii. Sed neutrum verum esse facile constat ex iis quae dicta sunt; praesertim cum Lucifer [Col. 0735A] non duos solum pro Athanasio libros, sed, quos scripserat, omnes ad ipsum miserit; iique omnes in Graecum sermonem conversi fuerint. Nec de Ambrosii Machini Archiepiscopi Calaritani testimonio sumus solliciti; is enim in Defens. Sanctit. B. Lucif. cap. 7, 8, 9, 10 et 12, ubi de libris Luciferianis sermo est, Baronium exscribit, ejus sententiam sectatus; verum et ab illo et a nobis dissentit, cum ait cap. 12, librum de non conveniendo cum haeret. scriptum fuisse circ. an. C. 360; quippe tum Ariani summa rerum potirentur, et Catholici sub nomine pacis Arianorum consortio fere omnes polluerentur; quod Lucifer maxime dolet in hoc libro; Luciferi tamen sensus multo commodius ad gesta Mediolanensis Concilii referri possunt, uti monuimus: [Col. 0735B] et quid pacis, quid edicti nomine ibidem intelligat, satis et in Vita Luciferi, et in notationibus nostris disseruimus. Idem Machinus postremos collocat inter Luciferi opera librum, cui titulus Moriendum esse pro Filio Dei, et alterum de non parcendo in Deum delinquentibus; hunc illi ordine postponit, quod falsum est; utrumque an. 360 affigit cap. 10 et 12, quod verum omnino est de altero, propius vero de primo. Quanti porro Luciferi libros fecerit Athanasius, ex eadem epistola compertum est, qui praeterea in Graecum sermonem illos convertit, quo Orientalibus omnibus essent communiores, uti testantur Marcellinus et Faustinus in lib. Precum ad Imperatores, quorum de Luciferi libris testimonium hic juvat integrum exscribere: Dicant nunc, [Col. 0735C] quid Lucifer novum docuerit, quod non ex Christi magisterio traditum est, quod non ab Apostolis discipulis Salvatoris transmissum est in posteros. Et bene, quod libros scripsit ad Constantium, non ut plerique gloriam captans ingenii, sed divina testimonia aptissime congerens contra haereticos, et contra ipsum patronum haereticorum, ad divinam aemulationem pro Filii Dei amore succensus. Denotent quid illic contrarium Scripturis, quid novum quasi haereticus scripsit. Quos quidem libros, cum per omnia ex integro ageret, suspexit et Athanasius ut veri vindices, atque in Graecum stylum transtulit, ne tantum boni Graeca lingua non haberet. Parum est, quin etiam propriis litteris idem Athanasius eosdem libros praedicat ut Prophetarum et Evangelistarum atque Apostolorum doctrinis et pia [Col. 0735D] confessione contextos. Et quamvis plurimis in eum laudibus erigatur, tamen non aequat ad meriti ejus praeconium; et quidem cum amplius laudare non posset: ita rerum ejus supereminentia quaevis laudans lingua superatur. Sed Lucifer, ignarus licet artificiosae eloquentiae, tamen ut prophetico et evangelico atque apostolico more scriberet, quod super omnem humanam eloquentiam est, habuit gratiam sancti Spiritus ex merito rectae fidei et sincerissimae conscientiae (Graeca versio librorum Luciferi). Haec illi, alibi quidem minime probandi, subjungit Papebrochius cap. 2 Vit. Lucif., in eo tamen in quo Luciferum laudant, nequaquam contemnendi, dum suffragantem sibi habent Athanasium, immo totam Christi Ecclesiam. Graviter [Col. 0736A] porro ferenda est Athanasianae versionis jactura, qua misere deperdita, aut adhuc in tenebris fortasse latitante, promptissimum ad corrigenda Luciferi opera subsidium nobis sublatum esse jure dolemus.

Alia quaedam scripsit Lucifer, quae vetustate ipsa absumpta sunt. Indicat Papebrochius in cap. 1 epistolam a Lucifero missam ad Catholicos, qui in Ecclesiam Mediolani convenerant, de qua in Vita S. Dionysii Episcopi Mediolanensis: Missa Epistola est a Lucifero Catholico Episcopo, et Mediolanensis Concilii Praeside pontificio nomine, ex Palatio, ubi tenebatur a Rege, Dionysioque et Eusebio porrecta, quam plebs ut sibi legeretur postulare coepit. Et cap. 4 innuit Professionem Fidei a Lucifero editam una cum libris [Col. 0736B] pro S. Athanasio, et Constantio delatam; quod absque ullo auctore affirmat, nec ex Luciferi libris et epistola ad Florentium quidquam deprehendimus pro Pabebrochii opinione, cum Lucifer id profecto non siluisset, neque opus eidem fuisset Nicaenam Fidem pro suae Fidei confessione Constantio exhibere in lib. de non parc. in Deum del. p. 204 (hic col. 973). Plures a se litteras scriptas memorat ipse Lucifer in eod. libro p. 212 (hic col. 981: Probant epistolae meae mediocritatis, et libri rustico licet sermone descripti, me saepe dixisse, quod peccata quidem fecerint nostra, ut in tuas Antichristi praecursoris veniremus manus; et Athanasius in altera ad illum epistola se ejus litteras cum librorum codice scribit accepisse. De Luciferi scriptis praeterea nihil.

[Col. 0736C] Ejus in scribendo stylus omnino rudis et pene barbarus cuiquam patet legenti; quod is ultro fatetur verbis paulo superius allatis; et in lib. Mor. pro Filio Dei p. 247 (hic col. 1017), Inter haec, scribit, daturos legentes veniam conspicere debes, quod facundia mediocris ingenii mei . . . . . describere non valuerit; tum p. 258 (hic col. 1028): Nos vero, quibus ad loquendum natura sufficit, alieni ab omni scientia, et hinc alieni litterarum, ad omnem destruendam haeresim valemus, quia res ipsa ac veritas loquitur; ac rursum ib.: Nos sumus tantum sacras scientes litteras, noster sermo est communis; contra vester politus, ornatus, qui etiam dici mereatur disertus. Hinc in Libello Precum ignarus dicitur artificiosae eloquentiae. Caeterum Tilius in Praefat. ad Pium V Pontificem: Communis mihi, ait, [Col. 0736D] atque illius aetatis videtur sermo ipsius, adeo rudis est et incomptus, quem ipsemet etiam rusticum vocat; at qui diligenter perpenderit, eum gravem et sententiis refertum, virique ingenio valentis inveniet: et la Cerda cap. 37, Luciferum excusat, quippe religionis abreptus ardore, et inter Graecos commorans, cum suos scriberet libros, fere invitus multa expresserit negligenti calamo, et Graecam dictionem secutus fuerit, ut in notis alicubi cum Tilio monuimus: Videtur in multis latinitatem neglexisse, et secutus Graecos adeo zelo efferbuit, ut multa velut ab invito effluxerint.




[Col. 0737]
LUCIFERI EPISCOPI CALARITANI VITA.



 I.
[Col. 0737A]

Calarim [a 26Kb] Sardiniae principem urbem patriam habuisse Luciferum, et parentes Romana origine e Luciferorum familia [b 1Kb] virtutibus et fuso pro Christiana Religione sanguine clarissimos scripsit superiori saeculo Methodius [c 1Kb] . His super D. Juvenalem Calaritanum Antistitem [d 1Kb] puerum Luciferum parentibus orbatum instituendum accepisse, et Romam deinde firmiore aetate profectum D. Eusebio Vercellensi postmodum Praesule praeceptore usum, ab eoque sacro fonte Christo regeneratum fuisse, et a D. Silvestro Rom. Pontifice Lectoris officio cohonestatum, illique Graeca, Latinaque lingua probatissimo munus sacras litteras interpretandi demandatum, ac [Col. 0737B] tandem, sublato e vivis Protogeni Calaritano Episcopo [e 1Kb] , a Julio Rom. Pont. in ea sede post an. Chr. 347 suffectum fuisse idem auctor litteris consignavit. Verum Methodius conjecturis nimium indulgens ea de Lucifero tradidit, quae, si aequa critices lance pendantur, nihili facienda sunt [f 1Kb] . Quod etiam judicium iis debetur, quae de natali anno, deque Luciferi genere et episcopali ordinatione ex Bonfante hausit, scripsitque Machinus Archiepiscopus Calaritanus [g 1Kb] . Ergo incerta Luciferi patria, incertum genus et tempus, incerta omnia, quae somnians Methodius asseruit, ad annum usque 354, quo et nomen et officium Luciferi primum occurrunt in litteris Liberii Pont. ad Constantium Augustum, qui per id tempus [Col. 0738A] Arelate in Galliis jam devicto Magnentio constiterat, a Valente, aliisque Arianis Episcopis comitatus et circumventus. Ad eum Liberius superiore anno legationem instituerat, qua per Vincentium et Marcellum Episcopos speraverat se Augusto persuasurum, ut pro Athanasii causa, et ad refellendos, damnandosque Arianorum errores Aquileiae Concilium libere cogeretur. Sed cum res non cessisset ex voto, et lapsu Vincentii Capuani Episcopi [h 1Kb] omnia pessum irent in dies, legatum alium ad Constantium destinavit Liberius cum Pancratio [i 1Kb] presbytero et Hilario [j 1Kb] diacono Luciferum Calaritanum Antistitem Romae tunc temporis divina sic disponente providentia diversantem, ut Ecclesiae sibi commissae negotium aliquod praesens facilius absolveret. Romam accessisse, [Col. 0738B] suumque gregem deseruisse Luciferum a Deo vocatum, ut laboranti suppetias ferret contra Arianos Catholicae Ecclesiae, auctor est idem Methodius [k 1Kb] ex iis forte Liberii verbis, Deo cooperante Frater et Coepiscopus noster Lucifer de Sardinia supervenit [l 1Kb] .

Qui Luciferum non Sardiniensem, sed Sirmiensem [m 1Kb] , vel etiam Sardicensem [n 1Kb] Praesulem dixere, ab historica veritate omnium ferme eruditorum, criticorumque suffragiis, et Conciliorum auctoritate firmata, quam turpissime aberrarunt. A nostro vero alius omnino est Lucifer ille Sardensis, qui Synodo Caesariensi in Cappadocia, in qua S. Basilius ad illam sedem occupandam electus fuit, interfuit an. Chr. 370 [o 81Kb] , quo exeunte, vel saltem sequentis anni [Col. 0739A] initio Lucifer noster, ut  VIII dicemus, supremum diem clauserat.



 II.

Luciferum ergo, utpote quem ad grave munus exsequendum doctrina ac pietate aptissimum noverat [a 1Kb] , ubi legatum ad Augustum destinavit Liberius, litteras illi ad eumdem perferendas dedit, ut ab illo pro Ecclesiae pace restituenda Concilium impetraret [b 1Kb] , simul et alias ad Eusebium easque commendatitias, ut Luciferum cum sociis in difficillima obeunda provincia adjuvaret [c 1Kb] . Roma Vercellas profectus Lucifer cum Pancratio et Hilario perhumaniter ab Eusebio exceptus est, qui, ut sese Fidei Catholicae assertorem strenuum, et ad jussa facienda promptissimum Liberio magis magisque probaret, legatis se statim [Col. 0739B] socium adjunxit, ut Arelate commorantem Augustum conveniret. Hic adeo enixe apud illum egerunt legati, ut, quidquid Liberius desideraverat, rogaveratque Constantium, feliciter obtinuerint, tum de causa Athanasii agitanda, tum praecipue de Concilio pro Ecclesiae transquillitate cogendo. Cum tamen in sequentem annum Concilium Mediolani celebrandum distulisset Constantius bello barbarico impeditus [d 1Kb] , Eusebius ad suam Ecclesiam, et Lucifer apud Dionysium Mediolanensem Praesulem Concilii jam indicti tempus exspectantes sese receperunt. Eo igigitur anno, ineunte vere, qui Christi 355, Liberii Papae quartus, Constantii Imp. decimus nonus fuit, Arbetione et Mavortio Lolliano coss. ex Oriente pauci, plures vero ex Occidente Episcopi Mediolanum, [Col. 0739C] ubi Augustus ipse cum exercitu constiterat, convenientes Synodo, quae in ea urbe quarta fuit, initium fecerunt. Huic Concilio ex Orientalibus paucos, ex Occidentalibus vero supra trecentos interfuisse Episcopos scripsit Socrates [e 161Kb] , cui et Sozomenus [f 110Kb] consentit. Recentiores fere omnes cum Baronio [g 1Kb] , Tillemontio [h 1Kb] , Calmeto [i 1Kb] , aliisque magni nominis Scriptoribus in hanc sententiam venere, et supra trecentos Latinos Patres Synodum Mediolanensem implevisse tradiderunt. Valesius tamen vix sibi persuadens tot Episcopos ibi coaluisse, in textu Graeco utriusque Historici errorem suspicatus pro in Sozomeno, et in Socrate, , triginta scilicet legendum esse existimavit [Col. 0740A] [j 1Kb] . Severiori usus judicio Hieronymus a Prato Graecorum Historicorum testimonia rejicit, contenditque vir cl. tum ex Catholicis, tum ex Arianis Episcopis numerum Patrum ad sexaginta vix constitisse [k 1Kb] . Verum re diligentius considerata utraque opinio videtur concilianda. Si enim Athanasii, si Constantii, si auctorum Vitae SS. Eusebii et Dionysii verba expendantur, et Graecis Historicis, et Valesio ac Pratensi sua stabit veritas. Nam eo convocato Concilio Imperatoris a Valente et Ursacio circumventi mens erat, ut ab Occidentali universa Ecclesia Athanasius damnaretur, et Ariana dogmata probarentur. At Catholicis Episcopis plerisque, cognita Constantii et Arianorum fraude, Mediolanum ad Synodum venire recusantibus, missi Palatini Comites in omnes Occidentis [Col. 0740B] provincias, ut Praesulibus indicerent, aut damnationi Athanasii subscribendum, aut in exsilium eundum. En ipsissima Athanasii verba in epistola ad Solitarios, quae Petro Nannio interprete exscribimus: Quot igitur Episcopi, prout in sacris litteris est, ad praesides et reges adducti sunt, et a judicibus hanc sententiam audierunt: Aut subscribite, aut ab Ecclesiis recedite: detrahi enim vos ab Ecclesiis Imperator jussit. Nam et magistratibus scriptum est, et multa pecuniarum denuntiata; nisi quisque suae civitatis Episcopum subscribere coegisset. Quo factum est, ut multi Episcoporum qua minis, qua vi et dolo victi subscriptionem in Athanasium darent, existimantes salva Nicaena Fide unius hominis damnatione pacem tranquillitatemque turbatis Ecclesiae Catholicae [Col. 0740C] rebus restituendam fore, quod subdole etiam Constantius ipse spoponderat; Nos certe, ait in Epistola ad Eusebium, qui esse Dei famulos gloriamur, hortamur pariter ac monemus, ut consensui Fratrum tuorum (Arianos Episcopos innuit numero triginta, qui jam in Athanasium Mediolani subscripserant) adhaerere non differas. Confidimus quippe, cum hoc fuerit factum, unitate firmissima posse Ecclesias gratulari. Ita Constantius collectis per vim absentium plurimorum Occidentalium Episcoporum subscriptionibus contra Athanasium, sibi persuadebat speciem Oecumenici Concilii obtrudere posse in Athanasium tanto Patrum numero damnatum, ut ipsemet Athanasius in eadem Epistola loquitur: Eo enim [Col. 0741A] modo Imperator tantum numerum Episcoporum coegit, cum partim minis terrerent, partim promissis allicerent, ut se faterentur non amplius communionem cum Athanasio habere: atque huc etiam respexisse arbitror Luciferum nostrum iis ad Constantium verbis: Ad innocentis necem omnem chorum invitaris Episcoporum [a 1Kb] . Verum enimvero ad Mediolanensem Synodum pauci quidem accessere Occidentales Episcopi, ii nimirum, qui vel Mediolano proximiores erant, vel, etsi longe dissiti, pro tuendo Athanasio, Nicaenaque Fide sustinenda praesentia sua illo in Concilio opus esse arbitrabantur: ita in ipsa ad Eusebium Constantii epistola pauci Episcopi ex provinciis singulis Mediolanum advenisse dicuntur: Denique venientes pauci de provinciis [Col. 0741B] singulis voluntate communi unanimes protulerunt, et juxta venerationem legi debitam firmaverunt: ita in Vita S. Dionysii Episcopi Mediolanensis ex Mombritio et mss. codicibus Mediolanensi ac Blaudurensi [b 1Kb] habemus vicinos Mediolano Episcopos Concilio interfuisse: Advenientes quippe ex vicinis urbibus Episcopi, et coadunati intra Ecclesiam resederunt: ita denique rem conficit Auctor Vitae S. Eusebii Vercellensis ex codice Nonantulano [c 1Kb] : Sustinente autem Imperatore, ac praestolante Liberii adventum caeterorumque Episcoporum, qui necdum advenerant, interim Constantius Imperator cum Arianis Episcopis egit, ut subscriberetur eorum fides, et Athanasius damnaretur. Subscripserunt enim Dionysius ipsius Mediolanensis urbis Episcopus, caeterique Episcopi post eum numero [Col. 0741C] viginti et novem [d 1Kb] ; nondum enim advenerant Catholici Episcopi. Factum est autem, ut inter se tam Papa Liberius quam caeteri Catholici Episcopi diem designarent per epistolas suas, quo Mediolanum unanimiter convenirent. Ergo post triginta illos, qui primi in Athanasium subscripsere, alii dein supervenientes Episcopi numerum Concilio fecerunt: quot autem fuerint, habemus ibidem infra his verbis: Subscripserunt autem (scil. Formulae Nicaenae Fidei) et caeteri Sancti Patres numero quadraginta. Hos ergo si primis viginti novem addiderimus, fere septuaginta habebimus Patres in Concilio Mediolanensi coactos. Quae cum ita sint, apparet dilucide, numerum trecentorum Episcoporum constasse quidem ex subscriptionibus a Constantio vi et dolo extortis ab Episcopis occidentalium [Col. 0741D] provinciarum: eumque numerum Augustus ipse ostentabat tamquam Oecumenici Concilii, ut communi Occidentalis Ecclesiae suffragio damnatum Athanasium, et conclamatam ab Oecumenico Concilio Arianam doctrinam praedicaret: Quae res (sequitur idem Athanasius) in causa fuit, cur tam multos compelleret, ut se paucis adjungerent, magnopere id studens, ut multorum nomina corrogaret tum ad invidiam [Col. 0742A] Episcopi (Athanasii), tum ut speciem aliquam, dignitatisque imaginem Arianae haeresi conciliaret, cujus ipse propugnator erat. Hoc pacto, nostro quidem judicio, Socratis et Sozomeni testimonia admitti possunt, utpote qui ex tot subscriptionibus Episcoporum a Constantio subdole collectis supra trecentos Patres Mediolanensi Concilio nomen dedisse tradiderunt, et veritati historicae consulitur cum Valesio et Pratensi asserentibus Concilio illi sexaginta circiter Episcopos interfuisse. Nos hac in re nihil certi statuimus, quamvis ex allatis testimoniis utramque sententiam conciliari facile posse existimemus. Eruditis judicium et votum esto. Jam e diverticulo in viam. Ergo liberii Pont. nomine Lucifer cum sociis Mediolanensi Concilio praefuit, qui, etsi Arianorum mentem, [Col. 0742B] animumque Imperatoris ad vim Catholicis Episcopis inferendam paratissimum apprime cognoverat, de felici tamen rerum exitu pro Catholica veritate tuenda, defendendoque Athanasio non omnino desperaverat. Eusebius interea Vercellensis Episcopus cum dolos Arianae partis optime introspexisset, et Mediolanensem conventum, quamvis Catholici Concilii nomen prae se ferret, tyrannicam potius consultationem, Arianamque conjurationem futuram praevidisset, illuc se conferre recusabat. Legati porro Apostolici, et Constantius ipse diversis quidem studiis, eodem tamen conatu, Vercellensem Praesulem ad Concilium urgebant, iste ut in suas partes tandem aliquando vel metu vel dolo sanctum virum traheret, illi ut Catholicae veritatis fortissimum in tanto [Col. 0742C] discrimine defensorem haberent. Quare Arianorum fautores per Eudoxium et Germinium Episcopos, Constantius etiam, et Lucifer ipse cum sociis litteras Eusebio miserunt, illum ad jam coactam Synodum sollicite advocantes [e 1Kb] . Paruit tandem vel invitus communibus votis Eusebius, et Mediolanum veniens Lucifero Catholicisque Patribus accessit. Quot autem turbas tunc moverint Ursacius et Valens, quot in Orthodoxos Episcopos intentaverint minas, et quae quantaque adversus eos impie egerint Constantio favente, libenter missa facio, cum Latrocinii hujus non Acta sed scelera apud omnes ecclesiasticae historiae scriptores passim et luculenter tradita occurrant. Ad Luciferum nostrum quod attinet, fortiter pro Athanasio cum Arianis decertavit, Nicaenamque [Col. 0742D] Fidem tutatus strenue Catholicis semper Episcopis et maxime Eusebio ac Dionysio adhaesit, populumque Mediolanensem dolis ac minis haereticorum exagitatum in Fide Orthodoxa continuit. Astu tamen Arianorum, qui in Palatio apud Constantium a Catholicis divisi suos conventus habebant, comprehensus Lucifer in ipsa Imperatoris aula detentus est, eo dementiae adductis Arianis, ut, Lucifero a caeteris [Col. 0743A] avulso, Catholicorum Patrum in Nicaena Fide constantiam se labefacturos sperarent. At clausus licet Calaritanus Antistes, animo tamen liber, modum viamque invenit scribendi mittendique epistolam ad Coepiscopos in Ecclesia collectos, quae Eusebio ac Dionysio exhibita ne populo legeretur Ariani tumultuose obstiterunt: sed his e templo per vim ejectis epistola Luciferi libere sacro coetui sub noctem lecta est [a 1Kb] , quam interiisse dolendum maxime; nisi forte in Vercellensi aut Mediolanensi tabulario scrutanti alicui spes sit posse aliquando in publicam lucem efferri. Aliquot diebus in Palatio retentus Lucifer tandem suis redditus est; sed dein Arianorum Episcoporum perfidia cum Eusebio et Florentio ad Constantium rapitur. Eusebius tamen [Col. 0743B] ac Florentius statim dimissi ad Ecclesiam rediere, manente apud Imperatorem Lucifero, qui, cum ibi aliquot diebus detineretur, cum Arianis Episcopis pro Nicaena Fide disputando strenue decertavit, ejusque animi robur et eloquentiae vim Constantius ipse, etsi ducto velo occultus, praesens tamen admiratus est [b 2Kb] . Sed postquam facto in Ecclesiam impetu ab Eusebio Eunucho Catholicorum Episcoporum plerique comprehensi sunt, et in Heracleanis Thermis [c 1Kb] reclusi, Lucifer etiam carceri datus est cum Florentio apud Caium militum tribunum [d 1Kb] .



 III.

Lucifer interim in fide firmissimus insidiantibus, eumque affligentibus Arianis, etsi duro carcere detineretur, non cessit, immo illis pro religione catholica [Col. 0743C] et Athanasii innocentia invicte adeo restitit, ut furentes hostes Constantio jubente extorrem illum Mediolano, Italiaque discedere coegerint. Quod ut Liberio Pontifici innotuit, Lucifero caeterisque pro veritate orthodoxa exsulibus litteras solatio et apostolico robore plenas dedit [e 1Kb] ; quas ubi acceperint incertum est. Relegatur ergo Lucifer in Cappadociam primo, ut Papebrochio [f 1Kb] et Matthaeio placet [g 1Kb] ; ibi [Col. 0744A] tamen brevis illi mora; ex quo factum credo, ut nulla exstet de primo hoc exsilio satis clara, certaque memoria. Translatus inde Lucifer Germaniciam [h 1Kb] hanc exsilii alteram diuturnioremque sedem habuit, ut ipsemet in primo pro S. Athan. lib. p. 65 (hic col. 830) aperte testatur, ibique Eudoxii meminit Germaniciensium pseudo-episcopi, quem antiphrastice Adoxium vocat [i 1Kb] , eumque utpote Arianae faecis hominem adversarium infensissimum passum esse satis indicat. Hunc exsilii locum tertio commutasse Luciferum auctor est Hieronymus [j 1Kb] , et in Palaestinam deportatum, Salutarem scilicet, in qua Eleutheropolis, ubi Episcopum agebat Eutychius Arianus Catholicis infensissimus, a quo Lucifer, et a Turbone [k 1Kb] ejusdem furfuris Eutychii successore male habitus [Col. 0744B] est, utpote qui et catholica dogmata et Athanasii doctrinam, sanctitatemque libere vindicaret [l 1Kb] . Hac in urbe cum Lucifer diversaretur, Hermionem magni nominis virginem habuit sibi addictissimam et adjutricem in iis perferendis aerumnis, molestiisque, quibus ab Arianis quotidie afficiebatur [m 1Kb] . Scimus etiam Turbonem illum Eleutheropolitanum pseudoepiscopum cum suis Arianis in Luciferum sacra facientem irruisse, januas ecclesiae fregisse, sacra vasa, sanctosque codices diripuisse, et aliquos etiam Luciferi socios neci impie dedisse: Sunt adhuc hodie (ita Faustinus et Marcellinus [n 1Kb] ) in Palaestina, qui illo tempore insequentibus illis poenas gravissimas dederunt, eo quod cum Catholicae fidei Episcopo Lucifero convenirent. Negent, si non inter caetera sua atrocia, januam [Col. 0744C] clausam securibus effregerunt; si non irruentes in Luciferum fidelissimum sacerdotem divina quoque sacramenta verterunt, unumquemque illic de his fratribus, qui convenerant, impia caede multantes. Negent, si non hodie apud se sancta mystica vasa, quae tunc impie Lucifero diripuerunt, cum sacris codicibus possident. At his non contenti Ariani, ut constantissimum Christi athletam durius exagitarent, quarto [Col. 0745A] etiam exsilio multarunt in superioribus Thebis, seu secunda Thebaide, ut Socrates [a 1Kb] , Theodoretus [b 1Kb] , Sozomenus [c 1Kb] , et Cassiodorus [d 1Kb] tradiderunt, vel in partibus Aegypto vicinis, ut placuit Rufino [e 1Kb] . Cl. Richardus e Praedicatorum sapientissima familia hoc etiam exsilium commutasse Luciferum, alioque traductum autumat. [f 1Kb] Verum cum locum exsilii non indigitet, tresque tantum antea Luciferi enumeret deportationes, crediderim respexisse Richardum ad exsilium in Cappadocia, quod primum fuit, ordinemque invertisse. Hoc interea septennio, nec tamen integro [g 1Kb] , ab anno scilicet 355, quo e Mediolanensi Conventu in exsilium actus est, ad annum usque 361 jam inclinantem, quo ab exsilio liberatus est, quae quantaque ab Arianis pertulerit [Col. 0745B] Lucifer, etsi memoriae non consignaverint illius aetatis scriptores, ab ipsa tamen haereticorum indole et impotenti saeviendi in Orthodoxos animo colligere facile est; et, si Faustino ac Marcellino fides, in exsilium ductum fuisse Luciferum scimus cum omni atrocitate injuriarum [h 1Kb] , adeo ut religiosissimum virum vitam ad multos annos produxisse miraculum videatur. Porro ex Sulpicii Severi historia de his fortissimis exsulibus Lucifero, Eusebio, Dionysio, aliisque Concilii Mediolanensis Catholicis Patribus hoc habemus testimonium: Caeterum (inquit Historicus) exsules satis constat totius orbis studiis celebratos, pecuniasque eis in sumptum affatim congestas, legationibus quoque eos plebis catholicae ex omnibus fere provinciis frequentatos [i 1Kb] ; quae egregie etiam [Col. 0745C] confirmantur tum Hilarii multis in locis et Epiphanii testimonio [j 1Kb] , tum eximia illa Eusebii epistola a Baronio relata [k 1Kb] , ex qua etiam liquet, quam indigne ab Arianis sanctissimi illi Confessores vexarentur. Quod autem Lucifero pepercerint Ariani, ne morte illum afficerent, in causa fuit martyrii invidia [l 1Kb] , qua a Constantio ordinatum, mandatumque, ut Lucifer omnino servaretur hac ducto impia vel inani spe, ut suae nimirum voluntati aliquando cederet, et Athanasii condemnationi, quod unice in votis erat, manum daret. Hic notandum occurrit Photium in [Col. 0746A] sua Bibliotheca scriptum reliquisse, Luciferum nostrum post Mediolanense Concilium cum Dionysio, Eusebio, Rhodano, et Paullino Episcopis Arimini exsulasse [m 292Kb] . Neque enim urbs illa exsilio apta, utpote in florentissima Italiae regione sita, neque ulla apud alios synchronos auctores mentio hujus loci occurrit, immo omnes uno ore fatentur in Orientales Provincias perquam remotissimas, atque asperitate locorum, et Arianorum perfidia potentiaque difficillimas exsulare coactos sanctos Praesules a Constantio Imperatore fuisse. Notandus ultimo et obiter Philippi Ferrarii palmaris error, qui Lucifero a Constantino Imp. in exsilium actum scripsit [n 1Kb] ; nisi typographi vitio Constantinum pro Constantio irrepsisse aequiori judicio velimus.



 IV.
[Col. 0746B]

Dum exsul Lucifer perfidiam Arianorum patientia confundit, eorum etiam errores scribendo profligavit. Quatuor habemus priores egregie scriptos ad Constantium Augustum libros a Lucifero nostro pro Catholica asserenda tuendaque veritate adversus Arii et asseclarum ejus impia dogmata, et impotentes ad ea sustinenda ipsius Imperatoris conatus. Scripta igitur isthaec misit ad Constantium Lucifer [o 1Kb] : ea is accepit, legit, obstupuit, vixque sibi persuadens, inveniri aliquem posse tantae confidentiae, libertatisque virum, qui de impietate sua illum auderet tam libere aperteque arguere, Florentio jussit Officiorum magistro, ut Lucifero ipsi suo nomine [Col. 0746C] scribens illumne eorum voluminum auctorem esse sciscitaretur, mitteretque etiam libros ipsos a Lucifero cognoscendos [p 1Kb] . Libris ergo cum Florentii epistola acceptis Lucifer ingenue fassus est, se illorum parentem auctoremque esse, ipsique Florentio rescribens codicem reddidit [q 1Kb] . Duos pro Athanasio libros Germaniciae scriptos, missosque inde ad Constantium autumat cl. Matthaeius [r 1Kb] ex eo in hanc sententiam descendens, quod in eis Lucifer Eudoxium nominet Germaniciensem, Arianum Episcopum. Adversatur tamen Cave Matthaeio, volens Eleutheropoli [Col. 0747A] libros illos et elucubratos et missos Constantio [a 1Kb] . Verum partim Germaniciae, partim Eleutheropoli scriptos fuisse et rationes non ita leves et conjecturae suadent, ut in  IV Praefat. dictum est: hoc unum certum habeo exploratumque, libros illos ab exsule Lucifero exarari coeptos post an. Chr. 356, et absolutos circa initium an. 360. Ut egregii hujus operis nuntium accepit Athanasius, qui tunc et ipse exsulabat, statim per Eutychetem Diaconum Lucifero litteras misit, rogans ut libros Constantio oblatos sibi etiam legendos diligenter mitteret [b 1Kb] . Hoc sine mora praestitit Lucifer, qui ex hoc ab Athanasio honorificum sanctitatis doctrinaeque meruit testimonium, ut Athanasii ad Luciferum epistolam vel legenti patet [c 1Kb] . Marcellinus et Faustinus, Libelli supplicis [Col. 0747B] auctores, in eo tradidere, Athanasium, ut Orientalibus Catholicis solatio et exemplo essent in ea Ecclesiae universae perturbatione, Luciferi libros in Graecum sermonem transtulisse, quam tamen Athanasii versionem cum aliis ad Luciferum litteris [d 1Kb] periisse dolemus. En Marcellini et Faustini verba: Quos quidem libros cum per omnia ex integro ageret, suspexit et Athanasius ut veri vindices, atque in graecum stylum transtulit, ne tantum boni Graeca lingua non haberet. Ast quid iis libris acceptis egerit Augustus, nescimus: graviter tamen Luciferum sibi libere alloquentem tulisse, indignatumque maxime illi fuisse ex his Luciferi verbis conjicitur: Dicis nos insolentes exstitisse circa te, quem honorari decuerit. Si quisquam Dei cultorum pepercit apostatis, sint vera, [Col. 0747C] quae dicis de nobis [e 1Kb] . Neque his contentus Lucifer aliud deinde edidit commentarium, quod absoluto Sirmiensi Conciliabulo et Constantinopolitano scripsisse ex ipsius verbis elicitur: nam Eudoxium Macedonio in Constantinopolitana Sede suffectum commemorat, qui illi certe ab Antiochena cathedra traductus post illa pseudo-concilia fuit subrogatus [f 1Kb] . Hoc opus de non parcendo in Deum delinquentibus inscripsit, cumque totus martyrii desiderio aestuaret, nec quae in lucem ediderat ad Arianos opprimendos satis esse arbitraretur, postremum subinde opus elaboravit, cui titulus Moriendum esse pro Filio Dei; quos libros, etsi unico comprehensos aliqui censuerint [g 1Kb] , et simul Constantio oblatos, attamen eadem animi constantia scriptos, post primos, de quibus [Col. 0747D] mentionem fecimus, certum est elaboratos a Lucifero fuisse, ut ait Papebrochius [h 1Kb] , et fortasse in ultimo sui exsilii loco. In hisce Luciferi lucubrationibus patet vis magna dicendi, igneusque ex ore Luciferi erumpens gladius ad hostes Ecclesiae uno veluti ictu perimendos, ex quo factum ut tot elogia [Col. 0748A] in illum contulerint Patres, suorumque temporum Eliam illum appellare non dubitaverint [i 1Kb] . Hic judicium cl. Meldensis Episcopi de Luciferiano stylo in medium liceat proferre, utpote qui diligentissime illius edendis operibus primus incubuit. Ipsius sermo (scil. Luciferi) adeo rudis est et incomptus, quem ipsemet etiam rusticum vocat: at qui diligenter perpenderit, eum gravem et sententiis refertum, virique ingenio valentis inveniet, etc. Deinde: Totum opus exiguum admodum foret, si ab eo Scriptura divina, quam promptiorem habere non potuisset, scinderetur, et auferretur [j 1Kb] . Ita ille, et merito: Scripturae vero divinae versio, qua usus est Lucifer, antiqua omnino ea est, et ab illa, qua nunc utimur, Vulgata notabiliter discrepans, ut ex notis huic nostrae editioni [Col. 0748B] subjectis palam fit. Interserit etiam saepissime latinis Sardoas et Graecas voces Latio donatas, phrasesque usurpat nova sane syntaxi omnino barbaras, et graecizantes, quas a viris doctissimis [k 1Kb] notis illustratas hac in editione obvias unusquisque habet.



 V.

Antequam ad alia progrediamur, quae ad Luciferi gesta spectant, ut res clariori luce donentur, de Edicto illo celebri operae pretium existimamus diligenter inquirere, quod toties et indignans commemorat ipse Lucifer in omnibus fere libris quos superiori paragrapho recensuimus; quodque uberiorem tractationem a nobis requirere videtur ad Luciferi sensus dignoscendos, utque ea, quae ad historiam [Col. 0748C] illius temporis attinent, ipsomet Luciferi testimonio comprobentur. Qua in re illud certum statuimus ex Sozomeno [l 1Kb] , Constantium eo consilio Mediolanensem Synodum indixisse, ut discordes Episcoporum animi in unam Fidei sententiam convenirent, quae tamen Nicaenis decretis adversaretur: Constantius (ait Sozomenus) qui solus jam Imperio Rom. potiebatur, omni studio perficere conatus est, ut Occidentales Episcopi cum iis consentirent, qui Filium Patri similem secundum substantiam asserebant: ubi tamen mendum typographicum inest, edita voce pro ; cum idem Sozomenus [m 1Kb] scribat, Constantium non penitus destitisse Filium confiteri. Sed cum id consequi non [Col. 0748D] posse se sentirent haeretici Episcopi, qui Constantio quotidie aderant callidi pacis procurandae auctores, prius de proscribendo Athanasio consilium Imperatori suggesserant, quo damnato ab Episcopis etiam Occidentalibus, facile deinceps Nicaena Fides everteretur: Sic enim (ait idem Sozomenus) cogitabat, [Col. 0749A] si Athanasius communi omnium suffragio e medio remoreretur, facile se deinceps ea quae ad religionem pertinent, pro arbitrio constituturum: quam veram fuisse causam Mediolanensis Concilii ipse confirmat cap. 9. Huc igitur referenda, quae Lucifer saepe Constantio exprobrat, subdolum illum vocans pacis auctorem, cum pacis re vera esset inimicus [a 1Kb] : Dixisti, Pacem volo firmari in imperio meo, cupiens violare in nobis pacem dominicam; et: Si non es tu Constantius Imperator, qui finxeris pacem te facere; et, Nobis dicebas, Pacem volo fieri. Ita in libro de non conveniendo cum haereticis; atque in libro I pro S. Athanasio pag. 54 (col. 819): Tu pacis causa te facere astruxeris; ut Athanasius scilicet damnaretur: tum in lib. de non parcendo in Deum delinquentibus pag. 223 (col. 992): Fingens pacem te [Col. 0749B] firmare, conatus fueras ad omnem Dei Ecclesiam destruendam; quae omnia certe Mediolanense Concilium spectant, cujus nefaria gesta Lucifer in suis libris omnibus saepissime perstringit. Neque ea ad Ariminensem Synodum referri possunt, cum illa pacis item obtentu a Constantio postea fuerit indicta, ut Sozomenus [b 1Kb] et Socrates [c 1Kb] testantur, sed ficto semper et iniquo haereticorum consilio: Lucifer enim se id a Constantio audisse affirmat, Pacem volo fieri, cum nempe Legatus Pontificis Concilio praeesset; et Liberius ad Luciferum scribens paullo post idem Concilium hinc epistolam exorditur pag. 2 (col. 766): Quamvis sub imagine pacis humani generis inimicus vehementius in membra Ecclesiae videatur esse grassatus, vos tamen, etc. Hanc itaque ob causam duplex Edictum [Col. 0749C] comperio latum a Constantio: alterum quo Episcopi, qui a Concilio aberant, jussi sunt subscribere Arianorum in Athanasium sententiae; quod ab ipso Athanasio innuitur: Quot (inquit) Episcopi, prout in sacris litteris est, ad praesides et reges abducti sunt, et a judicibus hanc sententiam audierunt, Aut subscribite, aut ab Ecclesiis recedite; detrahi enim vos ab Ecclesiis Imperator jussit [d 1Kb] : at de hoc Lucifer minime scribit, quippe hujusmodi esse significat, ut novam Fidei formulam complecteretur: alterum vero, quod a Sulpicio Severo Epistolae nomine notatum est; et est illud, quod Lucifer spectavit, cum suos libros componeret, cuique apprime conveniunt, quae in illud a Lucifero ingesta leguntur. Narrat enim Sulpicius [e 1Kb] , epistolam a Valente et Ursacio sub imperatoris [Col. 0749D] nomine emissam omni pravitate refertam, eo consilio, ut, si a populo probaretur, publica auctoritate cupita proferrent; sin aliter, omnis invidia esset in rege, qui nondum baptismate tinctus Fidei mysteria nosse non poterat: Lectam in ecclesia Epistolam populus aversatur: Dionysius, quia non esset assensus, urbe pellitur, etc. Porro quam callide scripta fuerit, quam compte et ornate, tum quid illa contineret impium et blasphemum in Catholicam Fidem, Lucifer ipse declarat [Col. 0750A] [f 1Kb] saepiusque confirmat [g 1Kb] ; nam verbum tuum (inquit), per quod serpis ut cancer, falso fucato scientiae tumore componis, astruendo te omnibus flagitiis tuis maculato Edicto tuo rescissore, messe omnium errorum; tum, Novella tua praedicatio, et recens religio sub praetextu Fidei blasphemia in perniciem salutis tuae per te prolata; ac rursum: Nisus es blasphemiam consacrilegi tui Arii ore prolatam nunc per satellites tuos, nunc edicto tuo, nunc spiritibus immundis referto ore tuo praedicare. Quod autem Lucifer Edicti nomine hanc epistolam significet, tum exemplo Athanasii confirmari potest, qui litteras Praefecti Aegypti de Georgio in Athanasii ipsius locum substituendo in speciem Edicti propositas fuisse scribit ad Orthodoxos, siquidem hae litterae ad annum 356 [Col. 0750B] referantur cum Pagio et Valesio [h 1Kb] contra Baronii sententiam, qui easdem de Gregorio itidem in Alexandrinam sedem infruso scriptas existimat, et in annum rejicit 342; tum auctoritate Hieronymi de Prato, qui in nota Sulpicii testimonio subjecta nobiscum consentit; tum denique quod idem Lucifer [i 1Kb] a se suisque collegis Episcopis illud contemptum fuisse dicat: Bene me petulantem diceres, si non recte comtempsissemus sacrilegum Edictum tuum; idque Mediolani in Palatio actum testatur in libro Moriend. esse pro Fil. Dei pag. 244 (col. 1014), cum dixisset judicibus, Constantio velo misso audiente, quod licet omnia imperii arma in se suosque converterentur, veluti in sacrilegi decreti contemptores, numquam e proposito Catholicae Fidei tuendae recessisset. Haec autem, quae de [Col. 0750C] Epistola, seu Edicto Constantii dicta sunt, Hilarius quoque in animo habebat, cum ea scripsit [j 1Kb] , quae attulimus in nota subjecta pag. 17 (col. 780) hujus editionis, et quae Pratensis ex eodem loco in aliam ad Sulpicium notationem transtulit: Antea enim in obscuro atque in angulis Dominus Christus Dei esse secundum naturam Filius negabatur, et essentiae inops paternae accepisse cum creaturis originem ex non exstantibus praedicabatur. At vero nunc publicae auctoritatis professione haeresis prorumpens, id quod antea factum nunc non clam victrix gloriabatur. Et huc referunt Maurini Operum S. Hilarii editores testimonium Luciferi ex lib. Moriend. esse, etc. paullo superius productum. Sane Ariana haeresis tum primo Imperatorum auctoritate fulta in Mediolanensi Synodo [Col. 0750D] victrix in Romanum Orbem palam erupit, quae antea non tuta satis sese astu et fraude tegebat; quod saepe in Constantium Lucifer ingerit, ejus scilicet imperio et potentia Arianum virus in omnes terrae partes fuisse diffusum. Superest inquirendum, utrum huc referre quoque oporteat aliud Luciferi nostri testimonium ex libro de non parcen. in Deum delinq. pag. 172 (col. 940), quod est hujusmodi: Negabis te ad idololatriam invitasse nos suscipiendam? Si censes negandum, [Col. 0751A] convincent te expositiones sectae tuae Episcoporum comblasphemorum videlicet tuorum, convincent te libelli recitati a te, ac dati Romae Episcopis etiam Catholicis, ad hoc videlicet, ut omni in loco tua roborari posset blasphemia. Haec Luciferi verba protulit Auctor Diatribae I de gestis Liberii praepositae Operibus S. Damasi  10 pag. 117 (col. 320), ex lib. scil. primo pro S. Athanasio: qui locus correctior a nobis infra exhibetur. Is porro auctor autumat Ariminensem, seu potius Acacianam formulam ab Lucifero hic designatam, significatamque fuisse; et opinionem rejicit Tillemontii, qui existimat [a 1Kb] , Luciferum id scripsisse de Formula Sirmiensi anni 357, quo anno Constantius Romae fuit, ibique ait libellum ab Augusto recitatum, per urbem sparsum, et Catholicis Episcopis oblatum [Col. 0751B] Imperatoris jussu, ut eorum animos ac sententias exploraret de formula illa Fidei paullo post in Sirmiensi conventu publicanda. Sed antequam in haec diligentius inquiramus, animadvertendum est (quod in notis etiam pag. 56 (col. 821) monuimus, ubi corrigendus error, qui per inconsiderantiam excidit, cum Hieronymo a Prato attributa fuerit Diatriba de gestis Liberii praeposita Operibus S. Damasi PP.) Perfidiae, Blasphemiae, ac Idololatriae nomine significari a Lucifero simpliciori sensu haeresim ipsam Arianam; licet intelligi quandoque queat hisce vocibus Edictum Mediolanense, de quo mox diximus: hoc vero in loco tria sunt distinguenda; Idololatriae ac Blasphemiae voces, Expositiones Episcoporum Arianorum, et Libelli recitati ac dati Romae a Constantio Episcopis [Col. 0751C] Catholicis. Blasphemiae itaque ac Idololatriae voces ipsam Arii haeresim indicant, quam Constantius roborari in omni loco, et suscipi ab omnibus volebat per Arianas Fidei expositiones, et libellorum impiorum ope, quos Romae praesertim jussit dispergi: et recte quidem novum idololatriae genus Ariana haeresis, et idololatrae Ariani dicti sunt ab aliis Patribus Athanasio, Basilio, Gregorio utroque, Nazianzeno ac Nysseno, et Cyrillo Alexandrino, quia, ut ex iis animadvertit Petavius [b 1Kb] , eum, quem creaturam fatebantur, adorare tamen sese dicerent, unde nihil a Gentilibus different: nomine autem blasphemiae non una Sirmiensis Formula notari potest, sed omnes haereticae Arianorum Formulae; quod et Hilarium fecisse affirmant ejus Operum editores [c 1Kb] . At enim, inquit [Col. 0751D] laudatus Auctor Diatribae adversus Tillemontium, cum Lucifer recitatos a Constantio Libellos, ac per manus Episcoporum traditos scribat, ut ejus in omni loco roborari posset blasphemia, facile intelligit lector, agere illum non de praemeditata tantum, sed producta jam in lucem, et promulgata blasphemia; deinde nemo facile concessurus erit, blasphemiam, quam sciunt omnes Sirmiensi illo clanculari ac fortuito congressu deinde conscriptam, eo jam tempore efformatam, lectam Catholicis Episcopis, ac per manus traditam esse potuisse. Haec ille, et recte de formula Sirmiensi; quae tamen suaemet sententiae adversantur; [Col. 0752A] nam et Ariminensis, et Seleuciensis, sive Acaciana Formula, quas vult a Lucifero indicari, adhuc promulganda erat; et quidem triennio post editae fuerunt, si cum Petavio annum 356 tribuas Romano Constantii triumpho; post biennium vero, si triumphum illum rejicias in annum 357, cum Pagio, Valesio, aliisque. Praeterea Ariminensis quoque formula clam et furtim a Valente confecta fuerat: de Seleuciensi vero condenda quot inter haereticos Episcopos dissidia orta, et contentiones motae? qui tandem Formulam Ariminensem suffragiis suis probaverunt. Neque hae tantum Formulae post scriptae fuerunt, quam Constantius Romae libellos illos disseminavit: nam et Eudoxius conventu Antiochiae celebrato an. 358, una cum Episcopis, qui eidem [Col. 0752B] opinioni favebant, et similis substantiae vocabulum, et Consubstantialis etiam vocem rejecit, ut Sozomenus asserit [d 1Kb] . Nihil propterea certi ex iis Luciferi verbis constitui potest; quae, ut idem auctor scribit, subobscura videri queunt nobis, qui ab iis temporibus longe absumus. Sed ut nostra quoque sententia pateat, sic quidem statuimus, Luciferum non hanc vel illam potius Fidei Expositionem innuere, unice autem exprobrare Constantio, quot quamque variis post Mediolanense Concilium Fidei Expositionibus conatus fuerit Nicaenam Fidem impie evertere, et Arianam blasphemiam in omni loco roborare; quod rursum in libro Morien. esse pro Fil. Dei Constantio objicit, uti ibi advertimus. Libelli autem ab illo Romae recitati, et dati etiam Catholicis Episcopis, ii [Col. 0752C] profecto fuerunt, quos in eodem libro de non parcen. in Deum delinq. pag. 220 (col. 990) commemorat hisce verbis: Quantum apud te est, tradidisti eum, id est Filium Dei, de quo et libros scriptos dedisti; ideoque ejusmodi erant, quibus Arianum dogma impie propugnabatur, sed callide ab Episcopis Arianis, fortasse ab ipso Eudoxio Germaniciae tum Episcopo, qui cum Constantio Romae versabatur, compositi, ut Romanam plebem et Catholicos Episcopos fraudulenter in errorem pertraherent; quin multo est verisimilius in iisdem impias illas locutiones descriptas fuisse, et blasphemas sententias, quas Epistola Mediolanensis, sive Edictum complectebatur: de his per conjecturam disserere licet, cum de isto Constantii facinore nemo veterum praeter Luciferum [Col. 0752D] memoriae quidquam prodiderit. Quid autem integrum hocce Luciferi testimonium juvet laudati Auctoris sententiam de duplici Liberii exsilio, quod ipse tuetur, satis non video: ulteriori investigatione rem hanc non premimus, cum negotium istud nostra non intersit. Monemus tamen opinionem ejusdem Auctoris de sensu hujusce vocis blasphemiae ideo a nobis subjectam fuisse pag. 56 (col. 821) ad primum Luciferi librum pro S. Athanasio, ubi idololatriae vox irrepsit pro voce blasphemiae, quia ibi de illius sensu, aliarumque affinium vocum ex Lucifero quaedam notavimus, quae caeteris inde Luciferi nostri locis lucem [Col. 0753A] afferrent; cum caeteroquin Auctoris verba et sententia ad testimonium ipsius Luciferi mox explicatum re vera pertineant. Jam de his satis. Ad Luciferi gesta veniamus oportet, et ea, quae vel ad illius aetatis historiam spectant, vel sensum verborum, et Luciferi mentem aliquomodo respicere possunt, quisque offendet in suppositis huic editioni annotationibus.



 VI.

Constantio Augusto e vivis sublato Mopsucrenis prope Tarsum III. Non. Novembres anno Chr. 361, cum ab Euzoio Ariano Episcopo, ut ait Socrates [a 1Kb] , sub mortem baptizatus fuisset, frustra suadente Lucifero, ut per Athanasium, sive Coepiscopos ejus salutare consequi vellet regenerationis lavacrum [b 1Kb] , Flavius Claudius Julianus cognomento Apostata Romani [Col. 0753B] Imperii habenas, quas favore militum primum Lutetiae Parisiorum superiori anno, dein iisdem volentibus in Dacia arripuerat Constantio vivente, regendas metu liber et solus suscepit. In ipso veluti Principatus vestibulo magnam sibi laudem apud optimos quosque comparavit vaferrimus Imperator, pacem turbatis Ecclesiae rebus sub praedecessore frustra quaesitam, desideratamque restituens, omnesque Episcopos exsilio antea a Constantio multatos ad suas Ecclesias redire permittens [c 1Kb] , iisdemque direpta ab haereticis bona restituenda, nec quemquam amplius pro Fide vexandum decernens [d 1Kb] . Lucifer ergo Juliani gratia exsilio liberatus Tauro et Florentio Coss. anno 361 ad finem vergente [e 1Kb] Aegyptiacam solitudinem reliquit, et ad Catholicos redux [Col. 0753C] afflicto Ecclesiae statui subsidium attulit praesentissimum, et cum Eusebio Vercellensi, apostolicae legationis socio, eos qui Arianae haeresi manum dederant, ad Catholicae Ecclesiae sinum revocare satagens Orientis provincias magno labore lustravit [f 1Kb] . Itinera haec absolvisse Luciferum existimo a tempore Edicti, quo Julianus Episcopos Orthodoxos suis sedibus restituit, exeunte scilicet Novembri mense anni 361, ad tempus usque, quo indictum Alexandrinum Concilium, anno nimirum sequenti 362. post Georgii Cappadocis Ariani Episcopi Alexandrini obitum, reditumque ad illam sedem magni Athanasii [g 1Kb] . Divertit autem a susceptis itineribus Lucifer, cum ad Antiochenas turbas sedandas, illamque Ecclesiam [Col. 0754A] Arianae haereseos faecibus purgandam delegatum se intellexit litteris Liberii Pontificis [h 1Kb] , qui et Eusebium Vercellensem per id tempus, ut Alexandrinae Ecclesiae subsidio esset, legatum destinaverat Synodo jam indictae. Ita Lucifer, dum Eusebius cum Athanasio Alexandrino Concilio totus incumbit, ad Catholicos Antiochiae domesticis turbis agitatos, et Arianis persequentibus laborantes accurrit, et ad Alexandrinam Synodum, cum ipse ire non posset, legatos suo nomine misit Diaconos duos Herennium et Agapetum, ut ex subscriptionibus synodicae ejusdem Concilii apparet [i 135Kb] . Hinc manifesta est Rufini hallucinatio, unum tantummodo Luciferi legatum illi Concilio interfuisse scribentis [j 1Kb] ; nisi dicere velimus, Herennium solum nominasse tamquam principalem, [Col. 0754B] non excluso, sed praetermisso Agapeto, quod et fecisse existimaverim Auctorem vitae S. Eusebii Vercellensis [k 1Kb] , Hieronymum a Prato [l 1Kb] , aliosque recentiores, qui digniorem, socio neglecto, nominarunt. Antequam Antiochiam peteret Lucifer, cum Athanasio et Eusebio Alexandriae aliquantisper eum constitisse vult citatus Eusebianae vitae scriptor per haec verba: Beatus vero Lucifer, Calaritanus Episcopus, vale eis faciens Athanasio et Eusebio, Antiochiam ab eis missus est, ut Ecclesias confirmaret de consubstantialitate divinitatis, relinquens cum eis Alexandriae Diaconum suum, qui ejus in Concilio vicem teneret, per quem professus est, ratum se habiturum, quidquid esset Concilii ordine constitutum. Attamen pugnant haec apertissime cum iis quae ibidem sequuntur: [Col. 0754C] Lucifer autem cum exoraretur ab Eusebio, quia uterque in partibus vicinis Aegypto fuerat relegatus, ut ad videndum Athanasium Alexandriam pergerent, communique tractatu cum iis qui superfuerant, Sacerdotibus de statu Ecclesiae decernerent, praesentiam sui abnegans, legatum pro se Diaconum suum mittit, atque ipse intento animo Antiochiam pergit [m 1Kb] . Si enim Athanasio valedicens ac Eusebio ab iisdem missus fuit Lucifer Antiochiam, cum iis profecto Alexandriae diversatus est, ubi Diaconum suum dicitur reliquisse. Contra vero si exoratus fuit ab Eusebio, ut secum ad Athanasium invisendum Alexandriam pergeret, si recusavit eoire, si Diaconum suum illuc misit, evidens omnino est, nec Alexandriam [Col. 0755A] intrasse, nec Athanasium vidisse, nec Diaconum ibi, ut suo nomine Synodo interesset, reliquisse. Ergo qui vitam illam contexuit, sibi minime constans, historicae veritati non consuluisse dicendus est. Ego quidem crederem narrationem illam partim a Rufini historia excerptam, partim ab anonymo auctore e cerebro eductam, adeoque sibi manifeste contradicentem: verba enim illa, Lucifer autem, etc., quae postrema recitavimus, excerpta adamussim et integre sunt ex Rufini libro I. c. 27. Credendum porro est, ut supra innuimus, Luciferum recta Antiochiam contendisse, nec Alexandriae convenisse Athanasium, sed ab Eusebio divulsum, legatisque suis ad Alexandrinam Synodum destinatis, ad auxilium praestandum, ferendumque Antiochenis solatium properasse.



 VII.
[Col. 0755B]

Haec tunc temporis erat Antiochenae Ecclesiae facies. Duo unam eamdemque sedem occupabant Episcopi, Meletius propter Catholicam fidem exsul, et Euzoius datus Meletio successor ab Arianis. Quae tunc Antiochiae turbae! Ariani Constantio favente contra Orthodoxos pro tuendo Euzoio quid non audebant? Catholici vero in duas partes distracti, Eustathiani nimirum Meletium, qui Arianis aliquando visus fuerat adhaerere, sed ab iisdem recedens in exsilium pulsus Antiochia aberat, penitus aversabantur, utpote haeretica communione pollutum, suspectum, et perosum; alii contra Meletio obsequentes, ejusque partibus impensius faventes et Eustathianos fugiebant, et ut legitimum verumque [Col. 0755C] Antiochenae Ecclesiae pastorem unum Meletium, quamvis exsulem, suspiciebant. Has ut procellas Lucifer sedaret, statim ac Antiochiam venit, animum viresque omnes intendit ea qua pollebat auctoritate, ut partes componeret, animos amico foedere jungeret, pacemque Ecclesiae illi restitueret [a 1Kb] . In mentem ergo Lucifero venit, rejecto primum Euzoio Ariano, et excluso subinde Meletio Catholico Episcopo, ut in tertium quemdam Orthodoxi dissidentes convenirent, qui fide integerrima, et vitae sanctitate omnibus Antiochenis probatus, communibus [Col. 0756A] etiam votis studiisque Episcopus admitteretur, Accitis propterea duobus aliis, Cymatio Paltensi et Anatolio Beroeensi Praesulibus [b 1Kb] , Paullinum illis dotibus ornatum, et prae caeteris ea dignum sede Antiochenae Ecclesiae praefecit [c 1Kb] , qui hujus nominis secundus in ea Antiochenorum Praesulum serie. Opinati sunt Baronius [d 1Kb] et Valesius [e 1Kb] , Paullinum ad Antiochenam sedem evectum ante Synodum Alexandrinam. Verum cum Hermantio in vita S. Athanasii [f 1Kb] , Pagio [g 1Kb] , Boschio [h 1Kb] , et editoribus Operum D. Athanasii [i 1Kb] in eam potius sententiam concedimus, Paullinum Antiochenis datum fuisse Episcopum a Lucifero ipsa Alexandrina Synodo durante. Novus interea Antiochenus Praesul Paullinus duos misit, ut legitimus Episcopus, ad Alexandrinum Concilium Diaconos [Col. 0756B] suos Maximum et Calimerum, ut illi suo nomine interessent, qui et inter Concilii Patres sederunt, et suis subscriptionibus illius Synodi decreta probavere [j 1Kb] . Et re quidem vera Synodus Alexandrina Paullinum ut verum legitimumque Antiochenorum Episcopum cognovit, tum legatis ejus admissis, tum eorum subscriptionibus acceptis. Insuper Patres illi in Synodica Epistola ita hortari Antiochenos videntur, ut positis partium studiis uni obtemperent Paullino: Deinde qui ab Arianis redierunt allicite ad vos, eosque ut patres assumite, et ut magistri et tutores accipite, cooptantes vos interim dilecto nostro Paullino ejusque sociis: et absenti Paullino Synodicam ipsam subscribendam mittentes ab illo etiam fidei professionem solemni scripto testatam voluerunt [k 1Kb] . [Col. 0756C] Ita Athanasius cum Aegypti Episcopis, et Epiphanius cum universis Cypri Ecclesiis Paullino communicantes illius electioni assenserunt [l 1Kb] ; quin et a Romano Pontifice Liberio approbationem meruit, ut Ecclesiasticorum Annalium parens ostendit [m 1Kb] , nec minus placuisse videtur Damaso, qui Paullino epistolas dedit tum in negotio Vitalis de Apollinaristarum haeresi suspecti et accusati [n 1Kb] , tum contra Apollinaris, Arii, Sabellii, Macedonii, Eunomii, et Photini errores [o 1Kb] . Verum quidem est, Orientales Episcopos Paullini electionem respuisse, [Col. 0757A] et Meletio semper adhaesisse, atque ita schisma Antiochiae perdurasse, donec Meletium inter et Paullinum pax sancita est ea conditione, acceptoque partium sacramento, Flaviani praesertim ac Theodori, ne alterutri decedenti successor daretur [a 1Kb] ; sed conventioni Orientales Episcopi non steterunt; ab illis enim exstincto Meletio in Antiochena sede Flavianus suffectus fuit; et ad multos annos schisma recruduit. Jam dissensionis causa inter Luciferum et Eusebium, improbatio nimirum electionis Paullini a Lucifero factae, non est admittenda, etsi Rufini, Socratis et Sozomeni testimonio fulciatur; cum Eusebius ipse in Alexandrina Synodo et Athanasius caeterique Patres illam ratam habuerint: neque enim poterat Eusebius illud damnare, quod solemniter [Col. 0757B] ipse probaverat [b 1Kb] . Ego sane crediderim, non quidem Luciferi factum improbasse Eusebium, sed praecipitem atque intempestivam Paullini electionem illi unice displicuisse, de qua amice cum Lucifero conquestum, ubi Antiochiam accedens catholicas res non compositas modo, sed asperiores offendit, novasque et graviores vidit Orthodoxos inter exortas perturbationes. Etenim Meletii fautores illi ab exsilio Antiochiam reduci sese adjunxerant, et cum illo conventus agere ceperant a Paullinianis segregati, utpote qui unum Meletium Antiochenum Antistitem agnoscerent, et si aliquando Acaciana et Eudoxiana communione lapsum, gloriosa postmodum confessione insignem summo sacerdotio dignum existimarent, immo, si forte e dignitate excidisset, [Col. 0757C] ad eam dicerent restitutum ipsius Alexandrinae Synodi solemni decreto de lapsis vere poenitentibus ad primos honores dignitatesque restituendis. Quae propterea dissidia et scandala cum futura praevidisset Eusebius, non potuit contineri, quin cum Lucifero dissensionis quodammodo auctore familiariter conquereretur, consilium ejus in praepropera illa electione Paullini funestissimis effectibus gravida omnino improbans.



 VIII.

Itaque, ut diximus, cum Eusebius Antiochiam veniens, accepta jam Paullinianae electionis notitia, concordiam a Lucifero intentam non modo conciliatam non fuisse, sed nova inter Catholicos orta dissidia comperisset, celere nimis Luciferi consilium [Col. 0757D] damnavit, studuitque, ut Antiochenae Ecclesiae negotiis meliori, quo fieri posset, modo provisum iret. Ergo Antiochia aliqua quomodocumque pace donata, Eusebius ad alias Orientis Ecclesias ordinandas animum et sollicitudinem convertit. [Col. 0758A] Verum Lucifer a se factam Paullini electionem ubi sensit ut praecipitem Eusebio displicuisse, ejus judicium aegre tulit. Praeconceptam hanc animi acerbitatem Concilii Alexandrini decreta de lapsis vere poenitentibus recipiendis, dummodo haeresum auctores non essent, eisque cum dignitate ad suas sedes restituendis auxerunt, [c 1Kb] praesertim cum praeter suam sententiam, qua ad fidem orthodoxam ab haeresi redeuntes communioni quidem admittendi, pristinis tamen honoribus erant privandi, Eusebio et Athanasio auctoribus factum suspicaretur. Quapropter indignatione aestuans Lucifer Concilii illius decreta rejecit, et cum Episcopis dignitati restitutis ratus non esse communicandum, ab eis caeterisque Alexandrinae Synodi Patribus sese separavit. Hoc [Col. 0758B] facto periculoso schismati locum et nomen dedit; qui enim in ejus sententiam abierunt, Luciferiani dicti sunt, eosque in haeresim deinde turpiter prolapsos egregiis scriptis D. Hieronymus insecutus est. Interea, dum reditum in Italiam cogitat, Caesareae consistere Luciferum oportuit, ut urbes illi Ecclesiae in Cappadocia subjectas, quae propter Eusebii Caesareensis Episcopi electionem inter se dissidebant, ad quietem traduceret. Initio anni secundi Juliani Augusti, exeunte scilicet Januario an. 363, cum Annalium Ecclesiasticorum maximo parente hoc evenisse existimamus [d 1Kb] . His expletis tandem ab Oriente in Italiam redux Lucifer eo ipso anno Chr. 363, Juliano Augusto IV, et Secundo Sallustio Promoto Coss., ut post tot exantlatos labores quieti [Col. 0758C] aliquando consuleret suae, in Sardiniam sese recepit. Sunt qui, antequam Lucifer Calarim rediret, illum aiunt in Campaniam appulisse, Zozimum Neapolitanum pseudo-episcopum Maximo in exsilium pulso ab Arianis suffectum [e 1Kb] vitasse, Liberium Pontificem Romae convenisse. At cum dubia omnia videantur, suspectoque Fausti et Marcellini Luciferianorum testimonio maxime fulciantur [f 1Kb] , volentes libentesque missa facimus, Calaritanae regendae Ecclesiae annis a reditu circiter octo incubuit Lucifer difficillima sub Valente Ariano Orientis Imperatore nactus tempora. Valentiniano tandem seniore Occidentalis Imperii habenas moderante an. Chr. 371 inchoato, imperii ejus VIII, Gratiano Augusto II, et Sex. Anicio Probo Coss., vel saltem [Col. 0758D] priore ad finem inclinante, Valentiniani VII, Chr. 370. Damaso Romano Pontifice Lucifer Calaritanus Episcopus ea in urbe e vivis discessit. Ejus obitus in Chronico Hieronymi ita notatur: Lucifer Calaritanus Episcopus moritur, qui cum Gregorio Hispania [Col. 0759A] rum, et Philone Libyae numquam se Arianae miscuit pravitati [a 1Kb] . Non juvat Joannis Farae hic palmarem errorem explodere, qui Luciferi emortualem diem an. Chr. 390. Imperii Valentiniani junioris XVII consignavit [b 1Kb] , cui, nihil de chronologia solliciti, Dimas Serpius [c 1Kb] et Seraphinus Esquirrius [d 1Kb] assensere. An ante mortem schismati Lucifer renuntiaverit, et se catholicae communioni reddiderit, incertum, et sub judice est. Pro Lucifero scripserunt praeter Socratem, Sozomenum, et Nicetam, Papebrochius [e 1Kb] , Ruinartius [f 1Kb] , Thomassinus [g 1Kb] , Machinus [h 1Kb] , Methodius [i 1Kb] , Macedo [j 1Kb] , Ferrarius [k 1Kb] , Spondanus [l 1Kb] , aliique recentiores. Contra vero pugnarunt Ambrosius [m 1Kb] , Augustinus [n 1Kb] , Isidorus [o 1Kb] , Baronius [p 1Kb] , Natalis Alexander [q 1Kb] , Tillemontius [r 1Kb] , Sbaralea [s 1Kb] , Labbeus [t 1Kb] , [Col. 0759B] Hieronymus de Prato [u 1Kb] , Severinus Binius [v 1Kb] , et plures alii nobiles Critici, quibus dubiae sententiae alios adjungimus Rufinum et Sulpicium Severum. Archiepiscopus Machinus grandi volumine plura pro tuendo Lucifero congessit, actaque inventionis ejus corporis (quae et Papebrochius edidit), templorum [Col. 0760A] quorumdam iconographiam, inscriptionesque Calari effossas protulit. Verum quid, si alterius Luciferi junioris Calaritani Antistitis, qui in Vandalica persecutione sub Hunnerico Rege martyr occubuit [x 1Kb] , corpus illud diceremus? Quid, si inscriptiones illas a Calaritanis confictas cum Turritano Archiepiscopo assereremus? Nos tamen Urbani VIII P. M. XIII Kal. Julias an 1641, et Innocentii X. P. M. XVI. Kal. Novembres an 1647, decretis ea, qua par est, veneratione adhaerentes cum cl. Matthaeio [y 1Kb] singula haec neque probamus, neque respuimus, et neutri parti calculo nostro accedentes historica tantummodo narratione veluti ab aliis recitata sine fuco, aut contentione exposuimus. Si vero aliorum Scriptorum exemplum et veterem Mediolanensem Codicem [Col. 0760B] secuti, in quo descripta est Fides S. Luciferi Episcopi, in ipso Operum initio et cujusque libri titulo Sancti appellationem Lucifero tribuimus, hanc eo dumtaxat sensu tributam profitemur, qui cum praevulgatis hac de re ejusdem Urbani VIII decretis omnino congruat.




[Col. 0759]
JOANNIS TILII EPISTOLA AD PIUM V. P. QUAE EXSTAT IN FRONTE OPERUM LUCIFERI AB EODEM TILIO ANNO 1568. EDITORUM.

Pio Quinto Sanctiss. Max. Pontifici Joannes Tilius Episcopus Melden. S. P. D.
[Col. 0759D]

Numquam ego auderem, Beatiss. Pater, te litteris convenire, nisi gravissimorum sanctissimorumque in Ecclesia veterum exemplo commonitus, qui semper ad Apostolicam vestram Sedem, sive consilio egerent, sive aliis maximis negotiis urgerentur, [Col. 0760D] refugium habuerunt. Non enim potest tua sanctitas ignorare calamitates, in quibus hodierna die in Gallia versamur: ac in tali adversitate non possemus nos melius in Deo consolari, quam erga tuam prudentem paternitatem; et, dum pro modulo nostrarum virium has infestissimas et foetidissimas brumas et nebulas conamur depellere, fateor, Beatiss. [Col. 0761A] Pater, nostri ordinis contemptum et dedignationem nostra culpa ita miseram, ut nihil ferme amplius auctoritatis habeamus; et profecto eam non meremur. Quapropter ad primos nostros Patres Christi Domini temporibus propinquiores confugio, eorumque scripta evolvo et perquiro, ut ostendam quomodo in doctrina illius tractanda se exercuerunt, quam quidem ab ipso ejusque Apostolis temporum progressu didicerunt, quove pacto et seipsos et Christi partes adversus inimicorum insultus foverunt. Inter quos clarissimum mihi sidus Lucifer hic, solis lumen referiens, affulsit, qui pessimam istam et omnium post homines natos maximam Arii haeresim, Antichristi matrem, in apertum profert et elucidat. Quem splendorem in tuae sanctitatis [Col. 0761B] nomine apparere cupio, cujus evectionem ne quidem universus orbis amici atque inimici improbare aut contemnere possent, nec majorem in pastore curam et laborem pro Ecclesiae utilitate desiderare. Duabus autem potissimum de causis id facio, quarum prior est, ut meo ordini antiquitus in Gallia integerrimo, atque in Deum et principem propensissimo ac fidelissimo exprobrem, quod his temporibus nostris adeo infelix et deplorandus fuerit, ut, puero rege nostro Christianissimo a Christianissimis regibus bene de nobis meritis orto, ne unus quidem repertus sit, qui illi religionem sartam tectam conservaverit: maxime cum his oculis viderimus cathedras cathedris adversari, et mensas profanas adversus altaria erigi, fidelesque Dei servos [Col. 0761C] Episcopos etiam ipsos ab haereticis et perfidis hominibus judicari, ac modis omnibus opprimi; cumulumne dicere auderem? atheismi praxim et omnem Dei oblivionem communem esse, et sanguinem Christi beneficio redemptum ubique fusum defluere: et tamen ne ulla quidem nostrorum vox adhuc oblatravit. Sed, quia anteacto tempore ita ignavi fuimus, nunc, cum sub tuo favore atque exemplo respirare licet, ut similiter Episcopis fratribus animum demus, viresque resumamus, mortem potius oppetituri, quam Ecclesia speciosa amica et sponsa Domini nostri Jesu Christi amplius ita laceretur et violetur. Ad quam rem satis eos animabit hujus gravissimi confessoris et evangelici praeconis tuba. Altera me impulit ratio, quod multum mea in hoc [Col. 0761D] libro intersit. Nam etsi totum volumen mihi opus videatur tractu uno Imperatori Constantio continuatum, ipsum tamen in libellos partitus est auctor; quorum unus asserit cum haereticis venire nobis licitum non esse, aut aliquid commune cum ipsis habere. Cum essemus Poessiaci, non tam libere sum locutus, sed illud solum dixi, cum haereticis disputationis publicae colloquium et collationem instituere nefas esse, quasi in theatrum et lusum vocaremus verbum Domini; unde nihil aliud quam offendiculum multis nasci oririque posset, et tandem, [Col. 0762A] quod jam tum valde reformidabam, comoedia in tragoediam verteretur. Itaque solus in mea sententia permansi, et ab illa disputatione, quae mihi scelesta videbatur, me subduxi, atque multum contristabar ibi res sacras profanarum more tractari. Quare a quibusdam pro seditioso et haeretico prope sum habitus. Sed, quam tristis, atque adeo quam horrendus rerum exitus fuerit, omnibus postea innotuit, quod non solum nostris piis hominibus triste occurrit, verum etiam posteris magno dolori poterit esse. Superest ut enarrem, utrum operis istius auctor, ut et plerisque doctissimis, et ipsi quoque peritissimo divinae sapientiae Salomoni evenisse dicitur, sub vitae terminum in erroneam opinionem sit prolapsus, cum nonnulli Luciferianos [Col. 0762B] illius discipulos in haereticorum numerum ascribant. Meum non est de tantis viris sententiam ferre; sed ingenue dicam, eam tum fuisse Ecclesiae integritatem, ut nullam prorsus contentionem perciperet, quin e vestigio notaret: non quod insignes viros imaginationis vel opinionis cujusdam occasione damnaret haereseos, nisi eorum assertio etiam de re gravi penitus majorum dogmatibus adversaretur, concordiae tamen ac pacis Ecclesiae adeo fuit studiosa, ut ne minimam quidem ansam seditionibus ac dissidiis praeberi pateretur. Quapropter nihil huic magno confessori magis vitio vertitur, quam nimia durities atque severitas adversus matris nostrae Ecclesiae solitam indulgentiam et conniventiam, quod ab his recederet, qui Episcopos et clericos in [Col. 0762C] haeresim lapsos, et relictam a se fidem catholicam repetentes, ad honorem et pristinum in Ecclesia munus recipiebant. Narrant ecclesiasticae historiae quomodo haec acciderint, causamque dissensionis inter illum et Eusebium Vercellensem: ac quoniam, ubi haereses ac schismata plurimum regnant, nullus disciplinae locus relinquitur, et mores magis inquinantur, ipse ac ejus asseclae hoc veluti colore, ut vitia et vitiosos fugerent, sese a fidelium societate segregabant. Ex elegantioribus sancti Hieronymi libris unus adhuc nobis superest, qui adversus eos inscribitur. Quam tandem excusationem nostri temporis haeretici afferent, qui se eadem vestigia insequi jactitant? Sanctus etiam Augustinus in hunc ipsum Luciferum acrius invehitur, tamquam nimis [Col. 0762D] morosum et difficilem, quod de Christo, qui Ecclesiae caput est, bene illi conveniat cum Catholicis, de corpore vero, quod Ecclesia dicitur, non item; nec tamen [a 1Kb] ejus sententiam de animarum generatione omnino damnat. Recentiores, quibus minus fidei et auctoritatis adhibetur, quique de eo tam certa expromere minime potuissent, pro libitu quicquid voluere commenti sunt, ita ut loco unius duos recenseant, unum Smyrnae Episcopum et alterum Sardiniae, illum quidem haereticum, hunc vero virum probum et religiosum. Quidquid porro [Col. 0763A] id sit, non solum a suis contemporaneis proximaeque aetatis hominibus clarus habitus est ac sanctus, commune tunc epitheton omnibus Ecclesiae militantis hoc toto orbe fidelibus, verum etiam, postquam e vivis excessit, beatus est appellatus. Magnus Athanasius, Ambrosius, et Hilarius illum summo in honore habent, ac de ipso splendide loquuntur. Communis mihi atque illius aetatis videtur ipsius sermo, adeo rudis est et incomptus, quem ipsemet etiam rusticum vocat: at qui diligenter perpenderit, eum gravem et sententiis refertum, virique ingenio valentis inveniet. Ostendit enim versio locorum sacri voluminis, quod illa certe vulgaris erat, neque, ut postea fuit, recognita et emendata. Qui fit ut locutiones varietatesque notabiles non desinant [Col. 0763B] occurrere, quas lectori minus, quam sumus, occupato colligendas relinquimus. Totum denique hoc opus exiguum admodum foret, si ab eo Scriptura divina, quam promptiorem habere non potuisset, scinderetur et auferretur. Idcirco purus et sincerus hic textus absque ullo periculo recipiendus est. Quod si auctor haereseos labe notatus fuisset, majori probro nobis daretur, si homo reprehensus tam eximium opus edidisset, nos vero in demandatis nobis provinciis mutos, attonitos, et excordes degere, hac praesertim aetate, quando maxime opus est, ut pari simus animi fortitudine, qua tunc erant illi Antistites, cum nostrum de religione dissidium post illud Arii sit majus, quam umquam inter Christianos fuerit exortum. Si quis nunc mortalium tam [Col. 0763C] sanctae vitae ac sacrati ordinis exstaret, qui talibus verbis principem suum improbum et perditum proscinderet, quemadmodum hic dignus faciebat confessor etiam in exsilium missus et relegatus, quid quaeso de illo diceretur? Eum vocat serpentem, belluam et immanissimam feram, latronem, sacrilegum, carnificem, homicidam, idololatram, templum daemonum, et religionis eversorem, haereticum, apostatam, Antichristi praecursorem, atque adeo ipsum Antichristum. Pacis insuper edictum ejus, quod praetextu sedandorum tumultuum promulgaverat, sacrilegum et pestiferum appellat. Haeretici susurrones, qui mundanis principibus adulantur, ipsis [Col. 0763D] persuadere nitentes, quod Episcopi Episcoporum sunt, sicuti huic Imperatori Constantio evenisse [Col. 0764A] hoc libro habetur, tales hodie illico capitis supplicio afficiendos esse clamitarent, et principes, qui haec paterentur aut dissimularent, stultitiae aut simplicitatis arguerent, sive is esset Constantius noster, sive Theodosius ille magnus a sancto Ambrosio Ecclesia pulsus: ferunt enim graviter et moleste, quod reges reddere nequeant tam infestos probis, quam fuit Herodes Joanni Baptistae. Quamvis ante hunc Constantium, excepto ipsius patre, nullus Imperator Christiani nomen assumpserat, unde periculum erat, ne ferocior magisque titillationi obnoxius redderetur. Atque illos maximos Imperatores totius orbis dominos fuisse constat, quibus nostri reges quantumvis potentes neque viribus neque auctoritate pares videri possunt. Sed quanto [Col. 0764B] magis summi reges potentia excellunt, eo majori fere semper clementia et humanitate coelitus donantur, quia sic Deo Opt. Max. suos suorumque negotia curare et conservare visum est. Sed ut finem faciam, quae hic apparet historia, tempora nostra depingit, qualia ab aliquot jam annis coeperunt, non certe sine maximo totius Galliae improperio, quae nullam umquam antea haeresim sustinuerat aut foverat, quousque nunc sub regis nostri pueritia et innocentia emersit: cui Christianissimo piissimoque tantum opis et gratiae Christus Dominus noster impartiri dignetur, ut fana et lucos, omnemque idololatriam demoliatur ac diruat, et omnem haeresim reprimat et exstinguat. Qua in re, Beatiss. Pater, sanctissimae tuae admonitiones, ut [Col. 0764C] debes, multo adjumento esse poterunt, cum bona illa vivendi norma, quam Ecclesiasticorum nostrorum abusibus adhibere curas. Quantum autem ad me spectat, qui nihil aliud quam terrae vermiculus sum, et non possum non perturbatum Ecclesiae ordinem atque istam confusionem lamentari, non quod ideo velim ab ipsa recedere, aut alicui alteri tale quippiam suadere, satis mihi est in vinea Domini pro virium mearum tenuitate operari, tibique devotionem meam ac erga sanctissimam sedem testatam relinquere, Deumque Opt. Max. pro Regis mei felicitate, pro patriae meae tranquillitate, paceque universi orbis Christiani deprecari, in qua salvum [Col. 0764D] et incolumem Christus diu te nobis conservet. Meldis III Non. Januar. MDLXVIII.




[Col. 0765]
SANCTI PATRIS NOSTRI LUCIFERI EPISCOPI CALARITANI PANCRATII PRESBYTERI ET HILARII, LEGATORUM SEDIS APOSTOLICAE EPISTOLA [a 2Kb] AD EUSEBIUM EPISCOPUM VERCELLENSEM. (C,S)

Domino honorificentissimo Eusebio Episcopo [b 1Kb] Lucifer Episcopus, Pancratius Presbyter, et Hilarius.
[Col. 0765A]

Calcato capite diaboli, et suggestionibus pravis, domine sancte, gratiam tibi a Domino nostro concessam, rogamus, noli negligere, sed ut quantocius invadente [c 1Kb] effugetur Arianorum dogma, jam accelerare dignare. Scit enim Dominus et Christus ejus, quia sicut in [d 1Kb] adventu beatissimorum Apostolorum glorificatur Dei nomen in ruina Simonis, ita [e 1Kb] Valente expulso in adventu tuo, dissoluta blasphemantium [Col. 0766A] Arianorum machina destruatur. Nos, domine sanctissime, a prima die, qua [f 1Kb] Vercellas venimus, religionem tuam usque in hodiernum cupimus, et Dominum rogamus, ut in [g 1Kb] hac Ecclesia [h 1Kb] restaurationem perpetuam laudent sancti omnes, tuamque [i 1Kb] spiritualem virtutem debita laude prosequantur. Quod credimus perventurum, quia passionem salvatoris superari non posse confidimus. Christus dominus te gloriosum conservet, sanctissime ac beatissime.




[Col. 0765]
LIBERII [a 1Kb] PAPAE AD LUCIFERUM [b 1Kb] IN EXSILIO CONSTITUTUM EPISTOLA. (C)

Liberius [c 3Kb] Episcopus dilectissimo fratri Lucifero.
[Col. 0765C]

Quamvis sub imagine pacis, humani generis inimicus [Col. 0766C] vehementius in membra Ecclesiae videatur esse grassatus, vos tamen, acceptissimi in Domino sacerdotes [Col. 0767A] [a 1Kb] , egregia et singularis fides et hic probabiles Deo ostendet, et jam ad futuram gloriam martyres designavit. Quo itaque praeconio laudis, qua vocis exsultatione merita virtutis vestrae proferam, positus inter moerorem absentiae vestrae et gaudium gloriae, prorsus invenire non possum: nisi quod scio hinc me probabiliora vobis solatia exhibere, si credatis me in exsilium simul vobiscum esse detrusum. Denique me adhuc in ipsa exspectatione pendentem quod a consortio vestro durior necessitas interim distrahit, satis contristor. Optaveram enim, fratres devotissimi, prior pro omnibus vobis impendi: ut exemplum gloriae per me magis vestra dilectio consequeretur. Sed fuerit haec palma meritorum vestrorum, ut priores de perseverantia fidei ad confessionis [Col. 0767B] illustrem gloriam veneritis. Quaeso igitur dilectionem vestram, ut me praesentem vobiscum esse credatis; atque eo me affectu absentem non esse sentiatis, et intelligatis dolere me satis, quod sum interim a vestro consortio disparatus. Quantam denique gloriam fueritis consecuti, hinc magis scire potestis, [b 1Kb] quod si qui in persecutione coronati sunt, [Col. 0768A] solius persecutoris cruentos gladios sentire potuerunt: contra vos, devoti per omnia Dei milites, etiam [c 1Kb] falsos fratres inimicos experti, de perfidia victoriam pertulistis: quorum quanto violentia in saeculo crescere potuit, tanto sanctis sacerdotibus praemia laudis inveniuntur conferre.

Estote itaque de promissione coelesti securi: et quia proximiores estis Deo effecti, vestris orationibus me vestrum consacerdotem famulum Dei ad Dominum sublevate, ut supervenientes impetus, qui de die in diem cum annuntiantur, graviora vulnera infligunt, tolerabiliter ferre possimus: ut inviolata fide, salvo statu Ecclesiae catholicae, parem vobis dignetur me Dominus efficere. Et quia cupio quae gesta sunt in ipsa [d 1Kb] congressione fidelius scire, obsecro [Col. 0768B] sanctitatem vestram, universa fideliter litteris intimare dignemini: ut additamentum majus vel ipse animus, qui diversis rumoribus cruciatur, vel vires corporis ipsius, quae jam extenuatae sunt, de cohortatione vestra possint sentire. Et alia manu, [e 1Kb] Deus vos incolumes custodiat, domini fratres.




[Col. 0767]
S. P. N. LUCIFERI EPISCOPI CALARITANI DE NON CONVENIENDO CUM HAERETICIS, AD CONSTANTIUM IMPERATOREM LIBER UNUS. (C)

[Col. 0767D] Cum omnibus perniciosis tuis conatibus advertisses itum obviam, cumque omnia machinamenta [Col. 0768D] contra Dei Ecclesiam tua, reperisses cuncto Dei populo revelata, dixisti nos fuisse atque esse inimicos [Col. 0769A] pacis, hostes unitatis, adversarios etiam fraternae charitatis. Si inter Dei cultores et ejus religionis inimicos nihil esse debet inter, cur Moyses tempore quo vidit populum illum carnalem Judaicum, cujus tu sapientiam tenes, idololatriae incurrisse reatum, posteaquam gladio certos percuti fecit, etiam stationem suam segregatam esse voluit? quae ita esse, accipe scriptum. Et dixit Dominus ad Moysen: Dic filiis Israel, Vos populus durae cervicis, videte ne aliam plagam inducens super vos, deleam vos. Nunc ergo deponite stolas gloriae vestrae et ornamentum, et ostendam quae facturus sum vobis. Et abstulerunt filii Israel ornatum suum, et stolas a monte Choreb, et sumens tabernaculum Moyses, fixit illud extra castra, longe a castris, et appellatum est tabernaculum testimonii, et [Col. 0769B] fiebat ut omnis, quicumque quaerebat Dominum, ibat ad tabernaculum testimonii foras extra castra. Cum autem egrediebatur foras de tabernaculo Moyses, stabat omnis populus [a 11Kb] speculantes unusquisque ad ostium tabernaculi sui. Considerabant euntem Moysen usque dum introiret tabernaculum: mox autem cum introiisset in tabernaculum Moyses, descendebat columna nubis, et stabat in janua tabernaculi, et loquebatur Moysi, et videbat omnis populus columnam nubis stantem in janua tabernaculi, et stans totus populus [b 12Kb] adoraverunt unusquisque ad ostium tabernaculi, et locutus est Dominus ad Moysen palam in palam, quemadmodum quis loquitur ad amicum suum. Minister autem Hiesus filius Navae junior non exibat de tabernaculo (Ex. XXXIII, 5). Per quod factum, ostensum est vos in Deum peccantes [Col. 0769C] vitandos, secedendumque esse a vobis. Sed inquit: Ecce Moyses, licet alio in loco habuerit tabernaculum, tamen non deseruit populum, sed hortatus est eos corrigere vias errorum suorum Deo propitio; nec hi, qui tuo sacrilegio misceri recusaverunt, desunt ab his officiis: dici etenim tibi cognoscis, nisi vias correxeris tuas, quod sis in aeternum periturus. Id quod ergo intendere coeperamus, quo penitus possumus perducere ad probationem? quotiens murmuravit populus contra Deum, et insurrexerunt in Moysen, legisti Deum dixisse ad Moysen et Aaron: [c 1Kb] Secedite e medio populi hujus indisciplinati et contumacis, et disperdam eos ego (Num. XVI, 21). Quid igitur nos vult facere, nisi ut vos indisciplinatos et contumaces fugiamus, ne simul vobiscum, sicut illi [Col. 0769D] qui cum Chore, Dathan et Abiron fuerant coadunati, pereamus? Aut negabis te indisciplinatum atque contumacem? respice actus tuos circa Domini exhibitos ecclesiam, et invenies quam sis indisciplinatus atque contumax. In Deuteronomio dicit Moyses [d 1Kb] : [Col. 0770A] Non ponetis ad eos testamentum, neque [e 9Kb] misereamini eorum, neque tradetis eis filias vestras nuptum, neque dabis filio tuo filiam illius: seducet enim filium tuum a me, et serviet diis alienis, et irascetur ira Dominus in vos, et exterminabit te cito (Deut. VII, 2). Cum haec mandet fieri, quomodo possumus vobiscum convenire, vobiscum pacem habere, cum negatoribus unici Dei Filii? quomodo potueramus istam tuam implere voluntatem? cum Deum videas dixisse per Moyen de Moabitis, Ammonitis, Non salutabitis eos pacifice omnibus diebus vitae tuae usque in aeternum (Ibid. XXIII, 6). Quomodo simul esse Ariani et Christiani potueramus? cum audias Moysen dicere: Non erit [f 1Kb] adultera ex filiabus Israel (Ibid. 17); et omni commoneat loco ut omnis adulter interficiatur, productus ad [Col. 0770B] portam, lapidibus: Et tolletis, inquit, iniquum a vobismetipsis (Ibid. XXIV, 7). Si carnale adulterium dicit ita exsecrari Deum ut jusserit omnes puniri adulteros, quanto magis adulterium vestrum spiritale [g 1Kb] exsecretur Dominus necesse est, unde et fueratis atque estis fugiendi: cum apostaticis non potueramus convenire Christiani, quando dixisse inveniamus Spiritum sanctum per Moysen: Aperiet tibi Deus thesaurum coelestem optimum, [h 7Kb] dare tibi pluviam terrae tuae, in tempore benedicet opus manuum tuarum omne, fenerabis gentes multas, tu autem non feneraberis, et praeliabis gentes multas, te autem non expugnabunt, constituet te Dominus Deus tuus in caput, et non in cauda, et eris supra et non subtus, si audieris mandatis Domini Dei tui, quodcumque ego mandabo [Col. 0770C] tibi hodie custodire et facere, [i 1Kb] et non discedere ab omni sermone quem ego mando tibi hodie, dextra aut sinistra (Ibid. XXVIII, 12). Quomodo cum pseudoepiscopis sectae tuae Arianis nobis poterat convenire, quando videas non nos benedictos esse potuisse, nisi quia non abierimus post idololatriam tuam? nisi quia exsecrati fuerimus haeresim vestram Arianorum, sicuti et omnium exsecramur haereticorum? nisi quia tales vos judicaverimus, atque habeamus, quales et ethnicos, cultores videlicet omnium daemonum? nisi quia sic te fuerimus abominantes, quomodo et Judaeos, qui inveniuntur esse sine Deo, ex quo unicum negaverint Filium Dei? Apud Hiesum Nave: At ubi audivit, inquit, populus vocem tubarum, jubilavit universus populus jubilo magno, et ceciderunt universi [Col. 0770D] muri civitatis in circuitu, et ascendit universus populus in civitatem unusquisque coram adversariis suis, et invaserunt civitatem et anathematizaverunt eam, et quaecumque erant in civitate, a viro usque ad mulierem, a juvene usque ad senem, et usque ad vitulum et usque ad [Col. 0771A] subjunctorium occiderunt in ore gladii, et duobus juvenibus qui exploraverant, dixit Hiesus: Introite in domum mulieris et producite eam, et quaecumque sunt ejus: et introierunt duo juvenes qui exploraverant civitatem in domum mulieris, et eduxerunt Rahab meretricem, et patrem ejus, et matrem, et fratres ejus, et quaecumque erant illius, et omnem cognationem ejus, et deduxerunt eam foras extra castra Israel, et civitas incensa est igni cum omnibus quae erant in ea (Jos. VI, 20) Et infra: Raab meretricem et [a 16Kb] omnem domum patris ejus vivificavit Hiesus, et commorata est in Israel usque in hodiernum diem (Ibid., 25). Quando igitur videas omnes in civitate Hiericho inhabitantes ore punitos gladii, omnem incensam civitatem, quomodo putasti nos potuisse tecum convenire cum haeretico, [Col. 0771B] quando quidem plus te atque tuos dignos esse [b 1Kb] anathema, quam illi fuerant, adverteremus? Quomodo potueramus cum pseudoepiscopis sectae tuae convenire Arianis, quando videas nullum ad vitam reservatum in civitate, in qua idololatrae morabantur, nisi tantum Raab, propterea quod crederet esse Dominum nostrum totum potentem; idololatriam vero in qua confidedat populus in Hiericho constitutus, quod fuisset errore inventa humano? Quomodo potueramus vobiscum convenire, quando in [c 1Kb] Regnorum tertio scriptum sit libro, nec domos vestras esse calcandas, nec cibos vobiscum sumendos, neque aquam accipiendam a vobis? Haec ita esse aperit sacra Scriptura: Et factum est, dicit de illo coapostata tuo, [d 1Kb] verbum hominis Dei (III Reg. XIII, 4): [Col. 0771C] et infra: Et extendit manum suam ad aram dicens: Apprehendite eum, et arida facta est manus regis, quam extendit in eum, et non potuit reducere eam ad se, et [e 1Kb] sacrarium ruptum est, et effusa est pinguedo ejus a sacrario secundum quod dixit homo Dei in verbo Domini. Et respondit rex et dixit homini Dei: Roga [f 17Kb] a facie Domini Dei tui, ut revertatur manus mea ad me. Et rogavit homo Dei faciem Domini, et reversa est manus regis ad eum, et facta est quemadmodum primum, et locutus est rex ad hominem Dei et dixit: Intra mecum in domum et prande, et dabo tibi munera. Et dixit homo Dei ad regem: Nec si mihi dimidiam dares [g 1Kb] domum tuam, non intrabo tecum, nec manducabo panem, nec bibam aquam in hoc loco, quoniam sic praecepit mihi Dominus in verbo dicens: Non manducabis [Col. 0771D] panem et non bibes aquam, et non reverteris in via qua ibis in ea (Ibid.). Quomodo vobiscum potueramus convenire ad Deum adorandum? cum iste homo Dei qui a Deo objurgandum Hieroboam regem fuerat missus, quoniam per illum qui dictus est Propheta, circumscriptus fuerit, tam gravis circa illum vindicta processerit. Et abiit, inquit post haec Scriptura de illo homine Dei, per aliam viam, et non est reversus per viam qua venerat in Bethel, et [Col. 0772A] Propheta alius habitabat in Bethel, et venerunt filii ejus, et nuntiaverunt ei omnia opera quae fecerat homo Dei die illo in Bethel, et verba quae locutus est regi, et averterunt faciem patris sui, et locutus est ad eos pater eorum dicens: Qua via abiit? Et demonstraverunt filii ejus viam per quam ierat homo Dei qui venerat ex Juda, et dixit filiis suis: Sternite mihi asinam; et straverunt ei, et ascendit super illam, et abiit post hominem Dei, et invenit eum sedentem sub arbore ilicis, et dixit ei: Si tu es homo Dei qui venisti ex Juda? et dixit: Ego sum. Et dixit ei: Veni mecum, et manduca panem; et dixit: Non possum reverti tecum, neque manducare panem, neque bibere aquam in hoc loco, quoniam sic praecepit mihi in verbo Dominus dicens: Non manducabis panem ibi, et non bibes aquam ibi, [Col. 0772B] et non reverteris inde per viam quam ieris. Et dixit ad eum: Et ego Prophetes sum sicut et tu, et Angelus locutus est ad me in verbo Domini dicens: Reduc eum ad te in domum tuam, et manducet panem, et bibat aquam. Et mentitus est illi, et reduxit eum, et manducavit panem in domo ejus, et bibit aquam, et factum est sedentibus illis ad mensam verbum Domini ad pseudoprophetam qui reduxit eum, et dixit ad hominem Dei, qui venerat ex Juda, dicens: Haec dicit Dominus propter quod exacerbasti verbum Domini, et non custodisti praeceptum quod praecepit tibi Dominus Deus tuus, et redisti et manducasti panem, et bibisti aquam in hoc loco, de quo locutus est ad te dicens: Non manducabis panem neque bibes aquam; ideo non intrabit corpus tuum in monumentum patrum tuorum. Et factum est [Col. 0772C] postquam manducavit panem et bibit aquam, et straverunt ei asinam, et reversus est, et abiit, et invenit eum leo in via, et occidit eum, et erat corpus ejus projectum in via, et asina stabat ad eum, et leo stabat ad corpus ipsius, et venerunt viri civitatis illius, et locuti sunt in civitate ubi prophetes senior habitabat in illa, et cum audissent qui reduxerant eum de via, dixit: Hic est homo Dei qui exacerbavit verbum Domini; et abiit, et invenit corpus ejus projectum in via: et asina, et leo stabat super corpus ejus, et leo non edit corpus illius, neque insilivit in asinam (Ibid. 10). Si illi hoc repraesentatum est, [h 1Kb] cur manducasset panem et potum sumpsisset aquae in loco profano apud homines alienigenas, quid nobis repraesentatum fuisset, si tecum, quem scimus haereticum, quem novimus esse [Col. 0772D] negatorem unici Filii Dei, ut desiderabas, copulassemus amicitias? si vobiscum Arianis precem fudissemus? si denique passos nos fuissemus, omnia, quae celebramus Domini sacerdotes, cum pseudoepiscopis Arianis tuis celebrare? Interea sic te fuisse ad nos circumscribendos immissum, ut ad illum Dei hominem fuerit ille pseudoprophetes, debes repetens actus tuos cognoscere amarissimos; ut enim ille cum fuisset pseudopropheta, prophetam se esse [Col. 0773A] dicebat ad circumveniendum innocentem, ita et tu cum non sis Christianus, sed sis Arianus, finxisti te Christianum ad nos irretiendos. Deinde cum pacem semper habuerit Domini ecclesia, et vos atque omnium sectarum haereticos foras abjecerit, dixisti: [a 1Kb] Pacem volo firmari in meo imperio, cupiens violare in nobis pacem dominicam, scindere desiderans Dei populum, procurans haeresi tuae ad quam nos omnes facere sis optans transitum: sic mentitus es Dei te fuisse hominem, quando hanc pacem facere te salutis nostrae causa dixisti; quomodo et ille pseudoprohetes, qui dicebat: Redi mecum quia et ego prophetes sum Domini, et dixit mihi Angelus (III Reg. XIII, 18). Sic, inquam, mentitus es, quando dixisti, quo potuisses Deo placere, hoc te aggressum facere; [Col. 0773B] siquidem tu singulos catholicos Episcopos communioni jungere fueris laborans [b 1Kb] Arianorum. Quomodo tecum ac cum tuis coarianis potuit convenire Christianis, quando ad Josaphat regem [c 1Kb] Dominum haec dixisse cernas, cur Achab idololatram in amicitias acceperit, cur ad bellum cum Domini processerit inimico? posteaquam etenim ille Achab, consacrilegus tuus, secundum verbum Dei fuisset in bello letali percussus plaga, et Josaphat, quia ex toto corde ad Deum proclamaverat, fuisset domui suae repraesentatus, loquitur Scriptura sancta exiisse ante faciem ejus Jeu filium Anani, qui fuerit videns, atque dixisse talia: Si peccatorem illum adjuvas, et eorum, qui oderunt Dominum, amicus es, in hoc super te irae a facie Domini, sed sermones boni inventi [Col. 0773C] sunt tecum, quoniam abstulisti lucos de terra, et parasti cor tuum ad requirendum Dominum (II Paral. XIX, 2). Si illi haec dicuntur, quae nobis dicerentur, si tecum [d 1Kb] haeretico Dei adversario amici esse maluissemus? aut numquid dicere audebis: Ego non sum Dei inimicus, ita ut fuit Achab rex Israel? Quomodo non es inimicus, qui eadem agas quae egit Achab? cum sic sis impugnans religionem Dei, sicut ille impugnaverit; sic persequaris domum ejus, sicut ille persecutus sit. Quomodo tecum ac cum tuis potuit nobis convenire, cum isti Deo devoto regi, cur Ochoziae regi Israel junctus fuisset in amicitiis, fuerit per Prophetam increpatum a Deo? Et junxit, inquit, amicitiam Josaphat rex Juda cum Ochozia rege Israel, ipse inique coepit facere, et communicavit secum [Col. 0773D] ut faceret naves, quibus iret in Tharsis, et fecit naves, in Asion Gabar [e 1Kb] , et prophetavit Eliezer filius Oziae ex Marea super Josaphat dicens: In eo quod communicasti Ochoziae, confregit Dominus operam tuam, et contritae sunt naves tuae, et non poterunt [f 10Kb] ire Tharsis (Ibid. XX, 35). Si illi illa dicuntur a Domino quod ad fabricam navium socium habuisset viae perditionis regem, quid nobis dici posset, si te destructorem domus [Col. 0774A] ejus, te catholicae fidei persecutorem amicum Dei sacerdotes haberemus? Si illius operam confregit, cur iniquo fuisset junctus, vero nos jam ipsi fulmine fuissemus, credo, dissipati, cur tibi blasphemo nosmet junxissemus. Quomodo potueramus nos, cum simus servi Dei, vos vero servi diaboli, in unum convenire, quando sic inter nos et vos separatum esse voluerit Deus, quomodo inter lumen et tenebras, inter vitam et mortem, inter dulce et amarum, quomodo inter sanctos angelos Dei qui sunt semper clementiam ejus magnificantes, et inter illos apostatas quos in aeternum tecum visurus eris torqueri, nisi temet eripueris ab eis? Quomodo, inquam, nos vobiscum esse potueramus Dei servi cum servis Antichristi? quando Amasiae regi fuerat dictum a Deo [Col. 0774B] in secundo Subrelictorum [g 1Kb] libro: Non ibit tecum exercitus Israel, quia non Deus cum Israel, omnes filii Ephrem, quia si te existimaveris praevalere in istis, in fugam convertet te Dominus ante inimicos, quia est virtus a Domino (Ibid., XXV, 7). Quomodo resisteremus contra diabolum, si in tanto scelere vestro curreremus vobiscum, cum hostibus Dei, cum hominibus inventis sine notitia Dei, cum Deum non habentibus, in quos catervam sciamus esse daemonum? Neque enim potestis vos esse negatores unici filii Dei sine daemoniis, cum blasphemare vos non faciant, nisi illi qui vestra caecaverint corda, ne videlicet possit a nobis [h 1Kb] veritas comprehendi. Numquid nam potueramus in vestra demorari parte, consentire vestris flagitiosissimis meditationibus, cum per [Col. 0774C] David gloriosum dicat Spiritus sanctus, non esse beatos, nisi eos, qui se abstraxerint a vobis unici filii Dei negatoribus, eos, qui serpentinis cogitationibus vestris non se miscuerint, beatos tantum mansuros? Beatus qui non abiit in consilio impiorum, et in via peccatorum non stetit, et in cathedra pestilentiae non sedit (Psal. I, 1). Quomodo esset vobis et nobis unius loci conventiculum? cum audias item David dicere in Psalmo sexto: Discedite a me, qui operamini iniquitatem (Psal. VI, 9). Si non operamini Ariani iniquitatem, judica tu princeps in sacrilegio Arianorum, qui, cum dicamus nos Christianos, horribili animositate persequeris. Recte igitur scias nos fecisse, recedendo a vobis Deo odibilibus. Quomodo etenim nos in coetu vestro omnibus facinoribus infecto [Col. 0774D] manere, et non vos pestes ac lues fugere decuerat? cum dicat ex persona populi nostri in vicesimo quinto Psalmo: Quoniam misericordia tua ante oculos meos est, et complacui in veritate tua. Non sedi in concilio vanitatis, et cum iniqua gerentibus non introibo, odivi ecclesiam malignantium et cum impiis non sedebo (Psal. XXV, 3). Si non est [i 1Kb] consilium vestrum vanitatis, convince me. Non est vanum concilium [Col. 0775A] in quo omne consilium non est, nisi ut Dei negetur Filius, ut Deus pater non esse verus pater defendatur, ut Spiritus sanctus paracletus non esse verus Dei spiritus asseveretur, ut apostolica et evangelica traditio destruatur, traditio Arii firmetur? in quo concilio nihil aliud firmatur, nisi quod omnibus haereticis et ethnicis atque Judaeis possit laetitiam conquirere magnam? Gaudent cuncti Dei religionis exsecratores, quod enim te videant imperatorem voti sui rem exsequentem, quod enim te exstitisse unici Filii Dei negatorem, et ejus servorum advertant persecutorem; hoc est [a 1Kb] concilium, quod magnopere omnibus viribus imperii tui solitus es adunare, ad hoc utique ut omnis auctoritas Scripturarum sacrarum tui imperii auctoritate solvatur, [Col. 0775B] ut omnis sepeliri possit veritas, ut mendacia detestandae commentationis vestrae possit videri vera. Haec sunt meditationis vestrae in illo egregio concilio per tuam adunato potentiam. Propterea odis nos, quia concilium vestrum malignantium exsecremur, propterea [b 1Kb] in exsilio sumus, propterea in carcere necamur, propterea nobis solis prohibetur conspectus; idcirco reclusi in tenebras custodimur ingenti custodia. Hujus rei causa nullus ad nos visendos admittitur hominum, quia videlicet noluerimus vobiscum impiis sacrilegis ullam scelerum vestrorum habere societatem, de quibus ex nostra persona directa est obsecratio ad Deum, ne scilicet vobiscum degentes simul periremus, sed fuissemus segregati de vestro nefario concilio, de vestra iniqua conspiratione. Ait [Col. 0775C] enim in vicesimo septimo Psalmo: Exaudi, Domine, vocem deprecationis meae cum oro ad te, cum extollo manus meas ad templum sanctum tuum, ne simul trahas cum peccatoribus animam [c 11Kb] meam, et cum operantibus iniquitatem ne perdas me. Cum his, qui loquuntur pacem cum proximo suo, mala autem sunt in cordibus eorum. Da illis secundum opera illorum, et secundum nequitiam studiorum ipsorum, secundum operationem ipsorum manuum tribue illis, redde retributionem eorum ipsis (Psal. XXVII, 2). Propterea odimur a te, Constanti, quoniam noluerimus haec dici de nobis, quae dicantur ore Prophetae de te ac tuis propter nequam vestram operam, quae dicantur de Judaeis, quorum imitator exstiteris. Si non es tu Constantius Imperator, qui [d 1Kb] finxeris pacem te facere, ut fuerunt mala cogitamenta, nisi ut Dei negatus fuisset filius, [Col. 0775D] nisi ut apostolica atque evangelica fides fuisset [Col. 0776A] destructa, aedificata vero fuisset Ariana haeresis vestra, nisi ut omnes tibi non acquiescentes fuissent deportati, proscripti, varie excarnificati, ad ultimum interfecti? et idcirco Spiritus sanctus te ac tuos designans pariter ac percutiens dicit ex persona populi nostri: Cum operantibus iniquitatem ne perdas me, cum his qui loquuntur pacem cum proximo suo, mala autem sunt in corde eorum (Ibid. 3). Nobis dicebas: Pacem volo fieri; et in corde tuo manens adversarius religionis nostrae cogitabat per te facere nos idololatras: unde et vere recepturus eris secundum operam tuam, secundum nequitiam studiorum vestrorum, nisi tibi feceris esse prospectum. Vitavimus ac sumus vitantes consilium vestrum, quod contra Deum factum est ac fit; quorum tunc jam videns [Col. 0776B] meditationes Spiritus sanctus dixerit ore David in trigesimo secundo Psalmo: Dominus dissipavit consilia gentium, reprobat autem cogitationes populorum, et reprobat consilia principum (Psal. XXXII, 10). Consilia vero vestra contra suam prolata ecclesiam reprobat Deus: nec enim potest odire populum suum, haereditatem suam, et amare vos filios pestilentiae, vos persecutores servorum suorum. Dixisti: Facite pacem cum Episcopis sectae meae Arianis, et estote in unum; et dicit Dei spiritus per Salomonem in Proverbiis: Vias impiorum noli, noli exsequi [e 1Kb] , neque aemuleris viam iniquorum, in quocumque loco exercitum constituerint, ne supervenias illuc: declina autem ab ea, et devita; non enim dormient, nisi male fecerint: ablatus est enim somnus ab eis, et non dormiunt. Hi enim [Col. 0776C] cibantur cibis impietatis: vino autem iniquo inebriantur. Nam viae justorum similiter ut lux fulgebunt, procedunt et illuminant, donec corrigat dies. Viae autem impiorum tenebrosae, nesciunt quomodo offendunt (Prov. IV, 14). Quomodo vobiscum Arianis societatem poteramus habere, cum adulteris spiritualibus? qui scriptum retineamus: Nolite [f 1Kb] intendere fallaci mulieri: mel enim distillat a labiis mulieris meretricis, quae ad tempus impinguat fauces tuas, novissime autem amarius felle invenies, et acutius magis quam gladius ex utraque parte acutus: insipientes [g 9Kb] autem pedes deducunt utentes ea cum morte ad inferos (Ibid., V, 2). Sed quid dicis haec propter carnis adulteria dicta? Si propter carnis adulteria esse astruis haec dicta, quanto magis fugiendi vos estis spiritales adulteri, ne per Arianam haeresim vestram meretricem [Col. 0776D] spiritalem haec super nos quae dicuntur veniant? [Col. 0777A] Dulce etenim quibusdam videtur quod tibi regi in amicitias jungantur suscipiendo haeresim tuam, sed amarius felle sensuri, cum tecum torqueri in perpetuum coeperint in perpetua gehenna sentire, qui tecum esse delegerunt, tunc dicturi: Vae nobis qui Constantium imperatorem Deo praeposuerimus. Convenire nobis et vobis quo modo potuerat? cum infra dicat adhuc Salomon: Ejice de consilio [a 7Kb] pestilentem, et exiet cum illo contentio (Prov., XXII, 10); et: Ne imitatus fueris malos viros, neque desideres esse cum illis; falsa enim meditatur cor eorum, et dolores labia eorum loquuntur (Ibid., XXIV, 1). Tum, Noli applicare impium ad pascua justi, neque seducaris saturitate ventris. Septies enim cadit justus et resurget, impii autem infirmabuntur in malis (Ibid. 15). Cum superbis et praevaricatoribus, [Col. 0777B] cum eis qui volueritis cum Juda Scarioth inveniri, quam cum beatissimis prophetis, apostolis, atque martyribus, quomodo esse possumus? cum audiam in centesimo Psalmo: Deambulabam in innocentia cordis mei in [b 1Kb] media domo tua. [c 1Kb] Non proponebam ante oculos meos rem malam facientes, praevaricationes odivi, non adhaesit mihi cor pravum, declinantes a me malignos non agnoscebam: detrahentem adversus proximos suos occulte, eum persequebar, superbo oculo et insatiabili corde, cum hoc simul non edebam (Psal. C, 2). Et in Psalmo centesimo octavo decimo: Iniquos odio habui, et legem tuam dilexi (Psal. CXVIII, 13). Cum sitis iniqui, quippe negatores unici filii Dei, cum odiri vos oporteat a nobis, propterea quod viam veritatis relinquentes comprehenderitis omnium [Col. 0777C] errorum, propterea quod relinquentes lumen, ire delegeritis in exteriores tenebras, quomodo tibi capiti nefando, tibi Dei domus destructori, omnium iniquitatem operantium fomiti, potueramus esse carissimi? quomodo familiares amici, ut sunt [d 1Kb] Valens, Ursaceus, Epictetus [e 1Kb] , Saturninus [f 1Kb] , et caeteri? e quo numero tamen etsi viderint in quam inciderint foveam, certi tamen tecum diligerent interire, dummodo regni tui inanem pulchritudinem [g 1Kb] una perfruantur tecum. Nos quomodo tecum esse potuemus, qui ista, quae illi tecum frui elegerunt habearamus exosa? homines qui ad illa consequenda tendant, quae sunt in perpetuum mansura: qua de re nobis ac vobis non convenit, nempe quia noluerimus suscipere haeresim tuam, nempe quia Christiani [Col. 0777D] noluerimus effici Ariani. Quis est autem, nisi qui [Col. 0778A] sicut vos estis Ariani, impos mentis qui derelinquat domum Dei, et eam dat diaboli monumentum? Idcirco autem apud te odio laboramus quia fuerimus metuentes atque sumus, ne illa fuissent dicta de nobis, quae sunt dicta de illis desertoribus, hoc est Judaeis, quos incusat Hieremias, dicens: Audite verbum Domini, domus Jacob, et omnis domus Israel. Haec dicit Dominus: Quid invenerunt in me patres vestri contumaciae, quod recesserunt longe a me, et abierunt post supervacua, et frustrati sunt, et non dixerunt: Ubi est Deus, qui liberavit nos de terra Aegypti, qui eduxit nos ducatum praebens in deserto in terra inculta, et ignota, et in terra sine aqua, et sine fructu, in terra in quam nemo commeavit vir, neque commoratus est ibi filius hominis, et induxit vos in Carmelum [Col. 0778B] ut manducaretis fructum ejus et bona ejus, et intrastis, et coinquinastis terram, et haereditatem meam posuistis in exterminationem; sacerdotes non dixerunt: Ubi est Dominus, et seniores legis meae nescierunt me, et pastores impie egerunt in me, et prophetae prophetaverunt in Baal, et post inutilia abierunt (Jerem. XI, 4). Noluimus haec audire opprobria; unde et fugiendum diximus [h 1Kb] te ac tuos. Neque enim convenire poterat Dei domesticis vobiscum alienigenis, cum videamus dictum a Deo cum perfido tuo illo populo carnali: Averte pedem tuum ab aspera via, et faucem tuam a siti (Ibid., 25). Quae autem dixit: Confortabor, quia dilexit exteros et post illos abibat, post vos ergo exteros, post vos allophilos non solum non ire voluimus, sed et anathema vobis filiis pestilentiae ac [Col. 0778C] tenebrarum diximus, ne si recessissemus ab apostolica atque evangelica fide, derelinqueremusque viam quam tenuerunt Abraham, Isaac et Jacob beatissimi, Abel, Enoch, Noe, et cuncti prophetae, apostoli, atque martyres, haec etiam dicta fuissent a Deo de nobis, quae dicta sunt de comblasphemis tuis Judaeis. Quemadmodum confunditur fur, cum comprehensus fuerit, sic confundentur filii Israel ipsi, et reges eorum, et principes ipsorum, et sacerdotes ipsorum, et prophetae (Ibid. 26). Noluimus esse inter vos, ne etiam illa increpatio vocis divinae nos cum Judaeis, et vobiscum haereticis argueret; Ut quid loquimini ad me? omnes vos impie egistis, et omnes vos deliquistis in me, dicit Dominus (Ibid., 29). Quomodo vobiscum nobis convenire poterat? cum legeris scriptum in libro Machabaeorum [Col. 0778D] primo: [i 1Kb] Tunc congregati sunt ad eos conventus [Col. 0779A] fortis in viribus ab Israel omnis voluntarius in lege, et omnes qui fugiebant a malis additi sunt ad eos, et facti sunt illis [a 11Kb] firmamentum, et constituerunt [b 1Kb] virtutem, et percusserunt peccatores in ira sua, et viros iniquos in indignatione, et caeteri fugerunt ad nationes, ut se liberarent, et circuivit Matathias et amici ejus, et destruxerunt aras, et circumciderunt pueros incircumcisos quotquot invenerunt in finibus Israel in fortitudine, et persecuti sunt filios superbiae, et prosperavit [c 1Kb] opus in manus eorum, et obtinuerunt legem de manibus gentium et regum, et non dederunt cor [d 1Kb] peccatori (I Mach. II, 42). Vobiscum ne [e 1Kb] esse potueramus, cum videatis quid illi fecerint, ex toto corde qui Deum inveniuntur timuisse? Tu dicis membrum jam tunc exsectum de corpore beatae [Col. 0779B] ecclesiae, quando Arianus factus es ex Christiano, Estote nobiscum. Et Dominus dicit in Evangelio: Quod si oculus tuus dexter scandalizat te, erue illum, et projice abs te. Expedit enim tibi ut pereat una pars membrorum tuorum, quam totum corpus tuum mittatur [f 1Kb] in gehennam: et si dextera manus tua scandalizat te, abscinde [g 1Kb] illam et projice abs te; expedit enim tibi ut pereat una pars membrorum tuorum quam totum corpus tuum eat in gehennam (Matth. V, 29). Secuisse se Arium, atque projecisse secundum Domini praecepta damnat [h 1Kb] ecclesia; et tu dicis: Suscipite compestilentes ac lues [i 1Kb] suos; tu dicis: Sinite vos eodem interire morbo, quo ego perierim. Sic est de corpore ecclesiae excisus Sabellius [j 1Kb] , ut est et condetestabilis tuus excisus Arius iste, cujus sermo ut cancer in te [Col. 0779C] fortissime adeo serpserit, ut totus jam cancer esse cernaris: nec poteris dicere, te non Arii cancerasse [k 1Kb] sermonem, cum foetor cancerationis tuae ad omnem pervenerit regni tui locum, et cuncti te vitare statuerimus, ne et ipsi peste tua Ariana canceraremur. Sic, inquam, sectus est, atque projectus tuus magister Arius, ut est sectus et rejectus Sabellius, [Col. 0780A] qui fuerit ausus unam esse personam Patrem et Filium et Spiritum sanctum defendere; quia fuerit ausus dicere ipsum sibi et Patrem esse, et Filium, et Spiritum sanctum; excisus est quia dicere non dubitarit, quod etiam ipse Pater in utero Virginis incarnatus sit, et fuerit passus. Sic Marcionem [l 1Kb] excisum projecit [m 1Kb] , qui noluerit Dei Filium hominem suscepisse confiteri de utero Virginis, et per hoc hominem factum. Sic excisus est atque abjectus Paullus Samosatenus [n 1Kb] Photini magister e corpore ecclesiae, quia fuerit dicere dignatus, hominem tantum Dei Filium. Sic et cunctarum sectarum haeretici sunt praecisi, ut est Arius praecisus, utque tu, qui propterea quod dicas de Dei Filio [o 1Kb] , factus est ex nihilo, et non est verus Filius, erat quando non erat, [Col. 0780B] exscindi merueris. Exscissi igitur estis cuncti blasphemi, atque rejecti virtute Dei de ecclesia ejus clementiae, quia non fueritis in ea manentes fide, in qua manserint patriarchae, prophetae, apostoli, ac martyres. Homo excisus cum omnibus comblasphemis tuis e corpore sanctae ecclesiae, jacens in diaboli sentina, audes dicere ad eam: Esto talis ut sum ego, quo possis tali confici morbo, quo sum et ipse consumptus. Sic existimaveras nos [p 1Kb] potuisse vobiscum convenire, tamquam non retineremus dixisse beatum Paullum: Praecipimus autem vobis, fratres, in nomine Domini nostri Jesu Christi, ut subtrahatis vos ab omni fratre inquiete ambulante, et non secundum traditionem quam acceperunt a nobis (II Thessal. III, 6). Quae efficere potuerat ratio, [Col. 0780C] ut deserentes viam, quae ducit ad coelorum regna, comprehenderemus vestram quae praecipitet ad gehennam? Circumscribere nos te potuisse arbitratus es subtilitate, qua serpens circumscripserit Adam et Evam, eximiis verbis pulcherrimisque sensibus conscribens edictum [q 2Kb] , in quo omnia venena tuae haeresis continentur. Sed unde istud potueras [Col. 0781A] efficere? cum nos contra tua, atque patris tui venena armaverit beatus Paullus, dicens: Hoc itaque dico, ut nemo vos decipiat in sublimitate verborum (Coloss. II, 4). Et iterum: Videte ne quis vos decipiat [a 1Kb] per philosophiam et inanem seductionem secundum traditionem hominum, secundum elementa mundi, et non secundum Christum, quia in ipso inhabitat omnis plenitudo divinitatis corporaliter (Ibid. 8). Quomodo potueramus illis Arianis tuis sacrilegis sensibus. verbis sublimibus licet seduci, cum inanem te philosophiam cognoverimus habere? unde etiam dulces tui possent esse sermones, quem viderimus tenentem traditionem Arii, non beatorum Apostolorum? ad quos dixerit iste, quem negas, quod verus sit Dei Filius: Euntes baptizate [b 1Kb] credentes in nomine Patris, et Filii, et Spiritus [Col. 0781B] sancti (Matth. XXVIII, 19). Quomodo tibi discipulo Arii acquiesceremus Christiani, deserentes apostolicam traditionem, cum te inveniamus dicere, Patrem non esse verum patrem, sed appellari patrem? cum dicas, non illum verum habere Filium, sed factum esse ex nihilo? sanctum paracletum Spiritum, cum dicas totidem constare ex nihilo? e contra [c 1Kb] videamus Apostolos credidisse in unum Deum Patrem omnipotentem verum patrem, propterea verum patrem, quod vere, non putative habeat filium, et in unicum filium ejus Jesum Christum, hoc est in verum Dei Filium, et in sanctum paraclitum Spiritum, in verum Dei Spiritum. Quomodo potuerat quis ita credentium supplantari a diabolo per te Arii blasphemiae fundatorem, cum fides apostolica [Col. 0781C] et Trinitatem confiteatur perfectam, et unicam deitatem fateatur Patris, et Filii, et Spiritus sancti; et Arii, hoc est tua blasphemia non teneat, nisi id quod placuerit caro tuo diabolo? cum tantum intersit inter beatae Ecclesiae fidem et inter baeresim tuam, quantum inter lucem atque tenebras? Recte vos interea dixi ita separatos a nobis, ut tenebrae sunt separatae a lumine, quia sitis tenebrarum filii: unde [Col. 0782A] et tenebras de vipereis cordibus evomueritis vestris. Sperasti nos deflectere a via veritatis, tamquam non sciremus praemonuisse Spiritum sanctum per beatum Paullum dicentem: Nemo vos convincat volens [d 1Kb] in humilitate sensus et religione angelorum, quae videtur ambulans sine causa inflatus sensu carnis suae, et non tenens caput [e 32Kb] ex quo omne corpus per connexum et conjunctionem productum crescit in augmentum fidei (Coloss. II, 18). Quomodo te ambulantem sine causa, alitum serpentis ore, Arii inflatum sensu carnis tuae apostata [f 1Kb] factum sequeremur, cum apostoli praeceptum cogeret temet vitari? Dixisti, quod enim pacis causa conjungi desiderans fueris pseudoepiscopos sectae tuae nobis: sed quomodo istud facere potueramus, ut non Deum, sed te ejus audiremus inimicum? [Col. 0782B] non sumus ut vos excordes, ut Dei Deum negemus Filium, sicut negant Judaei caecitatis vestrae participes, ac duces vestrae incredulitatis: quorum reprobationis exemplum beatus ostendens Paullus dicit ad Hebraeos (Hebr. III, 5): Et Moyses quidem fidelis in tota domo ejus tamquam servus in testimonio loquens [g 1Kb] , Christus autem tamquam filius in domo ejus, quae domus nos sumus, si tamen liberalitatem [h 1Kb] et exultationem spei tenuerimus, propter quod [i 1Kb] dicit Spiritus sanctus: Hodie si vocem ejus audieritis, nolite praedurare corda vestra, sicut in exacerbatione secundum diem tentationis in deserto, ubi tentaverunt patres tui in experimento, et viderunt opera mea quadraginta annis, ideoque perosa mihi gens est, et dixi, semper errant corde. Isti autem non cognoverunt vias meas, sicut juravi in [Col. 0782C] ira mea si intrabunt in requiem meam. Videte, fratres, ne casu sit in aliquo vestrum cor malignum incredulitatis [j 32Kb] discedendo a Deo vivente, sed consolamini vosmetipsos quotidie donec hodie vocatur [k 9Kb] , ne praeduretur aliquis ex vobis in errore peccati. Participes enim Christi facti sumus, si quidem principium substantiae usque ad finem firmum tenuerimus. Dum dicitur: Hodie si vocem meam [l 1Kb] audieritis, nolite praedurare corda vestra, [Col. 0783A] sicut in exacerbatione. Quidam enim audito [a 1Kb] hoc non crediderunt, sed non omnes qui exierunt de Aegypto per Moysen. Qui [b 8Kb] autem perosi ei fuerunt quadraginta annis? non hi qui peccaverunt, quorum cadavera jacuerunt in solitudine. Quibus autem juravit non intraturos in requiem suam, nisi [c 17Kb] contumacibus? et videmus quia non potuerunt intrare propter incredulitatem. Timeamus itaque ne casu [d 7Kb] derelicto mandato intrare [e 1Kb] quidam vestrum in requiem ejus non posse videantur. Nam et annuntiatum est nobis, quemadmodum et illis, et non profuit illis verbum auditus, non [f 42Kb] temperatus fidei auditorum. Intrabimus [g 1Kb] enim in requiem ejus qui credidimus, ut dixit: Sicut juravi in ira mea, si intrabunt in requiem meam. Et cum opera ab origine mundi facta sunt, dixit tamen alicubi de die septimo: Sic [Col. 0783B] et requievit Deus in die septimo ab omnibus operibus suis. Et [h 18Kb] in hoc iterum, si intrabunt in requiem meam. Ergo quia superest [i 26Kb] reliquorum intrare in illam, et hi quibus prius praedicatum est non intraverunt propter contumaciam. Rursus aliam praefiniit diem hodie, in David dicendo, post tantum temporis sicut antea dictum est: Hodie si vocem ejus audieritis, nolite praedurare corda vestra, quoniam si Jesus illis [j 7Kb] requiem dedisset, non de [k 9Kb] alia dixisset, postera die ergo restat requies populo Dei. Etenim qui intravit in requiem ejus, et ipse requievit ab operibus suis, sicut a suis Deus (Hebr. IV, 1). Quis tam stultus, ut cum haec legerit, haec acceperit a beato Apostolo, deserens fidem apostolicam, suscipere tentet haeresim? Quis eum negare audebit, quem videat aeternam requiem tribuere potentem [Col. 0783C] credentibus se [l 1Kb] , et velit in illum credere cum quo incipiat in aeternum puniri? Quis est talis nisi tu Constantius Imperator, qui dereliquisti Domini castra, et transitum fecisti ad diaboli domum? Non delegimus ardere, sicuti tu delegisti cum amatore tuo diabolo, sed in requiem perpetuam intrare festinamus, quam [m 1Kb] tua astutia potueramus capi, et a via flecti veritatis, quando adhuc hortetur Apostolus ad requiem comprehendendam aeternam dicens: Festinemus igitur intrare in illam requiem, ne aliqui in [n 21Kb] eodem [Col. 0784A] exemplo contumaciae cadant. Vividum enim verbum Dei, et validum, et acutum omni [o 23Kb] gladio acutissimo, et penetrans usque ad divisionem animae et spiritus, artuumque et medullarum, et scrutator animi et cogitationis cordis, et non est ulla creatio quae non pareat ante illum: omnia autem nuda et aperta oculis ejus, [p 16Kb] ad quem nobis ratio est (Ibid. II). Cum haec ita sint, quomodo potuerat quis nostrum transire ad vos in perfidia manentes Judaeorum? quae rerum ratio nos vobis possit jungere Christianos Arianis, cum videremus vos esse illius gentis imitationis [q 1Kb] perfidiae? de qua quomodo possent emergere confugientes ad domum Dei? [r 1Kb] in Actibus apostolorum locutus ita sit Petrus beatissimus dicens: Poenitentiam agite, et baptizetur unusquisque vestrum in nomine Domini nostri Jesu [Col. 0784B] Christi in remissionem peccatorum, et accipietis donum Spiritus sancti. Vobis enim est haec [s 10Kb] promissio, et filiis vestris, et omnibus qui longe sunt, quoscumque advocaverit Dominus Deus vester [t 1Kb] : aliis etiam verbis plurimis contestabatur [u 28Kb] et exhortabatur eos dicens: Eripite vos a generatione ista prava (Act. II, 38). Nec poteris dicere, non vos esse Arianos generationem pravam, sicuti fuerint ac sint Judaei, quando cernas tunc scribas, pharisaeos, et principes Judaeorum idcirco esse dictos prava generatio, quod enim et Dei negabant Filium, et omnes in ejus credentes divinam majestatem persequerentur: non, inquam, poteris dicere te atque cunctos Arianos non esse generationem pravam et perversam, quando haec sitis gerentes, quae et illi: si illi fuerunt unicum negantes Dei Filium, ita [Col. 0784C] facitis et vos: si illi persecuti sunt servos aeternae clementiae ejus, persequimini etiam vos. Quid igitur oportuerat nos facere, nisi secundum Petri beati praeceptum recederemus a vobis sacrilegis? Unde enim vobiscum poterat convenire? cum dixerit Dominus in Evangelio: Attendite [v 9Kb] vobis a fermento Pharisaeorum quae est hypocrisis (Luc. XII, 1). Quomodo potueramus in uno esse? cum Corinthiis scribens dixerit beatus Apostolus: Omnino auditur inter vos fornicatio, et talis fornicatio qualis nec inter gentes, ita ut uxorem [Col. 0785A] patris aliquis habeat, et vos inflati estis, et non potius luctum habuistis, ut tolleretur e medio vestrum, qui hoc opus fecit (II Cor. V. 1). Si igitur Apostolus hujusmodi opus operantem jusserit tolli e medio, ne videlicet per illius societatem omnis corrumperetur ecclesia, quanto magis dignum fuerat, vos fugeremus blasphemos? si illum tradidisse satanae narrat, quanto magis tunc vos jam traditos esse scire debetis, quando Dei coeperitis negare Filium? Ego quidem sicut absens corpore, praesens [a 17Kb] autem spiritu jam judicavi ut praesens eum qui sic operatus est in nomine Domini Jesu, congregatis vobis et spiritu meo, cum virtute Domini nostri Jesu tradere hujusmodi hominem [b 22Kb] satanae in interitum carnis, ut spiritus salvus sit in die Domini nostri Jesu Christi. Bona [c 1Kb] gloriatio vestra, [Col. 0785B] nescitis quia modicum fermentum totam massam corrumpit. Expurgate vetus fermentum ut sitis nova conspersio, ut estis azymi (Ibid. 3). Haec cum sit increpatio Apostoli, poterant Christiani Antichristi conjungi servis? Quomodo enim non fuisset corruptus tantae blasphemiae vestrae venenis, quandoquidem sive in hypocrisi, sive ex vero quis communicet vobis, sit in ingenti periculo, cum propter haeresim vestram secerneremur a vobis? Quomodo iterum adhaerere potueramus? cum vox sit dicentis Apostoli: Scripsi vobis in epistola non misceri fornicariis, non utique fornicariis hujus mundi, aut avaris, aut raptoribus, aut idololatris, alioquin debueratis de hoc mundo exiisse. Nunc autem scripsi vobis non commisceri, si quis frater nominatur [d 17Kb] fornicator [e 2Kb] aut avarus, aut idolorum [Col. 0785C] cultor, aut maledicus, aut ebriosus, aut rapax, cum ejusmodi nec cibum sumere (Ibid. 9). Si cibum vobiscum jubemur non sumere, credideras potuisse Catholicos convenire cum haereticis ad solemnia cuncta celebranda? vobiscum erraticis, vobiscum per diaboli venenum ad omnem deductis ebrietatem esse potueramus Dei cultores? Quomodo fieri istud potuerat, ut inter mortuos vivi staremus? cum dignum esset magis vos filii adversarii nostri congregatos in unum videri, et nos contra Christi milites in unum, quo possetis sine ulla dubitatione ab omnibus Deum diligentibus membra ac corpus meretricis vocitari; quo nomine etiam nos possemus nuncupari, si nosmet traderemus vobis: Nescitis quia corpora vestra membra Christi sunt? Tollens ergo membra Christi faciam [Col. 0785D] membra meretricis? Absit. Aut nescitis, quia qui se jungit meretrici unum corpus est. Erunt enim, inquit, duo in carne una. Qui autem jungit se Domino, unus spiritus est; fugite fornicationem (Ibid. VI, 15). [Col. 0786A] Cujusmodi vis fugere nos debere fornicationem? Qui enim praeter uxorem, aliam petere voluerit, fornicarius dicitur. Item qui idolis servierit, fornicatus dicitur: quoniam quidem Deum derelinquens idola adoraverit: similiter qui haereticus est, fornicarius vocatur. Quodvis de his cognosce gravius esse crimen, haereticum fieri, idolis servire, an committere secundum carnem adulterium? Quia ergo sive gentiles, sive vos haeretici idololatres [f 1Kb] dicimini, utraque pars idololatriam sit gerens, necesse est: et tamen quia a [g 1Kb] carnali fornicatione, quantum dici non potest, quod [h 1Kb] vastiora sint illa duo crimina intelliges. Conspice quibus te jugulaveris malis. Clamat adhuc dicens sanctissimus Apostolus: Omne peccatum quod fecerit homo extra corpus est, qui autem fornicatur, [Col. 0786B] in corpus suum peccat (Ibid. 18). Et: Non estis vestri. Empti enim estis pretio. Glorificate et [i 18Kb] portate Dominum in corpore vestro (Ibid. 19). Quomodo poteris portare Deum, Constanti, in corpore tuo, cum apostolicam fidem rejiciendo, haereticamque suscipiendo, non te illius esse dixeris, cujus se dixerunt patres nostri, Abraham, Isaac, et Jacob, sed et cuncti prophetae, apostoli, ac martyres? Deinde si qui fornicator in corpus suum est peccans, quanto magis tu qui sis non per carnem tantum illud perficiens serpentis opus, sed et per ipsam animam? Nescitis quia qui se jungit meretrici unum corpus est, qui autem jungit se Domino unus spiritus est (Ibid. 16). Cum sacrilegis ne et ipsi facti in corpore meretricis, non mereremur esse Domini famuli, sed jam ut vos [Col. 0786C] servi diaboli, censuimus recedendum fuisse a vobis. Vae tibi qui nolueris Domino conjungi, sed volueris diabolo. Sed et cum dicit: Nolite seduci; corrumpunt enim mores bonos colloquia prava (Ibid. XV, 33); quid me jubet facere nisi ut fugiam coetum tuum sacrilegio maculatum, ne dum haereo tibi, et ipse tecum peream? Quomodo in tuo concilio maligno esse potueramus? cum Apostolum beatum Timotheo inveniamus dixisse: Manus cito nemini imposueris, neque communicaveris peccatis alienis. Te ipsum castum serva (II Tim. V, 22). Sed quomodo essemus casti, qui vobis haerendo, ut vos disrupti fuissemus per illos carissimos vestros, immundos videlicet spiritus a castitate fidei? quomodo non communicassemus alienis peccatis? Quod si vobiscum manendum censuissemus, [Col. 0786D] hoc essemus futuri, quod estis vos, hoc est membra meretricis. Quomodo nos Christiani esse potueramus vobiscum haereticis? cui [j 1Kb] item scripsisse Apostolum Timotheo sciremus, ut nosmet abstraheremus [Col. 0787A] vobis haereticis: Haec doce et exhortare, si quis aliter docet, et non acquiescit sanis sermonibus Domini nostri Jesu Christi, et ei quae secundum pietatem est doctrinae, inflatus est autem nihil sciens, sed aegrotat circa quaestiones et verborum rixas, ex quibus nascuntur invidiae, contentiones, blasphemiae, suspiciones [a 1Kb] , conflictationes malae hominum mente corruptorum, et a veritate destitutorum (II Tim. VI, 2). A te itaque non ita credenti, ut credit populus Dei, a te non ita docenti, ut docuerunt Christi unici filii Dei apostoli, a te non acquiescente sanis sermonibus Domini nostri Jesu Christi voluimus vivere segregati, a te expugnatore doctrinae quae secundum pietatem est, a te inflato contra nos per inimicum nostrum, a te nihil veri [Col. 0787B] scienti sed aegrotanti circa quaestiones, a te per cujus nefandos conatus natae esse specialiter nostris diebus inveniantur rixae verborum, mortiferae contentiones, malignae conflictationes, per te videlicet hominem mente corruptum, veritatis interpolatorem. Recedendum censuimus a te atque a conviperinis tuis, secundum Apostoli praeceptum. Dicit enim infra: Hominum mente corruptorum et a veritate destitutorum, existimantium quaestum esse pietatem: discede [b 21Kb] ab hujusmodi (Ibid. 5). Unde tecum esse potueramus? cum etiam in clausula hujus epistolae hortetur te fugiendum esse, te qui excideris a fide: O Timothee depositum custodi, devitans profanas vocum novitates et oppositiones scientiae falsi nominis, quam quidam promittentes circa fidem exciderunt (Ibid. 20). Oportuerat [Col. 0787C] nos vitare te profanas vocum novitates proferentem, siquidem cognosceremus te illam sacrilegam vocem instinctu protulisse diaboli, illam, inquam, vocem, per quam expresseris venena dogmatis tui dicens: Erat [c 1Kb] quando non erat, et factus est ex nihilo, et non est una potentia patris et filii. Haec non Spiritus sanctus per te protulit, sed immundus ille diabolicus. Quomodo itaque secundum Apostoli mandatum custodire depositum potueramus, si tecum in [d 1Kb] concilio maledicto vestro mansissemus? cum nos proposuerimus usque ad mortis exitum apostolicam tenere fidem, istam scilicet quam apud Nicaeam retinemus scriptam contra tuam blasphemiam, et contra omnium haereticorum tuorum exsecrabiles conatus. Quomodo in concilio vestro Ariani [e 1Kb] esse [Col. 0787D] nos potueramus Christiani? qui in libro Machabaeorum praedecessores conservos nostros segregatos fuisse [f 1Kb] ab illis qui juxta edictum contyranni tui Antiochi idolis supplicaverant: Judas autem Machabaeus qui decimus fuerat, et secesserat in desertum, ibique [Col. 0788A] cum feris vitam in montibus cum suis agebat, feni cibo vescentes morabantur, ne essent participes coinquinationis (II Mach. V, 27). Cognoscis hoc in uno testimonio nos recedere oportuisse a vobis, ne et nos participes fuissemus coinquinationis. Quomodo vobis jungeremur? cum item dicat Dominus ad apostolos: Attendite vobis a fermento Pharisaeorum et Sadducaeorum (Matth. XVI, 6); et ut fermentum fuisse doctrinam non sanam, quam videlicet aut tunc illi Pharisaei, aut Sadducaei, aut nunc vos omnium sectarum proferetis haeretici, nobis manifestaret, sequitur scriptura dicens: Tunc cogitabant inter se dicentes, quia panem non habemus [g 1Kb] . quibus cogitantibus dixit Jesus [h 1Kb] : Quid cogitatis inter vos, modicae fidei, quia panem non habetis? nondum intelligitis neque meministis quinque [Col. 0788B] panum, et quinque millium hominum, et quot cophinos sumpseritis, neque septem panum, et septem millia hominum, et quot sportas sumpsistis? Quare non intelligitis, quia non de pane dixi, Attendite de [i 1Kb] fermento Pharisaeorum et Sadducaeorum. Tunc intellexerunt, quia non dixit a fermento [j 1Kb] , sed a doctrina Pharisaeorum [k 1Kb] intenderent sibi. Item ad Corinthios scribens cum dignetur Apostolus instruere, recedendum a vobis haereticis, et omnibus alienigenis, quomodo praesumpserat cor tuum in omnibus varium et mutabile, sed in hac malignitate malo salutis suae ingenti stabilitum robore, nos potuisse tecum pacem vel cum tuis habere? Nolite jugum ducere cum infidelibus: quae enim participatio justitiae cum iniquitate? aut quae societas lucis ad tenebras? Quae autem conventio [Col. 0788C] Christi ad Belial [l 1Kb] ? aut quae pars fideli cum infidele? Qui autem consensus templo Dei cum idolis? Vos [m 24Kb] enim estis templum Dei vivi: scriptum est enim: Quoniam inhabitabo in illis, et inter illos ambulabo, et ero illorum Deus, et ipsi erunt mihi populus, propter quod exite de medio eorum, et separamini, dicit Dominus, et immundum ne tetigeritis, et ego recipiam vos, et ero vobis in patrem, et vos mihi eritis in filios et filias, dicit Dominus omnipotens (II Cor. VI, 14). Quomodo cum tua praecepta orta videantur esse contra has Domini promissiones, demorari vobiscum fideles potueramus cum infidelibus? currentes in via lucis vobiscum possemus stare hominibus iter conficientibus in via tenebris errorum repleta omnium? Quis enim tam stultus est, ut cum audierit Deum dicere: Quoniam [Col. 0788D] inhabitabo in illis, et inter eos ambulabo, et ero illorum Deus, et ipsi erunt mihi populus, propter quod exite de medio eorum, et separamini, dicit Dominus, et immundum ne tetigeritis, et ego recipiam vos, et ero vobis in patrem, et vos mihi eritis in filios et filias, dicit Dominus [Col. 0789A] omnipotens (II Cor. VI, 16); quis, diximus, tam stultus est, ut nolit in se Deum inhabitare? qui nolit se receptum a Deo reputari inter eos quos filios appellare dignatus est? ut non fugiat te immundum per haeresim tuam effectum? Non aequum nobis visum est, ut vobiscum nos in uno fuissemus, quandoquidem nec sit aequum homines morari cum serpentibus. Aut negabis unici Filii Dei negatores dictos in sacris scripturis serpentes? Si negare non potes, adverte recte nos egisse fugere vos serpentes. Legisti Apostolum Timotheo dicentem: Profanas novitates vocum devita: multum enim proficient ad impietatem, et sermo eorum ut cancer serpit (II Tim. XI, 16). Existimasti tecum, cujus sermo ut cancer est, esse Dei homines potuisse. Item [Col. 0789B] beatus cum praecipiat Joannes vos fugiendos dicens: Gavisus sum valde quod inveni de filiis tuis ambulantes in veritate sicuti mandatum accepimus a Patre. Oro te domina non sicut mandatum novum scribens tibi, sed quod habuimus ab initio, ut diligamus nos alterutrum: et haec est caritas ut ambulemus secundum mandata ejus. Hoc est mandatum sicut audistis ab initio ut in eo ambuletis, quoniam multi fallaces progressi sunt in saeculo, qui non confitentur Jesum Christum venisse in [a 1Kb] carnem: isti sunt fallaces et Antichristi. Videte eos, ne perdatis quod operati estis, sed ut mercedem plenam recipiatis. Omnis qui recedit, et non manet in doctrina Christi, Deum non habet: qui autem manet in doctrina ejus, ille et Patrem et Filium habet. Si quis venerit ad vos, et hanc doctrinam [Col. 0789C] nam non affert, nolite accipere eum in domum, et Ave nolite dicere ei: qui enim dicit ei Ave, communicat operibus ejus malignis (II Joan. 4). Quomodo fieri potuerat, ut nos tecum atque cum tuis essemus Dei milites cum militibus Antichristi? quandoquidem nec salutari vos permiserit Spiritus sanctus, dans haec praecepta per beatum Apostolum. Sed fortassis dicere audebis: Numquid ego in carne venisse nego Dei Filium, ut unus nuncuper ex Antichristis? Non quidem tu, Constanti Imperator, venisse in carne negas Dei Filium, sed dicis illum, quem nos confitemur in carne venisse, esse creaturam: dicis factum illum ex nihilo, non illum esse verum Dei Filium affirmans. Nos contra qui istius beati Apostoli tenemus traditionem, credimus verum Dei Filium, [Col. 0789D] credimus unam habere deitatem Patrem et hunc unicum ejus Filium; quod ita esse Dominus in sacris suis Evangeliis manifestat, dicens: Qui me vidit, vidit et Patrem [b 1Kb] (Joan. XIV, 9, 10): et, Ego in Patre et Pater in me: [c 1Kb] et, Ego et Pater unum sumus (ibid., [Col. 0790A] X, 30). Saepe diximus, quia cum sint duae personae Pater et Filius, et tamen dicat: Ego et Pater unum sumus (Ibid.): et, Qui me vidit, vidit et Patrem (Ibid. XIV, 9) et, Ego in Patre, et Pater in me (Ibid. 10); nihil aliud nos illum voluisse assequi, nisi quia una sit aeternitas Patris et Filii, una sit claritas, una potentia unave [d 1Kb] magnitudo. Idcirco etenim etiam Apostolus in hac dicit secunda epistola: Omnis qui recedit et non manet in doctrina Christi, Deum non habet: qui autem manet in doctrina ejus, ille et Patrem et Filium habet (II Joan. 9): ut per doctrinam colligentes sacrorum Evangeliorum Dei Patris et unici Filii ejus unam crederemus deitatem: hunc habere Deum, qui ita credat; qui autem recesserit ab hac doctrina (hoc est, et ego et Pater [Col. 0790B] unum sumus (Joan. X, 30), utique cum sit plurale, et duas ostendit personas et unam potentiam harum duarum personarum, hoc est Patris et Filii), ergo dicit Apostolus: Qui recedit, et non manet in doctrina Christi, Deum non habet: qui autem manet in doctrina ejus, ille et Patrem et Filium habet (II Joan. 9): ut crederemus Filio dicenti Dei: Ego et Pater unum sumus (Joan. X, 30); quod utique una sit deitas Patris et Filii. Constat itaque te qui ita non teneas quomodo tradiderit apostolis Dominus, et apostoli episcopis, te non habere Deum: quia et Apostolus volens et Patris et Filii unicam divinitatem manifestare, dicebat: Qui recedit a doctrina ejus, Deum non habet: qui autem manet in doctrina ejus, ille Patrem et Filium habet (II Joan. 9). Te inquam [Col. 0790C] constitutum sine Deo, te neque Filium habentem neque Patrem rectissime fugisse cognoscimus [e 1Kb] , siquidem non fuisset dignum habentes Deum cum inimicis ejus demorare [f 1Kb] divinae magnitudinis. Sed quam sis Deo odibilis cognosce, ut nec Ave tibi dicere fuerimus permissi. Quomodo vobiscum Arianis Christiani esse potueramus? cum dicat Apostolus Paullus: Stultas quaestiones, et genealogias, et contentiones, et lites legis devita: sunt enim inutiles et vanae. Haereticum hominem post unam correptionem [g 1Kb] devita, sciens quoniam perversus est [h 1Kb] et peccat, cum sit a semetipso damnatus (Tit. III, 9). Cum haereticis a semetipsis damnatis non potueramus congregari, ne et nos illa vox percuteret, sicut Galatas beati Paulli percutit: Currebatis bene: quis vobis [i 1Kb] impedivit [Col. 0790D] veritati non obedire (Gal. V, 7)? Cognoscentes vos esse unici Dei Filii hostes, fugimus nefaria consilia vestra, temperantes [j 1Kb] voci Apostoli: Qui [k 1Kb] nemini, inquit, consenseritis, suasio, [l 1Kb] vestra ex Deo est, qui vocat vos. Nescitis [m 1Kb] quia modicum fermentum totam [Col. 0791A] massam corrumpit (Gal. V, 9). Noluimus vos vermes Arii recipere nos servi Christi in societatem, ne fuissemus eo veneno diaboli quo vos estis consumpti. Noluimus vobiscum ire, cum hominibus videlicet, qui adhuc videamini esse extra Dei notitiam, qui adhuc sub diaboli sitis constituti potestate: noluimus mortuis conjungi vivi, quia tales vos esse cognoscamini, quales fuerimus ipsi antequam credidissemus in unicum Dei Filium. Haec ita se habere manifestat Apostolus Ephesiis scribens: Et vos cum essetis mortui delictis et peccatis vestris, in quibus aliquando ambulastis secundum [a 1Kb] principem potestatis aeris hujus, spiritus, qui nunc operatur in filiis diffidentiae, in quibus t nos omnes conversati sumus aliquando in concupiscentia carnis nostrae, facientes [Col. 0791B] voluntates [b 9Kb] et consiliorum: et eramus naturales filii irae, sicut et caeteri (Ephes. II, 1). Cum adhuc vos tales sitis quales nos fuisse antequam credidissemus refert sanctissimus Apostolus, utique fueratis vitandi homines, in quibus operentur, et per quos gerant principes potestatis, aeris hujus spiritus, omne desiderium suum: eratis fugiendi filii diffidentiae, filii naturaliter irae, ne vobis haerendo ad id quod ante fuissemus reduceremur. Noluimus esse vobiscum, quia adhuc non fueritis misericordiam Dei adepti, quam jam nos sumus consecuti. Noluimus societatem habere vobiscum, qui consilio carnis ducebamini, sicut ducebatur iste beatissimus Paullus priusquam credidisset, quem meminimus dicere: Nemo vos seducat inanibus verbis, propter hoc [c 1Kb] venit ira Dei [Col. 0791C] in filios diffidentiae. Nolite itaque fieri participes eorum. Eratis enim aliquando tenebrae, nunc autem lux in Domino, sicut filii lucis ambulate: fructus enim luminis est in omni bonitate et justitia, et veritate, probantes quid sit acceptandum [d 1Kb] , et nolite communicare operibus infructuosis tenebrarum: magis autem redarguite (Ibid., 5, 6). Noluimus, quia haec mandata acceperimus, vobiscum demorari ducti inanibus vestris verbis, ne scilicet veniret super nos ira, sicuti etiam venit, et ventura est in vos, in te atque tuos, in vos filios diffidentiae. Noluimus effici participes tenebrarum; siquidem jam credentes in unicum Dei Filium mandatis ejus majestatis parere cupiendo ex illis evadentes tenebris lux facti fuerimus in Domino: unde nec mandatis tuis tenebrosis paruerimus, quia fuisset [Col. 0791D] sceleratum filios lucis tuum facere opus tenebrosi: [e 1Kb] quia et fructus luminis sit ambulare in justitia et veritate, et in omni bonitate. Dicis nos facere inique, quod noluimus haeresim suscipere tuam, quod non tecum atque cum tuis aeternae fuerint fixae amicitiae. Accipe quod Moses fecerit de alienigenis, tempore quo jubere ei dignatus est Deus, ut mittens [Col. 0792A] certum numerum Israelitarum, ore gladii perdidisset quinque Madiae reges et Moab; qui destinati ad praelium interfectis omnibus maribus, quod sexui perpercerint femineo occurrenti, increpat Moses Israel filios, cur non etiam sexum femineum delevissent, et jubet coram se easdem interfici, affirmans, quod enim ad idola adoranda possent populi illicere mentes. Si itaque et nos sic exsecramur haeresim tuam ut Moses idololatriam, si sic et quidem Dei gladio interfici cupiamus haereses omnium vestrorum errantium, quomodo et Moses illas idolis mancipatas, si ita vos fugiamus religionis Dei adversarios, ut ille fugit idolorum cultores, existimas nos non facere recte abstrahendo nosmet a vobis? Quomodo etenim convenire nobis vobiscum potuerat? cum ad [Col. 0792B] Philippenses dixerit: Videt canes, videte malos operarios (Phil. III, 2). Vos canes, malos operarios quis Dei servorum non fugeret, nisi qui se non meminisset Christianum? Vobis adversarii Dei religionis servi Christi potueramus esse conjuncti, cum exhortetur Judas gloriosus Apostolus frater Jacobi Apostoli, ut te atque similes tibi vitaremus, et in suscepta fide usque ad mortis exitum maneremus? Judas Jesu Christi servus, frater autem Jacobi, his qui [f 1Kb] in Deo Patre dilectis, et in Jesu Christo conservatis vocatis, misericordia vobis et pax et caritas multiplicetur. Charissimi, omnem sollicitudinem faciens scribendi vobis de communi nostra salute, deprecor, ut perlaboretis semel traditae societati. Subintraverunt enim quidam homines, olim quidem praescripti [Col. 0792C] ad hoc judicium, impii, qui Dei gratiam transferunt ad impudicitiam, et qui est dominator noster et Dominus Jesus Christus, eum negantes (Judae I, 1). Cum negatoribus vobis blasphemis fuerit nefas convenire; cum adhuc eorum, qui transgressi sunt mandata Domini, praeponens exempla, urgeat corda nostra manere in ea fide, in qua ipse videatur mansisse. Admonere itaque vos volo, dicens, scientes omnia, quoniam Deus populum suum de terra Aegypti salvum fecit: secundum [g 1Kb] autem non credentes perdidit: angelos quoque qui non servaverunt ordinem suum, sed dereliquerunt habitaculum suum in judicium magni Dei, vinculis eos sanctorum angelorum sub tenebris servavit. Sodoma autem et Gomorrha, et quae circa eas erant civitates his [h 8Kb] simili modo cum adulterium fecissent, [Col. 0792D] et carnem [i 1Kb] secutae essent, cinis propositae sunt exemplum, ignis aeterni poenam sustinentes. Similiter itaque et isti somniantes, carnem quidem coinquinant, dominationem autem spernunt (Ibid., 5). Et infra: Vae illis, quoniam in viam Cain abierunt, et in seductionem Baal mercede effusi sunt, et in contradictionem Choreb perierunt. Hi sunt [j 22Kb] in charitatibus vestris maculae [Col. 0793A] sine timore semetipsos regentes, nubes sine aqua, omni vento circumferendae, arbores autumnales sine fructu [a 1Kb] mortuae, a radicibus evulsae, fluctus ferocs maris despumantis turpitudines suas, procellae seducentes, quibus tempus tenebrarum [b 11Kb] in aeternum servatum est (Judae. I, 11). Et infra: Vos autem, fratres, mementote praedictorum sermonum ab apostolis Jesu Christi, quoniam dicebant: In novissimis diebus erunt [Col. 0794A] irrisores, euntes secundum voluntates suas impias: hi sunt [c 1Kb] secernentes animales spiritum non habentes (Ibid., 17). In his omnibus malis quia esse conspectus es, Constanti, vitatae sunt a nobis tuae interficere laborantes amicitiae: ne videlicet tecum ad illa fuissemus praecipitati loca tormentorum, ad quae omnes illos, quorum tenens es iter, [d 1Kb] narrat praecipites datos.




[Col. 0793]
S. P. N. LUCIFERI EPISCOPI CALARITANI DE REGIBUS APOSTATICIS, AD CONSTANTIUM IMPERATOREM, LIBER UNUS. (C)

[Col. 0793B] Usitatum quia habere dignaris verbum, quod enim nisi et integre crederes, et haec quae geris circa nos Deo essent placita, jam fuisses exstinctus, paucorum tibi in apostasia atque crudelitate aequalium regum facta desideravi reserare, quo possit vox illa tua sepeliri quae dicat: Nisi catholica esset fides Arii, hoc est mea, nisi placitum esset Deo quod illam persequar fidem quam contra nos scripserint apud Niciam, numquam profecto adhuc in imperio florerem. Non illorum regum facio mentionem, qui a Dei notitia fuerunt alieni; de his solis tracto qui in Judaea noscuntur regnasse. In libro Judicum invenimus Jerobabelem filium Josiae electum a Deo, et dictum ei: Vade in fortitudine tua, et salvum facies Israel de manu Madiae: nonne ecce mitto te (Judic. VI, 14)? [Col. 0793C] Et infra: Ego [a 13Kb] ero tecum, et percuties Madiam 'quo modo unum hominem (Ibid. 16); quem Madiam loquitur scriptura habuisse multitudinem tamquam arenam maris. At ubi impleta sunt cuncta quae Deus Gedeoni promisit, ubi se exaltatum ex humili, locupletatum ex paupere, regem factum vidit ex plebeia conditione, quid statim facit? nempe dicit ad populum: Date mihi unusquisque inaurem de praeda sua (Ibid. VIII, 24). Qui cum accepisset pondus [Col. 0794B] inaurium [b 1Kb] aureorum ad mille septingentos siclos, praeter brachialia et torques, et operimenta, et purpuram quae super reges Madiam erant, et praeter torques aureas, quae in collo camelorum adversariorum (Ibid. 26), quid dicit fecisse Gedeonem sacra scriptura? Gedeon [c 1Kb] qui et Jerobabel, fecit Ephod, et statuit illud in civitate sua Ephrath: et fornicati sunt filii Israel ibi, et factum est Gedeoni et domui ejus in scandalum (Ibid. 27). Numquid nam distulit diebus aliquantis, et sic hanc est operatus contra Deum malignam operam? Numquid nam reminisci potuit, cum haec fuisset [d 1Kb] aggressus facere, quod dixisset ei Deus: Vade [e 1Kb] , ego ero tecum (Ibid. VI, 16)? Ubi est illud, quod secundum praeceptum Dei demolierit Baal et lucos ejus exciderit, et Deo obtulerit sacrificium? [Col. 0794C] ubi est illud quod dixit ad Dei nuncium sibi dicentem: Dominus tecum, potens [f 1Kb] virtute: In [g 1Kb] me, Domine, et si est Dominus nobiscum, et quid apprehenderunt nos omnia mala haec? et ubi sunt mirabilia ejus, quae retulerunt nobis patres nostri dicentes: Nunc [h 1Kb] ex Aegypto adduxit nos Deus? et nunc sprevit nos et tradidit nos in manu Madiae Dominus (Ibid. 11). Numquid repetebat tempore quo contra Deum facere tentavit, quod illa consecuti fuissent [Col. 0795A] mala propter idololatriam? At ubi erepti sunt, ut viverent sine adversariorum timore, ab omnibus illis malis, quibus se dicebat cum omni praegravatum populo, illico facit rem, per quam et ipse et omnis pariter populus propter idololatriam fuisset traditus in manus adversariorum. Audierat Deum [a 1Kb] , quod idolis servissent derelicto Deo, illis cuncta illa mala accidisse; meminerat prophetam locutum; et tamen ea die, qua nihil facti sunt ante eos inimici eorum, censuit rex ille, in vecordia cui dignaris esse similis, idolis quam Deo qui illa sibi praestiterat fuisse famulandum. Et fecerunt, inquit scriptura, filii Israel malignum ante Dominum Deum, et tradidit in manus Madiae annis septem, et praevaluit manus Madiae valde super Israel: et fecerunt sibi Israel [Col. 0795B] ante faciem Madiae cryptas [b 15Kb] in montibus, et speluncas, et monumenta. Et factum est quando seminabat Israel, ascendebant Madiam et Amalech, et filii Orientis, et ascendebant super eum, et committebant cum eis, et corrumpebant fines terrae, usque dum venias [c 1Kb] Gazam, et non relinquebant ad vitam huic Israel ovem, nec vitulum, nec asinum: quoniam ipsi et jumenta eorum ascendebant, et tabernacula sua afferebant, et camelos suos ducebant, et adveniebant sicut locustae in multitudine, quoniam non erat numerus, et adveniebant super terram corrumpere eam. Et pauper factus est Israel a facie Madiae: et clamaverunt filii [d 1Kb] Israel ad Dominum propter Madiam. Misit Dominus virum prophetam ad filios Israel, et dixit illis: Haec dicit Dominus Deus Israel: Ego sum qui adduxi vos ex [Col. 0795C] Aegypto, et eduxi vos de domo servitutis, et abstuli vos de manu regis Aegypti, et de manu omnium persequentium vos, et ejeci illos a facie vestra, et dedi vobis terram eorum. Et dixi vobis: Ego sum Dominus Deus vester, non timebitis [e 1Kb] Deos Amorrhaeorum, in quibus vos inhabitatis in terra ipsorum: et non exaudistis vocem [f 1Kb] meam (Ibid. 1). Quid post hanc increpationem Domini facit Jerobabel qui dicitur etiam Gedeon? mox ut inimicum suum videt [g 1Kb] deductum ad nihilum, mox ut universi illi adversarii, qui ut arena maris fuisse narrantur, sunt mactati, et non ingenti numero Israelitarum, sed in trecentis viris, mox ut omnes reges vidit alienigenas interfectos, fabricat eam rem, per quam possint in Deum delinquere filii Israel, et tamen quadraginta annis etiam [Col. 0795D] post tantum facinus commissum regnasse hic in Israel invenitur. Non erit ergo mirandum, si et tu sacrilegus adhuc degas in corpore, quando videas Gedeonem regem quadraginta annis vixisse post idololatriam commissam, regnoque suo potitum: [Col. 0796A] etenim quievisse Israelitas quadraginta annis, nec adversarios in eos omnino permissos, nec ullum eis idem fuisse dominatum ex alienigenis, propterea quod exclamassent ad Deum, scriptura loquitur sacra. Talia circa consacrilegos tuos fecit bona Deus, ostendens se quidem totum potentem, illos tamen indignos ad consequendam requiem, qui nec una die quidem post receptam requiem tantorum periculorum illi, qui tantam praestiterat misericordiam, servire delegissent. Cum tales fuerint Israelitae, tamen pro sua pietate pepercit eis, etiam post haec gerentibus idololatriam, nec statim reddidit, sed iterum tempore quo ei placuit tamen reddidit: non eis impune idololatriae reatus cedere potuit. Ita et tibi, Constanti, erit repraesentaturus, [Col. 0796B] nisi tibi provideris interea. Si Israelitae servientes daemonibus, derelinquentes Deum, cum jam extranei fuissent a notitia effecti Dei, tamen mox ut ascendit in corda illorum, quia ille sit Deus totum potens, qui eorum patres eduxisset de terra Aegypti, exauditi sunt et liberati de manu Madiae, et ab omnibus persequentibus; quid sentis arbitrari nos posse Christianos eripi de manibus tuis? an necne, quod sciam, es pervidens nos tantum Deum colere Abrahae, Isaac, et Jacob, et omnium prophetarum, apostolorum, et martyrum? Crede mihi quia auditi sumus, et audiemur, ut tu possis cum omni tua fragili sublimitate jacere sub omnium ejus servorum calce; sed et quod morulae aliquae fiant, ut non jam sanctae suae ecclesiae, exstinctis vobis Arianis, [Col. 0796C] tribuat plenam securitatem pacis, est causa illa, quia sit dignum te adversario saeviente ad omnium veniri [h 1Kb] probationem. Dicis: Si male fecissem, si haeresim tenerem, jam in me Deus vindicasset. Audis sacram loquentem scripturam etiam alienigenae diu pepercisse Dominum, et tamen postea consecutos merita factorum suorum. Dixit Samuel ad Saul: Misit me Dominus ut ungerem te super Israel in regem, et nunc audi vocem verbi Domini: Haec dicit Dominus omnipotens: Nunc defendam quae fecit Amalec tibi, Israel, quemadmodum obviavit tibi in via quam [i 1Kb] ascendisti de Aegypto. Et nunc vade et percuties Amalec, et omnia ipsius, et non concupisces ex illis aliquid, sed exterminabis illum, et anathematizabis illum et omnia illius, et non parces illi, et occides omnia [Col. 0796D] illius a viro usque ad mulierem, et ab infante usque ad nutrientem (I Reg. XV, 1). Et infra: Et venit Saul usque ad civitatem Amalec, et accessit, et obsedit Amalec in torrente: et dixit Saul ad Cinaeum: Vade et declina e medio, et declina ab Amalec, et noli apponere te cum [Col. 0797A] illo, quoniam tu fecisti misericordiam cum filiis Israel, cum ascenderent ex Aegypto. Et declinavit Cinaeus de medio Amalec: et percussit Saul Amalec ab Evilat usque Sur, quae est contra faciem Aegypti: et comprehendit Saul Agag regem Amalec vivum, et omnem populum ejus occidit in ore gladii (I Reg. XV, 5). Vides quomodo, tarde licet, consecuti fuerint sceleris sui factum? et tu inquis: Nisi bene agerem, numquam diu regnarem? Ipsum etiam Saul invenimus contra Domini mandatum quia fecerit, quod fuerit reprobatus, et tamen diu regnaverit post reprobationem, posteaquam dixit ad Samuel Deus: Poenitet [a 19Kb] me unxisse in regem Saul (Ibid. 11). Et tu inquis: Ego nisi recte fuissem credens, nisi quomodo est Deo placitum viverem, numquam profecto nunc usque imperarem? [Col. 0797B] Et ut haec penitus possis haurire quae dicimus propter Saul, accipe quae contra Domini fecerit mandatum. Et accepit Saul et omnis populus ejus Agag regem et bona gregum [b 1Kb] et armentorum et escarum et vinearum, et omnium bonorum, et noluerunt disperdere omnia bona, sed et omne opus pretiosum reservaverunt, et supervacua disperdiderunt. Et factum est verbum Domini ad Samuelem dicens: Poenitet me quod constituerim regem Saul, quoniam aversus est a me, et verba mea non statuit. Et contristatus est Samuel, et clamavit ad Deum tota nocte: et ante lucem, et Samuel abiit in obviam Israel (Ibid. 9). Et infra: Et venit Samuel ad Saul, et ecce Saul offerebat holocaustum Domino, et initia praedarum quae attulit ex Amalec: et pervenit Samuel ad Saul, et dixit illi Saul: Benedictus es tu [Col. 0797C] Domino, statui omnia quae locutus est Dominus. Et dixit Samuel: Et quae est vox hujus gregis in auribus meis, et vox boum quam ego audio? Et dixit Saul: De Amalec attuli ea, quae praedavit [c 1Kb] populus optima gregis et boum, ut immolentur Domino [d 1Kb] tuo regi; reliqua autem disperdidi et exterminavi. Et dixit Samuel ad Saul: Nonne minimus eras in conspectu dux sceptrorum de tribu Israel, et unxit te Dominus in regem super Israel, et immisit te Dominus in [e 8Kb] viam, et dixit tibi: Vade et disperde illos, qui peccant in me, Amalec, et expugnabis illos usque dum consumes illos? Et quare non audisti vocem Domini, sed impetivisti ad praedam, et fecisti quod malignum est coram Domino? Et dixit Saul: Quoniam audivi populum, abii in viam, quam [f 1Kb] misit me Deus, et adduxit Agag regem [Col. 0797D] Amalec, et Amalec disperdidi; et accepit populus praedam gregis et armenta primaria illorum quae disperdidi, ut sacrificem [g 1Kb] coram Domino Deo nostro in Galgala. Et dixit Samuel: Numquid vult Dominus holocausta [Col. 0798A] et sacrificia magis quam exaudire vocem Domini? et ecce dico [h 1Kb] : Audientia melior est quam sacrificium, et obedientia quam adipes arietum; quoniam peccatum abominatio est, dolores et gemitus ad te adduxisti: pro quibus nullius momenti fecisti verbum Domini, nullius momenti te faciet Dominus ne regnes. Et dixit Saul ad Samuel: Peccavi quoniam praeterivi verbum Domini et verbum tuum, quoniam timui populum, et audivi vocem illorum; et nunc aufer peccatum meum. Revertere mecum, adorabo Dominum Deum tuum. Et dixit Samuel ad illum: Disrumpet [i 1Kb] Dominus regnum tuum ex Israel de manu tua hodie, et dabit illud proximo tuo meliori te (Ibid. 28). Et infra: Et non adjecit Samuel amplius videre Saul usque ad diem mortis suae, quoniam lugebat Samuel in Saul, et Dominum poenituit quoniam regem [Col. 0798B] fecit Saul super Israel (Ibid. 35). Et dixit Dominus ad Samuel: Quousque luges tu in Saul? Ecce ego expello illum ne regnet super Israel, et imple cornu tuum oleo, et veni, mittam te ad Jesse usque in Bethlehem, quoniam audivi [j 1Kb] in filiis Jesse mihi in regem (Ibid. XVI, 1). Cognoscere jam poteris, Constanti, etiam reprobatus a Domino, etiam ad aeternam destinatus mortem, diu regnare post delictum grave commissum: quandoquidem videas posteaquam unctus fuerit in regem gloriosus filius Jesse David, tamen Saul diu regnaverit, et persequendi etiam eum, quem sibi Deus in prophetam atque regem elegerat, habuerit potestatem; malus bonum, injustus justum, Deo odibilis persequebatur eum quem diligebat Deus. Cum haec ita sint, ne glorieris, quia post tantum facinus [Col. 0798C] perpetratum sis vivens hactenus ut vixerit Saul; sed adverte cujusmodi vindicta processerit circa Saul, quod et circa te possit procedere, nisi tibimet consulas. Si enim circa illum sic est indignatus Dominus, primo cur praedam contra interdictum acceperit, secundo cur ejus hominem David fuerit persecutus, quanto magis circa te indignationis ejus procedat vindicta necesse est, circa te cujus adeo ingentia sunt scelera, ut etiam in sacrilegii venires reatum. Si male, inquis, egissem, si, quomodo dicit Lucifer, essem haereticus, jam mihi abstulisset Deus regnum. Accipe etiam Salomonem supervixisse post idololatriam commissam, et intelligere dignare te quoque talem esse, qualis ille post idololatriam fuerit (III Reg. XI. 14.) [k 1Kb] Et suscitavit Dominus satan Salomoni, [Col. 0798D] Ader Idumaeum et Esrom filium Anadeth in Remathad, Adragas regem Saba dominum ejus, et congregati sunt super eum viri: et erat princeps congregationis: et praeoccupavit Demasic [l 8Kb] civitatem, et [Col. 0799A] sedit in ea, et regnavit in Demasic, et erant satanae Salomoni et Israel omnibus diebus Salomonis. Probavimus tibi etiam Salomonem aliquot annis regnasse post idololatriam, et utique jam non Deo, sed diabolo serviente [a 1Kb] , mundo, et diabolicis hominibus notatur haesisse; ita et tu haerens es consacrilegis tuis Arianis, qui licet adhuc in corpore sis, licet in regno sis manens, tamen talis esse inveniris qualis fuerit Salomon, posteaquam Deum dereliquerit, et idola fuerit secutus. Talibus nos adhaerere volueras, qualibus Salomon fecerit adhaerere Israelitas. Ubi fuit ille amor Dei, qui fuisse narratur per sanctas scripturas apud Salomonem, tempore isto quo idola dignatus est sequi, derelinquere Deum? Unde hoc? nisi quia factus omnino fuerit homo alienus ab intellectu [Col. 0799B] sobrio. Nolo tibi plaudas, quod cum sis blasphemus, et destructor Dei religionis, tamen adhuc habeas regnum, et sis superbiens post sacrilegium tuum, cum et Roboam filium Salomonis idololatriam facientem vixisse inveniamus in regno viginti annis. Dicit enim sacra scriptura de eo (III Reg. XI, 43): Et [b 10Kb] rex Salomon dormivit cum patribus suis in civitate David; et regnavit filius ejus Roboam pro eo in Jerusalem, et erat sexdecim annorum cum regnaret, et viginti annis regnavit in Jerusalem. Et infra [c 1Kb] : Et fecit malignum ante conspectum Domini, et non abiit in via David patris sui. Ut igitur tam Salomon, ex quo idolis semet dignatus est mancipare, quam ejus filius Roboam, qui semper idolis fuit serviens, cum non ambulaverint in David itineribus, tamen vixerint in [Col. 0799C] regno, et utrique regnantes ad vitae ultimum diem pervenerint, quomodo te miraris ad temet, cur post commissum piaculum in eo scelere degens rex superbias, quod neque tibi regnum neque vita auferatur a Deo? quando videas etiam Hieroboam Domini religionem funditus vertere ut tu fuisse conatum, et tamen supervixerit annis quam plurimis, et quidem in eo scelere manens sicut scriptum est: Et [d 1Kb] erat homo ex monte Ephraem servus Salomonis, et nomen ei erat Hieroboam, et nomen matris ejus erat Sariram, [Col. 0800A] mulier fornicaria (Ibid. 26). Et alio loco (Ibid. XII, 20): Et factum est ut audivit omnis Israel, quoniam reversus est Hieroboas ex Aegypto, et miserunt, et vocaverunt eum in synagoga, et regnificaverunt [e 1Kb] eum in Israel. Et infra (Ibid. 26.): Et dixit Hieroboas in corde suo: Nunc revertetur regnum David, si ascenderit populus hic sacrificium offerre in domo Domini in Hierusalem; et convertetur cor populi ad dominum suum Roboam regem Juda. Tunc igitur Hieroboas cogitavit, et abiit. Et fecit duas vitulas aureas: et dixit ad populum: Sufficiat vobis ascendisse in Hierusalem: Ecce sunt dii tui Israel qui reduxerunt te de terra Aegypti. Et posuit unam in Bethel, et unam dedit in Dan; et factum est hoc verbum in peccatum, et antecedebat populus ante faciem unius vitulae usque Dan: et [Col. 0800B] fecerunt domos in excelsum, et fecit sacerdotes partem aliquam populi, qui non erant ex filiis Levi. Et fecit Hieroboas diem festum in mense octavo in quinta decima mensis secundum diem festum Juda; et ascendit in sacrario, quod fecit in Bethel, ut sacrificaret ante vitulas quas fecit, et constituit in Bethel sacerdotes excelsorum quos fecit; et ascendit in sacrarium quod fecit in quinto decimo die mense octavo in die festo quem finxit a corde suo; et fecit diem festum filiis Israel. [f 1Kb] Nolo [g 1Kb] ergo glorieris quod cum idololatriam sis gerens, tamen vivas regni possidens gloriam, quando videas hunc Hieroboam vitulas fecisse aureas, populum Israelitarum convertisse ad idololatriam, et tamen non solum non statim ut deliquerat exstinctum, sed et diu vivere permissum. Numquid non [Col. 0800C] potuerat Deus eosdem reges idololatras removere? sed ostensum est quam sitis ingrati Deo vos qui cum tantum exaltemini, tamen ipsum qui vos exaltat, non solum obliviscamini [h 1Kb] , sed et adhuc eumdem in servis ejus persequamini, religionem ejus tollere cupientes e medio. Quod ita esse ex istius regis cognosce facto Hieroboae, qui cum fuerit filius ancillae, cum se meminisset ortum de meretrice, cum regnum acceperit domini sui Salomonis in opprobrium ejusdem Salomonis, cur delinquens [i 1Kb] Deum ad idola semet [Col. 0801A] verterit, cum, inquam, sciverit sibi regnum datum a Deo Hieroboas propterea quod Salomon dominus ejus idola fuisset secutus, tamen haec omnia ducens pro nihilo cogitavit idola facere, et ipsis cum omni populo, qui Deo serviebat, esse mancipatus quam Deo vivo, qui illum ex mulieris meretricis filio fecerat regnum habere Salomonis domini sui. Ne itaque mireris quod vobis ingratis in ipsum delinquentibus parcat: sed illud hortor videas, quod tarde licet, si in hac tua manseris nequitia, sis percepturus ea quae omnes in sacrilegio perceperunt praedecessores tui. Hortamur ut temet tantis a malis eripere digneris: et [a 1Kb] es habens insuper, non tu primus facis. Videmus etiam istum Hieroboam commonitionem Domini duxisse pro nihilo (III Reg. XI, 29): Et factum est, inquit, [Col. 0801B] in tempore illo, et Hieroboas exiit de Hierusalem, et invenit eum Achias Silonites prophetes in via, et Achias opertus erat vestimento novo, et ambo erant in campo. Et apprehendit Achias vestimentum suum novum quod super se habebat, et dirupit illud duodecim scissuris; et dixit ad Hieroboam: Accipe tibi decem scissuras, quoniam haec dicit Dominus Deus Israel: Ecce ego disrumpo regnum de manu Salomonis, et dabo tibi decem sceptra: et duo sceptra erunt illi propter servum meum David, et propter Hierusalem civitatem quam elegi ex omnibus tribubus Israel, pro quibus dereliquit me Salomon, et fecit Astarte idolo immundo Sydoniorum, et Cama idolo Moab, et regi eorum, religioni filiorum Ammon, et non abiit in vias meas ut faceret quod rectum est coram me, sicut fecit David pater ejus: et non accipiam [Col. 0801C] regnum totum de manu ejus in diebus vitae ejus propter David servum meum, quem elegi, quoniam contra faciam illi per omnes dies vitae ejus: et accipiam regnum de manu filii ejus, et dabo tibi sceptra decem; filio autem ejus dabo duo sceptra, ut sit positio servo meo David omnibus diebus coram me in Hierusalem civitate quam elegi mihi, ut ponerem [b 1Kb] nomen meum ibi: et accipiam te et regnabis in quibus concupiscit anima tua, et tu eris rex in Israel. Et erit si custodieris omnia quaecumque praecepero tibi, et ieris in vias meas, et feceris quod rectum est in conspectu meo, et custodieris praecepta mea et mandata mea, sicut fecit David servus meus: ero [c 1Kb] tecum, et aedificabo tibi domum fidelem, sicut aedificavi David. Cum audierit haec a Deo homo ortus qui fuerit ex meretrice, homo qui se [Col. 0802A] meminerat natum de genere servili, numquid, posteaquam impleta sunt omnia quae promiserat Dominus, illi, qui sibi tanta promiserat, est obsecundatus? et non statim ut exaltatum se vidit, contra ipsum auspicatus est? non statim quomodo fuisset Deus derelictus ab omnibus cultoribus suis opera est data per Hieroboam? Dicitur tibi a nobis, quod nisi te correxeris, nisi in viis Deo placitis esse coeperis, sis novo periturus exemplo; et tu in tua manens es iniquitate, in tuo es perseverans sacrilegio. Non novum siquidem isti Hieroboae regi, et [d 1Kb] Deus per hominem suum illa quae jam dicta sunt perferri fecerit, et cum ingenti detinetur filius ejus infirmitate, miserit ad Dei domesticum, et audierit futura; et tamen cum ea quae sibi fuerant etiam mala promissa [Col. 0802B] videret impleri, ille magis atque magis contra Deum fecerit, Dei voluerit destrui domum (Ibid. XIV, 1). Et [e 58Kb] homo, inquit, erat exilis et nomen ei Achiabeth; hic erat sexaginta annorum, et verbum Domini erat cum illo. Et [f 1Kb] dixit Hieroboam ad uxorem suam; Surge et accipe in manu tua homini Dei panes et collyrides filiis ejus, et uvas et vas mellis. Et surrexit mulier, et fecit sicut dixit ei vir ejus: Et Achiab homo [g 1Kb] senex erat valde et oculi ejus caliginabantur [h 1Kb] videre. Et surrexit mulier ex Baria [i 1Kb] et abiit. Et factum [j 1Kb] est cum intrasset ipsa in civitate ad Achiab Selonitem, et dixit Achiab puero suo: Exi nunc in obviam Annae uxori Hieroboam, et dices ei: Intra et noli stare, quoniam haec dicit Dominus: Dura ego mitto in te: et intravit Anna ad hominem Dei; et dixit ei Achiab: Ut [Col. 0802C] quid [k 1Kb] mihi attulisti panes et uvam et collyrides et vas mellis? Haec dicit Dominus: Ecce tu ibis a me, et ecce cum intraveris portam civitatis Arira, [l 1Kb] et puellae tuae exient in obviam, et dicent tibi: Puer mortuus est. Quoniam haec dicit Dominus: Ecce ego disperdo hujus Hieroboam mingentem ad parietem: et erunt mortui ejus Hieroboam in civitatem, et comedent eos canes, et mortui erunt ei in agro, et comedent eos volucres coeli. Non est, inquam, novum, si tu in hac pertinacia sis perstans, cum cognoscas istum Hieroboam his omnibus non deterritum rebus: statim etenim ut fuerat dictum ab homine Dei, ut ingressa est mulier civitatem, filius eorum mortuus est; et tamen non conspexit Hieroboas quid ei Deus, propterea quod eum dereliquisset, et populum secum perire fecisset, [Col. 0803A] fuisset repraesentaturus, nec timuit ex morte filii sui, quod et cetera illum possint subsequi, sed in sua senuit versutia: usque adeo etenim impos mentis fuerat factus Hieroboas ex quo recesserat ab eo, qui regnum tradiderat illi, ut cum dixisset: Vade [a 1Kb] ad Dei hominem et disce an moriturus sit filius noster (III Reg. XIV, 2, 3.) Et didicerit per Dei hominem, quod non solum filius eorum esset moriturus, sed et in cuncto ejus regno imminerent pericula; ille tamen, ut semel statuerat, diabolo servire maluit. Ad hominem Dei sciscitandum mittit de futuris, et eum, ad cujus hominem mittit, despuit, et facit in contumeliam majestatis ejus vitulas, et has adorare secum fecit populum. Haec egit, et tamen non illico est exstinctus, sed diu in regno superfuit; et tu dicis: [Col. 0803B] Si fuissem haereticus, si ut dicunt Lucifer, Pancratius et Hilarius [b 1Kb] , Dei impugnarem religionem, jam in me fuisset vindicatum? Accipe adhuc quid huic contigerit Hieroboam regi, et tamen quomodo nec sic convertatur ad Deum, sed magis in suo perseverans mortuus fuerit scelere, in suo defecerit sacrilegio (Ibid. XII, 32): Et fecit Hieroboam diem festum in mense octavo in die festo quintodecimo mensis secundum diem festum Juda: et ascendit in sacrificium quod fecit in Bethel, ut sacrificarent [c 1Kb] vitulis quas fecit, et constituit in Bethel sacerdotes excelsorum quos fecit: et ascendit in sacrarium quod fecit quintodecimo die mense octavo in die festo quem finxit a corde suo: et fecit diem festum filiis Israel, et ascendit in sacrarium ut sacrificaret. Et ecce homo Dei ex Juda advenit in verbo Domini in Bethel, [Col. 0803C] et Hieroboam stabat super aram suam sacrificare: et propheta invocavit ad aram in verbo Domini dicens: O sacrarium, sacrarium, haec dicit Dominus: Ecce filius nascetur in domo David, et Josias erit nomen illi, et sacrificabit inter [d 1Kb] sacerdotes excelsorum qui sacrificant in te, et ossa hominum comburet in te: et dabit in illa die prodigium quod locutus est Dominus: Ecce sacrarium disrumpetur et effundetur pinguedo quae est in eo, et factum est ut audivit verba hominis Dei invocantis in aram quae in Bethel erat, et extendit manum suam ad aram, dicens: Apprehendite eum. Et arida facta est manus regis quam extendit in eum, et non potuit reducere eam ad se. Et sacrificium ruptum est, et effusa est pinguedo ejus a sacrario secundum prodigium [e 1Kb] quod dixit homo Dei in verbo Domini. Et respondit [Col. 0803D] rex et dixit homini Dei: Roga faciem Domini Dei tui, ut revertatur manus mea ad me. Et rogavit homo Dei faciem Domini, et reversa est manus regis ad eum, et facta est quemadmodum primum [f 1Kb] (Ibid. XIII. 1). Impleta cum viderit haec prodigia, quae fuerant ore hominis [Col. 0804A] prolata Dei, et brachium impium porrectum ad Dei hominis necem repente aridum factum pro metu, illico etiam per Dei cultoris precem factum incolume, numquid idololatriam quam ipse constituerat dissipavit? numquid diem festum quem ipse finxerat ex corde suo, tandem tollit e medio? minime; sed in ea pertinacia praesumptionis suae invenitur mortis suscepisse diem. Non ergo mirari poterimus, si quod Deus avertat a te, in haeresi tua censueris mortis diem suscipere, quandoquidem etiam signis ac prodigiis non potuerint priores consacrilegi tui revocari ad solum Deum colendum. Dicit enim de Hieroboam sancta scriptura (Ibid. 33): Et post hoc non est reversus Hieroboas a malitia sua, sed reversus [g 1Kb] est, et fecit ex parte populi sacerdotes excelsorum. [Col. 0804B] Qui enim volebat, allevabat [h 8Kb] manum suam, et fiebat sacerdos in excelsis. Et factum est hoc verbum in peccatum in domum Hieroboam, et in interitum, et in exterminium a facie terrae. Quae ne dicantur etiam de te, quaeso, temet eripias a nefando Arianorum coetu, quaeso, sis Christianus ut ante eras ex Ariano, nec nobis indigneris quod actus tuos et Hieroboae aequemus: sed magis obsecro conspicias has omnes instructiones potius quam increpationes nuncupandas sospitatis tuae me bono ingerere. Compararis etenim a nobis Hieroboae nostris temporibus, quia sic cunctos a Deo fueris conatus vertere, sicut ille populum fuerit conatus Israel facere apostatam ex Dei cultore. Nolo adhuc hinc tibi aliquid spei promittas, quod enim male sis faciens, et tamen regnes, cum videas [Col. 0804C] et Hieroboam diu regnasse in scelere suo, sed et filium Salomonis totidem et idololatriam gerentem in eodem defunctum scelere; item ejus filium Abiud [i 1Kb] , de quo scriptum invenio (Ibid. XV, 3): Et abiit in peccatis patris sui, quae fecit in conspectu ejus, et non erat cor ejus consummatum cum Domino Deo suo, sicut erat cor David patris ejus; et tamen cum servirent idolis, fuerint in regno et mortui sint in ea dignitate, et tradiderint filiis suis auctoritatem regni. Ne itaque etiam in eo plaudas, quod enim pater vester vobis tradiderit regnum, dicens: Nisi [j 1Kb] pater meus bene fecisset, conferre se ad Arianos, non ejus filii regnaremus. Nolo dicas: Si haereticus essem, numquam tantum imperarem, numquam me permitteret Deus adhuc in regno esse, quando videas viginti quatuor [Col. 0804D] annis regnasse Basiam [k 1Kb] filium Achiae super Israel, de quo scriptum invenisti in Regnorum libro tertio: (Ibid. 34): Et fecit malignum coram Domino, et abiit in viam Hieroboam filii Nabath, et in peccatis ejus, quemadmodum peccavit [l 16Kb] in Israel; qui Basia rex debuerat [Col. 0805A] utique metuere ne fuisset percussus ut Hieroboas, si a viis recessisset Domini. Sed ita estis, qui a Deo declinatis, ut cum vobis fuerit libitum in injuriam Dei suscipere officium idololatriae, non possetis [a 1Kb] nec illorum qui jam judicati fuerint terreri [b 1Kb] exemplo, converti ad Deum. Scriptum est etiam de Jambre [c 1Kb] rege (III Reg. XVI, 25): Et fecit malignum in conspectu Domini, et maligne fecit super omnes qui fuerunt ante eum, et abiit in omnem viam Hieroboam filii Nabath in peccatis ejus; et tamen hic qui dicitur super omnes peccasse, qui ante illum fuerant reges, non statim ut dereliquit Deum exstinctus est, nec per aliquam gravem valetudinem est vexatus, ut graviori poena fuisset visus interemptus, qui gravius describitur deliquisse. Vides, Constanti, tametsi contingat [Col. 0805B] tibi in summa felicitate in hac temporaria versari vita, tamen magis te timere debere, quod Dei reserveris judicio: et, licet etiam hi, qui statim exstinguuntur, quibus hic aliqua divinitus irrogatur poenarum, post descensum semper torqueantur, tamen tu si in summa vivens felicitate fueris hinc raptus, adverte qualiter in te vindicta sit processura, qui in tanto inveniaris scelere. Ne hinc itaque quidcumque [d 1Kb] tibi ascripseris felicitatis, quod cum sis negans Filium unicum Dei, quod cum ejus familiam persequaris, tamen adhuc spiritus tuus in corpore illo carnifice sit manens, quando consideres etiam filium Basa annis triginta quinque, cum fuerit ut tu sacrilegus, regnasse apud Judaeos: de quo scriptum esse legisti (Ibid. XXII, 43): Abiit [e 1Kb] in vias Asab patris [Col. 0805C] sui, et non declinavit ab illis, ut faceret quod rectum erat in conspectu Domini, sed ab excelsis non abstinuerunt, et sacrificabant in excelsis et incendebant. Ecce etiam hic describitur rex in pace dormiisse. Cum itaque fuerit triginta quinque annis idololatriam gerens, ne tibi ascribas ad gloriam et dicas: Iccirco non aliqua vulneror plaga, iccirco non jam exstinctus sum, sed adhuc vivo regnum imperii Romani possidens, quia sim bene credens, quia Arii recta sit fides, quia fecerim bene removere episcopos, et alios tales instituerim quales concupiverit Arius. Noli, inquam, hinc tibi gloriari, quod cum haec sis faciens, tamen superbias, quando videas istum regem triginta quinque annis tenuisse regnum, in pace fuisse exemptum [f 1Kb] . Si igitur potuit illis quia ita exempti sint impune [Col. 0805D] idololatriae crimen cedere, poterit et tibi, Constanti. Converte te itaque ad Dominum, ne talis inveniaris qualis est inventus Achab de quo scriptum invenio: Et fecit Achab malignum in [Col. 0806A] conspectu Domini, et maligne fecit super omnes qui fuerunt ante eum: et non fuit illi satis ut ambularet in peccatis Hieroboam filii Nabath, sed et accepit uxorem Jezabel filiam Bazan et Hela [g 1Kb] regis Sydoniorum: et abiit, et servivit Baali, et adoravit eum: et statuit sacrarium Baali in domo religionum suarum, quam aedificavit in Samaria; et fecit Achab lucum ut faceret exacerbationem, ut exacerbaret Deum, et animam suam disperderet: et malignum fecit super omnes reges Israel qui fuerunt ante eum. (Ib. XVI, 30). Noli adhuc te sinere esse apud Arianos, sed fac transitum ad nos Christianos, quibus sunt ita cunctae haereses ut est Baal. Sic vos nunc nobis estis haeretici, ut illis illorum temporum Dei cultoribus fuerint illi, qui idolis immolabant: per hanc haeresim tuam, mihi crede, quod talis sis nostris [Col. 0806B] temporibus, qualis fuerit et Achab. Ne tibi itaque placeas quod non statim tibi reddiderit Deus, quando videas huic Achab, et uxori ejus Jezabel, qui etiam prophetas occiderint Domini, qui in tanto scelere fuisse inveniantur versati, ut nullum in terra Israel Dei se hominem confitentem permiserint demorari, pepercitum fuerit diutissime. Noli hoc intueri quod cum sis malefaciens, superbias tamen in sceleribus tuis; sed illud, obsecro te, videas, quod nisi te converteris, ut illis sero licet reddita sunt merita operum suorum, ita et tibi posse repraesentari. Ne dixeris: Diu hinc in regno sum, hinc potens sum, quod enim bonam fidem teneam, quod faciam recte persequendo eos qui credunt, quomodo se se continet illa fides descripta apud Niciam; haec, inquam, [Col. 0806C] ne dixeris, sed illa precor te videas, quod enim adhoc [h 1Kb] sis post tanta funera tua superbiens, ut aut audiens nos Dei sacerdotes temet convertas ad Deum, aut certe percipias digna factorum tuorum tunc, quando dicere non valebis inscium te errasse. Haec ita esse adverte exemplo admonitus Achab et prophetarum Domini interfectoris, et omnium daemonum cultoris. Hunc tam sceleratum intellige ideo post tanta scelera fuisse in regno diu reservatum, ut tandem se si velit converteret, cui non solum non repraesentantur malorum factorum suorum merita, sed et in angustiis juvatur ad hoc sine dubio, ut possit conjicere non se per Baal et reliquos daemones, quod ethnici Deos nuncupant, vindicatum, sed per Deum Israel, cujus prophetam secum videret loquentem [Col. 0806D] atque sibi declarantem quonam modo Deus fuisset inimicos Israelitarum ad nihilum redacturus. Obsederat enim filius [i 9Kb] Ader rex Samariam, cum aliis triginta duobus regibus, jactitans adeo tamquam [Col. 0807A] nihil se habere Israelitas, ut unum se hominem omnem multitudinem Israelitarum [a 1Kb] superaturum. Hunc alienigenam fecit nihil ante Israel Deus. Cui vicit Deus regi? nempe Achab, ei qui eum dereliquerat, qui Baali et omnibus daemoniis servire Israel fecerat, quia [b 1Kb] propterea auxiliatus est, nempe ut crederet quia sit Deus solus iste, cujus erat populus Israel, et non alius praeter ipsum qui ei vicerat, ut videret Achab quia fuisset aequum, tandem corrigeret errores suos, mox ut aedificare adversarius coepit obsidionem ad civitatem Israelitarum. Et ecce, inquit scriptura sacra, prophetes unus accessit ad regem Israel, et dixit: Haec dicit Dominus. Si audisti sonum magnum istum? Ecce ego hodie tradam eum in manus tuas, et scies quoniam ego sum Dominus. Et dixit rex: In quo? et [Col. 0807B] dixit prophetes: In pueris principum regionum. Et dixit rex: Quis committet pugnam? et dixit prophetes: Tu (III Reg. XX, 13). Et infra: Et exierunt pueri de civitate principum regionum, et exercitus qui post illos, et percussit unusquisque quem invenit secus se, et fugerunt Syri, et persecutus est Israel (Ib. XX, 19). Quomodo dicis, Constanti: Si non bene servirem Deo, si non recte credens fuissem, numquam regnum Romanorum in mea vidissem potestate collocatum, aut sic diu fuissem vivens in regno? quando videas Achab regi Israel more gentilium viventi, et populum Dei, sicuti et tu avertis, vertenti a Deo, dictum ab eo, in quem delinquebat, cujus praecepta ducebat pro nihilo: Trado eum in manus tuas, ut scias quoniam ego sum Deus. Ut igitur illum eripuit a filio Jaderis Syriae regis, sic [Col. 0807C] etiam te ab omnibus perimere cupientibus eripuit atque eripit, ad hoc utique ut possis cognoscere quia ipse sit Deus patriarcharum ac martyrum, ad hoc ut conjicere possis non pro meritis fidei tuae ac vitae tibi victoriam tributam, quando sis Achab in omnibus regi similis, sed sic tibi contra merita tua exhibitam misericordiam ab eo, quem dereliquisti, ut fuerit Achab exhibita. Si enim dixeris propterea te vincere adversarios tuos, quia bene sis credens, potuit et Achab dixisse idolorum cultor, et prophetarum sanctorum interemptor. Ad hoc ergo te reservatum ut errores corrigeres [c 1Kb] tuos, non vides? Illico ut occupasti [d 1Kb] Italiam, ecclesiam ejus tentasti vertere; dixisti Deum Patrem non esse verum Deum Patrem, unicum ejus negans Filium, affirmans non [Col. 0807D] esse illum verum Filium; astruxisti [e 1Kb] etiam sanctum [Col. 0808A] paracletum Spiritum fabricatum esse ex nihilo, descendere ex nihilo defendere tentasti, quod unicus Dei Filius fuerit quando non fuerit; apostolicam atque evangelicam traditionem quo potuisses tollere e medio, operam totis tuis dedisti viribus, episcopos [f 1Kb] Dei judicio ordinatos tua amoveri fecisti auctoritate, haereticos locis eorumdem constituendos duxisti, qui possint tuam praedicare haeresim; manu [g 1Kb] militari pugnasti contra ecclesiam in Alexandria, quamplurimos episcoporum relegasti in exsiliis, in metallis, conjecisti in carcerem, certum etiam numerum interfecisti ex omnibus Dei cultoribus. Cum haec egeris, tamen dicis: Nisi bene essem faciens, et integre essem credens, numquam adhuc me Deus regnare permitteret? tamquam iccirco et circa Achab ac [Col. 0808B] caeteros coidololatras tuos fuerit Deus patiens, quia fuerint rectam tenentes viam. Tu ergo quia sit peccatis tuis patiens pro sua infatigabili pietate sicuti fuerit et Achab regi, arbitraris non te delinquere, sed pro meritis tuis tibi parci: quem Achab etiam in hoc imitaris, quod enim sis eos diligens qui tibi mala suadeant, eos vero perdens qui tibi salutis tuae causa quae sunt vera dicant. Ut enim ad Achab quadringenti illi pseudoprophetae, quod possent illum omnia felicia consequi loquebantur, contra vero Dei dicebat propheta Michaeas, quod essent illum cuncta consecutura mala, et ille magis diligebat eos pseudoprophetas quam verum Domini prophetam, ita ut [h 1Kb] tu amas cohaereticos tuos Arianos, ipsorum dictis obtemperas, nos omnes Domini sacerdotes [Col. 0808C] exsecraris; primo omnium, cur Dei Filium verum Dei Filium confiteamur: secundo cur non tibi adulemur, cur te in periculo esse asseveramus, et dicamus nisi te converteris ad Deum, quod sis in aeternam poenam venturus. Et ut credere possis Dei semper odio habitos homines ab hominibus apostaticis, amatos vero inimicos Dei religionis, hoc est diaboli cultores, accipe quos amaverit Achab, et quem odio habuerit. Et dixit Josaphat rex Juda ad regem Israel: Interrogate nunc hodie Dominum. Et convocavit rex Israel omnes prophetas, quasi quadringentos viros, et dixit illis rex Achab: Si ibo in Remma ad Galaath in pugnam, aut cessabo? et dixerunt: Ascende (Ib. XXII, 5). Et infra: Et dixit Josaphat ad regem Israel: Non est hic prophetes Domini, et [Col. 0808D] interrogabimus Dominum? Et dixit Achab rex Israel [Col. 0809A] ad Josaphat regem: Unus est per quem interrogemus Dominum, sed ego odi illum, quoniam non loquitur de me bona (Ibid. 7). Item [a 1Kb] , posteaquam dixisset propheta Domini ad illum Michaeas ne ascenderet, quoniam si ascendisset, non esset reversurus: Dixit rex Israel ad Josaphat regem Juda: Nonne dixi ad te, quoniam prophetat mihi hic non bona, sed magis mala (Ibid. 18)? Videbantur mala et excordi ei quem jam obsederat diabolus, mala ea quae a Dei dicebantur servo, et illa bona judicabantur quae a servis dicebantur diaboli. Nec mirandum itaque si illos audiebat Achab, quos ut audiret faciebat diabolus mancipia videlicet sua, et si illos audire nollet, quos Deus suos esse servos et ipsa tolerantia passionum et ipsa constantia asseverationis manifestabat illis: pseudoprophetae [Col. 0809B] ditati honoratique dimissi sunt a rege, Michaeas vero propheta Domini recluditur in carcerem, et dicitur: Manducet [b 43Kb] panem doloris donec redeam (Ibid. 27): et tamen juxta servi Dei dictum reversus minime est. Ita et ipse agis, Constanti; diligis eos qui trahunt temet secum ad mortem perpetuam, qui ad omnem interitum tuam ducunt animam; odio habere dignaris contra eos, qui te sunt optantes Dei fieri amicum. Ne tibi glorieris quod cum tanta sis faciens, tamen regni gloria pollens, hanc adhuc possideas fragilem vitam; quando et Hieroboam Filius Joas, quod regnaverit in Israel quadraginta et unum annis in Samaria, narrant sacrae litterae, et quidem derelicto Deo serviens idolis, et quidem non recedens de Achab regis Israel malitiis, atque Hieroboam [Col. 0809C] sacrificiis. Male, inquis, si fecissem, jam me Deus amovisset de regno: quasi non Filius Amasiae propterea quod non recesserit a supervacuis, impletus lepra quidem fuerit, sed tamen quinquaginta duo annis regnaverit in Hierusalem. Sed tu in eo potior Oziae regi, quia tu non elephantiam habeas, quae cum temet omnes consumere possit artus, sed illam quae animam valeat penitus maculare. Dole tibi nobiscum et mitte lacrymas pro te; conspice quomodo maculet corpus, haec videtur [c 1Kb] elephantia, quomodo consumat membra leprae virus: intellige quod sic Ariana haeresis elephantia vestra interna illa omnia tua maculet; adverte, quod enim sic efficiat hominem tuum interiorem sicuti et haec, quae comprehenderit hos, quos videas elephantiam [d 1Kb] infusos. [Col. 0809D] Ne dixeris: Nisi bene agerem, numquam tanto tempore imperarem, numquam adhuc vivere fuissem permissus. Quando et [e 1Kb] Manassem cernas filium [Col. 0810A] Ezechiae regis regem Judae sedecim annorum suscepisse regnum, et quinquaginta [f 1Kb] septem annis regnasse; de quo quae sint scripta cum audieris, invenies profecto ejusdem te imitatorem esse, et non incipies mirari quod malefaciens cum sis, tamen adhuc parcatur tibi, cernens Manassem, cujus tu in crudelitate et sacrilegio non minor es, quod tanta agentem regnum tenuerit quinquaginta septem annis. Et dormivit, inquit scriptura (IV Reg. XX, 21). Ezechias cum patribus suis, et sepultus est in civitate David, et regnavit Manasses filius ejus pro eo. Cum esset rex sedecim annorum Manasses cum regnaret, et quinquaginta septem annis regnavit in Hierusalem, et nomen erat matris ejus Ebsibas: et fecit quod malignum est ante conspectum Domini secundum abominationes [Col. 0810B] gentium, quas ejecit Dominus a facie filiorum Israel: et aedificavit excelsa, quae destruxerat Ezechias pater ipsius, et aedificavit sacrarium Baal, et fecit lucos sicut fecit Achab rex Israel, et adoravit omnem militiam coeli, et servivit illis. Et aedificavit sacrarium in duabus aedibus domus Domini, et induxit filios suos in ignem, et augurabatur, et fecit pythones, et divinos multos, ut faceret quod malignum est in oculis animae suae, ut exacerbaret Dominum Deum. Et fecit sculptilia lucorum quae fecit in domo quam dixit Dominus ad David et ad Salomonem filium ejus: In domo ista et in Hierusalem, quam elegi ex omnibus tribubus Israel, ponere nomen meum in aeternum, et non apponam pedem in Israel movere a terra quam dedi. Sed si audierint me per omnia quae mandavi eis, et secundum legem quam mandavit [Col. 0810C] eis puer meus Moyses. Et non audierunt [g 1Kb] . Et quoniam valide aspernatus est Manasses, et seduxit eos Manasses ut facerent quod malignum est super omnes gentes quas abstulit Dominus a facie Israel: et locutus est Dominus in manu puerorum suorum prophetarum quae fecit Manasses rex Juda simulacra, secundum omnia quae fecit Amorrhaeus qui erat ante faciem ejus, et peccare fecit Juda in idolis suis: propter hoc haec dicit Dominus Deus Israel: Ecce ego adduco mala in Hierusalem et in Juda: omnes qui audierint haec, tinnibunt [h 1Kb] aures eorum utraeque: et extendam in Hierusalem mensuram Samariae et pondus domus Achab, et deleam [i 1Kb] Hierusalem quemadmodum deletur buxum de poste ante faciem ejus: et dabo eos in manus inimicorum ipsius, et erunt in direptionem et combustionem [Col. 0810D] omnibus inimicis eorum, quoniam projecti sunt de post me, et erant de post me [j 1Kb] , et erant exacerbantes me, ex qua die exierunt patres eorum de terra Aegypti [Col. 0811A] usque in hunc diem. Et caetera verborum Manasse, et omnia quae fecit, quemadmodum peccare fecit Israel, nonne haec scripta sunt in libro verborum dierum regum Juda, et quemadmodum sanguinem innocentium fudit multum valde, usque dum impleret Hierusalem super os [a 1Kb] , extra peccatum, quae [b 1Kb] peccare fecit Juda, ut faceret, quod malignum est in conspectu Domini Dei? Et dormivit Manasses cum patribus suis, et regnavit filius ejus pro eo, cum esset annorum viginti duo Amos (Ibid. XXI, 1). Quid dicis, Constanti, ad haec? Credo jam desinere te dicere: Si non bene agerem, non essem tanto tempore regnans; quando videas te [c 1Kb] alterum istum Manassem talia agentem quinquaginta septem annis regnasse; et quia diximus te alterum esse Manassem, omnia ipsius [Col. 0811B] te habere conspice. Ille in Dei domo idololatriam constituit, totidem ipse fecisti in templo et aedibus Domini; ille idola fecit adorari, usurpavit sibi quod Domini dicebatur, ut deinceps dici possit idolorum cultor; omnia haec et tu fecisti, quia Arianam haeresim introduxisti in ecclesiam, et qui [d 1Kb] blasphemiam tuam tamquam fidem catholicam statuisti suscipiendam, illam vero apud Niciam scriptam, quam nos scimus apostolicam evangelicamque, despuendam mandaris; ut tu nunc haec fieri concupisti, ita et Manasses omnibus idolis serviendum esse mandavit, recedendum vero a Deo. Non ergo erit mirandum si tibi vindicasti aedes, quas [e 1Kb] colligere sumus soliti Dei populum, et te idololatram dixisti esse catholicum, quando videas et Manassem [Col. 0811C] fecisse istud, quod tu nunc feceris; sic denique et tibi parcet Dominus viam tenenti Manasse, quomodo illi pepercerit, et quousque pepercerit, ut scriptum sit dormisse illum cum patribus suis, et sepultum in Hierusalem, et suscepisse loco illius regnum filium ejus. Numquid legis in bello illum interiisse ut aliqua [f 1Kb] valetudine praegravatum? minime; sed quid sentis, credo, pro tua illa prudentia, dicis impune omnia illi cessisse Manasse regi. Talis es tu, ut ita sentias de Manasse; quod enim quia quinquaginta septem annis regnans filio tradidit regnum, et ipse in pace defecerit, potuerint impune ei cessisse tanta admissa. Noli tibi ipse misereri ut temet ad Deum vertas, noli corrigere nefarios actus tuos, et invenies te torqueri cum Manasse, quem Manassem [Col. 0811D] in eo videris tu praecedere; quod enim ille tantum intra terminos Hierusalem sanguinem justorum fuderit, tu autem toto fudisti ac fundis in regno Romano. Sed, inquis, ille filios suos ante simulacra deorum suorum concremavit vel consecravit: et tibi si fuissent, fecisses sine dubio eosdem Arianam suscipere blasphemiam. An ignoras, quia sicut tunc placebant diabolo hi qui filios suos comburebant, [Col. 0812A] quoniam quidem una esset illis mens derelinquendi creatorem, et servire creaturae, ita nunc nihil exigat diabolus a te, nisi ut neges unicum Filium Dei? hoc est illi acceptissimum sacrificium, ut sis credens quomodo et Arius crediderit: plus est illi nostris temporibus hoc, ut Dei neges Filium, quam si temet in honore omnium daemonum ignibus volueris concremari. Videt enim ab omnibus idolorum culturam despectam, quod vana fuerit inventio; nunc est cupiens per vos suos famulos haereticos decipere nos Dei servos. Quomodo, inquis, decipere? quomodo et te jam deceperit, ita et nos vult decipi: cum sis Arianus, ad hoc te fingis Christianum, donec veneno haeresis tuae possis vermes [g 1Kb] sauciare, quo possint deinceps non esse Christiani, quod nos sumus, sed [Col. 0812B] quod vos estis Ariani. Haec est sagina officiorum tuorum quae per te exhibetur daemoniis. Qui etenim nisi diabolus et ejus filii dicere possunt de unico Dei Filio; Filius est, et non est verus Filius; Deus est, et non est verus Deus? Ergo tu cum dicis, Christianus sum, sed non credo Deum verum habere Filium, non credo unam potentiam Patris et Filii; cum dicis Filium creaturam, factum illum ex nihilo; cum dicis fuisse, quando non fuerit, melius tu sacrificas diabolo, quam tunc Manasses quando filios suos aut per ignem omnibus consecrabat daemoniis, aut cum concremabat. Doleo tibi, imperator, cum tantae sis insipientiae, et cum sis tanta faciens mala, digneris tamen dicere: Si non bene facerem, non adhuc in regno essem; jam me Deus exstinxisset. Non conspicis [Col. 0812C] istum Manassem in sacrilegio et incredulitate tibi comparandum, quod quinquaginta septem annis, ut saepe dixi, regnum tenuerit in Judaea? hic utique qui fecerit delinquere [h 1Kb] populum Domini, et servire idolis; hic utique qui in templo Domini et in aedibus Dei simulacra collocaverit, qui domum Dei, qui sacrarium ejus majestatis, idolorum fecerit sacrarium. Sic et te patitur Deus, sic sustinet quoad usque familiam probet suam, et dignos coronet, et indignos tecum nisi te correxeris ad aeternam puniat poenam. Caeterum crede quod possit sic et tunc Manassem et nunc te in uno atomo [i 1Kb] exstinguere oculorum: sed parcit, non quia non possit, sed quia dignum sit et ejus coronari cultores contra vestram manentes crudelitatem immobiles, et vos inimicos ejus clementiae, [Col. 0812D] si tales ut estis durare censueritis, ad poenam damnet sempiternam. Tu ut dicas: Si non bene agerem, numquam adhuc imperarem, faciunt illi qui te errantem non solum corrigi nolunt, sed ut et pereas impellunt. Non mirum; scriptum est enim, et te et illos tales futuros: Laudatur peccator in desideriis animae suae, et qui iniqua gerit benedicetur: exacerbavit Dominum peccator secundum multitudinem [Col. 0813A] irae suae, non [a 1Kb] inquiret: non est Deus in conspectu ejus, inquinatae sunt viae ejus in omni tempore: auferantur [b 1Kb] judicia ejus a facie ejus (Ps. IX, 3; post 21). Cum igitur tu dicis: Bene facimus tollere episcopos illos, qui confitentur se tenere fidem apud Niciam scriptam et constituere eos qui confiteantur, sicuti confitebatur Arius; et illi [c 1Kb] dicunt: Recte utique tu es peccator ille qui laudaris injuste pro desideriis animae tuae: et tu es iniquus, qui, cum sis derelictus pro blasphemiis tuis a Deo, tamen cum adulatoribus tuis, quodcumque delinquis, non reprehendatur, sed magis dicatur bene te agere. Cum dicis: Bene feci ad [d 1Kb] Alexandriam mittere militem ad auferendum Athanasium; et illi rectissime dicunt: Tu cui comparandus eris, nisi illi qui per psalmographum notatur a Spiritu sancto; [Col. 0813B] quod enim, cum gerat iniqua, cum sit pessimus et exsecrabilis, tamen cupiens sit laudari? Dicis: Nisi bene agerem, non adhuc mihi pepercisset Deus (Sap. XIX, 2); et invenio dictum ad Deum; [e 1Kb] Propterea quod hos qui exsecrarint [f 35Kb] patribus corripis, et eos qui peccant admonens alloqueris, ut derelicta malitia credant in te, Domine: et illos enim antiquos inhabitatores terrae tuae odiens, quoniam odibilia tibi opera faciebant per medicamina et sacramenta [g 8Kb] injusta, et filiorum necatores sine misericordia voluisti perdere per manus parentum nostrorum, ut dignam percipiant peregrinationem [h 1Kb] filiorum Dei, quae tibi omnium charior est terra: sed et his tamquam hominibus pepercisti, et misisti antecessores exercitus vespas, ut illos partibus [i 1Kb] exterminarent: numquid [j 1Kb] impotens eras impugnare, impios justis subjicere, aut bestiis saevissimis, aut verbo [Col. 0813C] duro simul perdere: sed partibus judicans dabas locum poenitentiae, non ignorans quoniam nequam est natio eorum et naturalis malitia illorum, et quoniam non poterat mutari cogitatio illorum in perpetuo: semen enim erat maledictum ab initio, nec timens aliquam [k 5Kb] veniam dabas peccatis eorum. Quis enim dicet tibi: Quid fecisti? aut quis stabit contra judicium tuum? [Col. 0814A] Similiter et tibi parcitur, Constanti, ut agas poenitentiam, aut eorum intereas exemplo, qui cum sciti [l 1Kb] fuissent a Deo, quod non essent acturi poenitentiam, quod non fuissent semet conversuri ad Deum, propterea fuerit [m 1Kb] ab initio malignum, tamen pepercerit eis, et non statim ut deliquerunt eos puniverit. Ne igitur dicas: Si non bene agerem, numquam profecto mihi Deus pepercisset; quando videas consceleratis tuis diu poenitentiae locum exhibitum ut tandem malorum factorum suorum viderent causas, et satis pro delicto fecissent Deo. Eris ergo et tu, si minime conversus fueris ad Deum, unus ex illo maledicto genere, de quo ad Deum dicitur: [n 1Kb] Non ignorans quoniam est nequam natio illorum, et naturalis malitia eorum, et quoniam [Col. 0814B] non potuerit mutari cogitatio eorum in perpetuo: semen enim erat maledictum ab initio (Ibid. 10). Quam igitur te gloriosum esse videbis, quando cum talibus esse coeperis, cum inter tales te videris judicatum, cum inter tales inventus, missus fueris in flammas inexstinguibiles? Tu itaque prior omnibus et major etiam illic futurus in illis poenis: neque enim quisquam in nequitiis tibi compar inveniri poterit, nisi solus diabolus, ut te aliquis in illis poenis possit conspici melior. Audes dicere: Si non bene viverem, si non mea essent recta opera, si non fides mea, hoc est Ariana, fuisset catholica, si non recte egissem tollere illos episcopos, qui fidem praedicant descriptam a trecentis apud Niciam et eo [o 1Kb] amplius, numquam diu regnarem, numquam sic eo usque fulgerem in regno, [Col. 0814C] ut, et pauco licet tempore, tamen solus [p 1Kb] intra limitem Romanum imperassem. Si ita est, ut dicis, cur dicit justissimus Dei cultor Job ad eos, qui ejus justitiam falsis allegationibus lacessebant: Audite [q 1Kb] me, quoniam dolores vulneris mei cogunt me loqui [r 55Kb] : Ut quid impii vivunt, et domus illorum non dissipatae sunt, et timor ab illis longe est? Vacca [s 5Kb] illorum numquam [Col. 0815A] abortavit [a 11Kb] , semper tulit ventrem suum; ipsi [b 23Kb] vero permanent tamquam oves in perpetuo, et filii eorum, accepto organo [c 25Kb] , ludunt cum delectamento, ut vitam degerent in bonis, cum dicat Dominus; Recedite a me, iniqui, vias illorum nolo nosse: quoniam lucerna impiorum exstinguetur, et gemitu dolebunt in vita sua: erunt tamquam palea quae a vento rapitur, aut tamquam pulvis, qui a tempestate volvitur; videant [d 1Kb] autem oculi illorum mortem (Job XXI, 6). Cum haec sciam Dominum de illis dixisse, Scitote [e 1Kb] quia nemo vestrum potest me compescere ut taceam, cur haec gloriosissimus dicit Job? nisi quia sciret quam plurimos quidem male agere, et tamen certis [f 1Kb] non statim reddi, sed servari eos ad hoc, ut aut se corrigant aut certe post obitum sentiant delictorum suorum poenas, sentiant quid fuerit non quaesivisse [Col. 0815B] Dominum, non ei servisse, dum facultas erat, credendo in eum solum, famulandoque ei eum promereri. Jam crede [g 1Kb] convictus tanti viri testimonio, desinas dicere te juste fecisse, quod amoveris Domini sacerdotes, et ordinaveris etiam Arianae fidei homines, et jusseris fidem praedicari Ariani dogmatis, quod proscripseris et deportaveris, et tormenta admoveris atque interfeceris credentes in unicum Dei Filium; desine inquam dicere, propterea te vivere, et sic in regno florere quod illa egeris, ac sis gerens, quando audias dicentem justum virum Job, quem Deus sine querela dixerit sibi servisse, quem verum suum cultorem narravit, quod enim cum sint impie quam plurimi agentes, tamen in hac vita vivant quam jucundissime. Adhuc dignare accipere quae infra dicat [Col. 0815C] de vobis impiis, et cognosce quomodo cum male agatis interim vobis parcatur, et temet Deo repraesenta per poenitentiam. Nesciebam (Ibid. XXIII, 17) quoniam [h 1Kb] tales tenebrae venturae essent ante faciem meam. Quare (Ibid. XXIV, 1) [i 1Kb] ergo, Domine, non potui una hora latere? impii autem transeunt in finibus alienis, et greges ovium cum pastoribus rapuerunt, et pecora orphanorum afflixerunt, et bovem viduae pigneraverunt, agrum non suum ante tempus demessi sunt, et coegerunt homines in vineis suis gratis operari, et multos despoliaverunt, et esurientibus panem abstulerunt, et in faucibus multis obsederunt, et non intellexerunt [Col. 0816A] viam justitiae. Maledicatur pars illorum interris Quae (Ibid. 18) [j 1Kb] est enim spes impiis hominibus, aut quem aditum possunt habere apud Domnum? Sed (Ibid. XXVII, 8). et [k 1Kb] si [l 1Kb] corroboraverint, ad egentiam venient, et qui remanserint ex illis, mala morte morientur, et viduis illorum nemo miserebitur, et si collexerint, aurum aut argentum tamquam lutum, haec omnia justi possidebunt (Ib. 14). Ne itaque jam digneris injuste tibi blandiri, imperator, quia cum sis talis, qualem asseveravimus, et arbitreris, te homicidam ac sacrilegum propterea diutissime degere in hac vita, quod enim tua opera sint Deo accepta: talia sunt opera tua, qualia et illorum, in quos invehitur ore Isaiae Spiritus sanctus dicens: Sic dicit Dominus qui liberavit te sanctus Israel: Ego sum Deus, ostendi tibi viam in qua [Col. 0816B] ambules; et si audisses mandata mea, facta fuisset fluvius pax tua, et justitia ut fluctus maris, et factum esset sicut arena maris semen tuum et nati ventris tui (Is. XLVIII, 17). Sed, inquis, haec ad Judaeos dicta sunt; nempe ad eos, quorum te fecisti imitatorem; et nunc, ut est crebro dictum, muta malignas vias tuas, crede ut credit sancta Ecclesia, et in omnibus tibi propitiabitur. Dicit enim ipse: Revertimini [m 1Kb] ad me ex toto corde vestro simulque et jejunio et fletu et planctu, et discindite corda vestra et non vestimenta (Joel., II 12). Revertere toto corde ad Deum, acquiesce his salubribus remediis ad criminis tui intelligentiam conspiciendam; aperi cordis oculos, ingemisce toto corde tam te graviter deliquisse colligens; tunc tui miserebitur ille qui dicit: Cum conversus ingemueris, tunc [Col. 0816C] salvus eris, et scies ubi fueris [n 1Kb] . Reminiscere [o 1Kb] Deo dicatum dixisse prophetam: Nolo mortem morientis [p 1Kb] , dicit Dominus, quantum ut revertatur et vivat (Ezech. XXXIII, 11). Noli jam sentire, quod cum mala sint opera tua, ut bene te agere existimes, cur non statim pro factis poenas receperis tuis, sed aspice scriptum, Dominum patientem esse ut poenitearis. Ne dixeris: Peccavi, et quid accidit mihi triste? est enim Altissimus patiens redditor (Eccli. V, 4). Audi etiam Paulum beatum invitantem te ad Deum, circa te placandum aperientem tibi, quod enim idcirco sit patiens, et non illico sint repraesentata merita operum [Col. 0817A] tuorum, quia velit te tandem a malis emergere per poenitentiam, per veram satisfactionem. Numquid [a 1Kb] sustinentiam bonitatis ejus et patientiam contemnis, ignorans quoniam bonitas Dei ad poenitentiam te adducit? Tu autem secundum duritiam tuam, et cor impoenitens thesaurizas tibi iram in die irae, et revelationis justi judicii Dei, qui reddet unicuique secundum operam ejus (Rom. II, 4), Redi. Constanti, ad Deum: contra interni tui hostis latrocinium sume poenitentiae arma; fuge adulatorum, qui tibi non fuerint dignati quae se habent dicere, perniciosam laudem; memento ore Isaiae dixisse Dominum: [b 1Kb] Qui vos felices dicunt, in errorem vos mittunt, et semitam pedum vestrorum turbant (Is. III, 12). Crede in unicum Dei Filium, accipe veniam tuorum scelerum, repete dicere psalmographum; [Col. 0817B] Apud inferos [c 1Kb] quis confitebitur tibi (Ps. VI, 6)? et iterum: Numquid [d 22Kb] exomologesim [Col. 0818A] faciet tibi pulvis (Ps. XXIX, 10)? Revertere ad Deum, ingemisce pro criminibus tuis, per Hieremiam Domini dicentis audi vocem: Numquid qui cadit non resurget, aut qui avertitur, non convertetur (Jer. VIII, 4)? Cecidisti die qua negasti Dei Filium; resurges hora qua fueris confessus: quia te plaga hostilis insedit, trade te curandum medicinae, ipse tibi adhibe medelam. Vulnerasti temet dicens: Non est verus Dei Filius, iterum temet sanaturus, si dicas ut nos dicimus et credimus esse illum verum Dei Filium. Revertimini [e 1Kb] , dicit Johel, ad Dominum Deum vestrum, quoniam misericors et pius et patiens, et multae miserationis, et qui sententiam flectat adversus malitiam irrogatam (Joel. II, 13). Si hanc tibi promissam indulgentiam funerum [f 1Kb] tuorum repudiandam duxeris, illic hanc consequi [Col. 0818B] desideraturus, ubi nihil eris praeter cruciamenta percepturus poenarum.




[Col. 0817]
S. P. N. LUCIFERI EPISCOPI CALARITANI PRO SANCTO ATHANASIO AD CONSTANTIUM IMPERATOREM LIBRI DUO. (C)



LIBER PRIMUS.

[Col. 0817C] Cogis nos, Constanti, absentem damnare consacerdotem nostrum religiosum Athanasium: sed divina id facere prohibemur lege; impellis auctoritate latius regali Domini sacerdotes ad effundendum cruorem, ignorans jura justitiae, tradita nobis divinitus, te conatum ex nostris auferre mentibus. An divinitus poteris asserere permissum, absentem, inauditum, et quod est maximum, innocentem damnari? Quomodo etenim arbitraris divinitus permissum, puniri inauditos, quando videas Adam et Evam principes nostri generis auditos sententia percussos Dei? Et vocavit [a 1Kb] Deus Adam, et dixit ei: Adam, ubi es? Et dixit: Vocem tuam audivi, Domine, [Col. 0817D] in paradiso, et timui, quoniam nudus sum, et abscondi [Col. 0818C] me. Et dixit illi Deus: Quis tibi indicavit, quia nudus es, nisi de ligno de quo praeceperam tibi, de hoc solo ne manducares, ex eo manducasti? Et dixit Adam: Mulier quam dedisti, ipsa mihi dedit de ligno, et manducavi. Et dixit Deus mulieri: Quid hoc fecisti? Et dixit mulier: Serpens persuasit mihi, et manducavi (Gen. III, 9). Cum igitur hujusmodi formam judicandi dedisse Deum advertas, cum a latebris evocatis confessisque Deum sententiam dedisse de sacris Scripturarum collegeris fontibus, cujus fuisti atque es impudentiae judicandi Dei servos [b 1Kb] eam dare formam, quae non fuisset de lege veniens Domini? Nec timuisti, ne fuisset dictum ad Deum a nobis de te, quomodo fuerat [Col. 0818D] dictum de refuga illo angelo: Serpens suasit me; [Col. 0819A] Constantius imperator seduxit nos; credidimus ei, eum arbitrari fuisse hominem. Nonne [a 1Kb] videre potuisti, quia possis tali percuti Dei indignantis sententia, qua percussus videtur et serpens? cui dicitur: Quia [b 1Kb] tu fecisti hoc, maledictus tu ab omnibus pecudibus, et ab omnibus bestiis terrae, quae sunt super terram: super pectus et ventrem tuum repes, et terram edes omnibus diebus vitae tuae. Et inimicitiam ponam inter te et mulierem, et inter semen tuum et inter semen ejus: ipse [c 1Kb] tuum observavit caput, et tu ejus observabis calcaneum (Ibid. 14). Nonne [d 1Kb] ita et te Dei offensam incurrere potuisse, ut ille incurrerit angelus, ex hac una sententia Domini debueras reminisci? praesertim cum cognosceres, tuum etiam opus fuisse serpentinum. An cum ille serpens fuerit factus ex angelis, tu ex [Col. 0819B] hominibus serpentem te fieri potuisse es arbitratus? minime: sed dicas velim, quid intersit inter tuum atque hujus angeli refugae apostatae factum: si ille mendacio seduxit rudes homines, et tu, et quidem tu non rudes: si ille utilitatis gratia ad arboris eorum illexit mentes fructus edendos, et tu pacis [e 1Kb] causa te facere cum eis astruxeris; cumque omnium Christianorum bono te hoc opus dixeris aggressum, utique inspecta [f 1Kb] opera tua, datur intelligi serpentem te illum esse imitatum: cupiens Dei mandatorum fieri transgressores, dedisti praecepta, damnandum esse inauditum, absentem, negandamque audientiam, purgare posse se de crimine objecto proclamatum [g 1Kb] . Abel interficitur justus, et interrogatus Cain sumit [h 1Kb] sententiam; et tu Domini inauditum vis puniri sacerdotem? [Col. 0819C] Factus est inquit (Ibid., IV, 2), Abel pastor ovium, Cain autem erat operans [i 1Kb] terram. Et factum est, post dies obtulit Cain de fructu terrae sacrificium Domino, et Abel obtulit et ipse de primitiis ovium suarum, et respexit Deus super Abel, et super munera ejus, super Cain vero et super sacrificia ejus non respexit: et contristatus [Col. 0820A] est Cain valde, et concidit vultus ejus. Et dixit Dominus Deus ad Cain: Quare tristis factus es, et quare concidit vultus tuus? Quare [j 1Kb] non recte obtulisti? Peccasti, quiesce. Et infra: Dixit Cain ad Abel fratrem suum: Eamus in campum. Et factum est, cum essent ipsi in campo, insurrexit Cain super Abel fratrem suum, et occidit eum. Et dixit Deus ad Cain: Ubi est frater tuus? Et dixit: Nescio. Numquid custos fratris mei sum ego? Et dixit Deus: Quid fecisti hoc? Vox sanguinis fratris tui clamat ad me de terra (Ibid. 8). Numquid non licuerat Deo, priusquam Cain convocaret atque interrogaret, punire? sed noluit; dans formam, quo genere inciperemus judicare commissos nobis, nobis inquam, de quibus per Hieremiam prophetam dicit ad populos suae majestati dicatos: Et [Col. 0820B] dabo vobis pastores secundum cor meum, et pascent vos pascentes cum disciplina. Damnate, inquis [k 1Kb] , eum, quem ignoratis deliquisse (Jer. III, 15). Cur? nempe ad hoc ut jam non episcopi, sed mereremur nuncupari vesani atque carnifices. Non metuis, oro, haec mandans, Domini ad Noe sanctissimum dicentis vocem? Sicut olera feni [l 1Kb] dedi vobis omnia: praeter [m 1Kb] carnem et sanguinem animae non edetis. Etenim vestrum sanguinem animarum vestrarum exquiram de manibus omnium bestiarum: [n 1Kb] exquiram animam hominis. Qui effuderit sanguinem hominis, pro sanguine hominis effundetur [o 1Kb] , quia ad imaginem Dei feci hominem (Gen. IX, 3). Non metuis, oro, tantorum te qui videas interfectorem Dei exstitisse servorum, ut adhuc et ipse innocentes jugules, et nos participes fieri [Col. 0820C] tuorum cogas funerum? Cum dictum a socero suo Jethro fuisset Moysi, cur tota detineret populum die: Venit ad me, inquit, populus quaerens [p 1Kb] judicium a Deo (Exod. XVIII, 15). Igitur si judicium Dei antistitum tam decet esse justum, quod Dei esse dicatur judicio terminatum, quomodo tu inauditum jubebas [Col. 0821A] damnari a nobis? cum Moysen inveneris dixisse: Venit ad me populus quaerens judicium a Domino [a 1Kb] (Ibid.). Si populus idcirco ad nos confluit, ut secundum Dei legem judicetur, cur tu inquies, Damnate innocentem? Itaque cum hoc praeceptum, quod prolatum est a te, non sit veniens ex lege Dei, sed sit plane ex voluntate firmatum diaboli, tandem intellige, quisnam sis. Uxor Loth conversa in salem est, quod implere nequiverit imperata; nobis, credo, interventu tuo, quia videlicet sis rex Romani imperii, nihil accideret malorum, si falsis praegravatum criminibus damnaremus. Sacra scriptura in Exodo, Moyses, inquit, ascendit in montem Dei et vocavit eum Deus de monte dicens: Haec dices domui Jacob, et annuntiabis filiis Israel: Ipsi vidistis, quanta [Col. 0821B] fecerim Aegyptiis, et assumpsi vos tamquam supra pinnas aquilae, et adduxi vos ad me: et nunc si auditu audieritis vocem meam et custodieritis testamentum meum, eritis mihi populus abundans prae omnibus gentibus. Mea est universa terra. Vos autem eritis mihi regnum sacratissimum [b 9Kb] , et gens sanctu (Ibid. XIX, 3). Quomodo gens sancta, si innocentium fuerimus necatores? Quomodo regnum Deo sacratissimum, si praecepta praetereamus ejus? Item dicit Deus: Non moechaberis, Non occides, Non falsum testimonium dices adversus proximum tuum (Ibid. XX, 13). Tu inquis contra: Crede mihi dicenti falsa, et macta innocentem. Monens Deus dicit in Exodo: Non credes auditui vano, Non consenties cum iniquo fieri testis injustus, Non eris cum compluribus [c 1Kb] in malitia. Non [Col. 0821C] appones [d 1Kb] cum compluribus declinare cum turba, ut declines [e 23Kb] judicium, et pauperi non miserearis in judicio ejus (Ibid. XXIII, 1). Et infra: Non subvertes judicium pauperis in judicio ejus, ab omni verbo iniquo recedes, innocentem et justum non accides, non justificabis impium pro muneribus: munera enim excaecant oculos videntium, et pestiferant [f 25Kb] sermones justos (Ibid. 6). Ad haec tu excludenda praecepta, subvertere judicium ejus servos compellis; justam tentans etiam muneribus nostram corrumpere dicatam conscientiam [Col. 0822A] Deo. Si auditu, dicit Deus, audieris vocem meam, et feceris omnia quae dixero tibi, inimicus ero inimicis tuis, et resistam contrariis tuis (Ibid. 22). Jam tuum sit probare, praecepisse Deum innocentes esse percutiendos, apostolicam deserendam fidem, et tuam suscipiendam perfidiam [g 2Kb] . Cur haec, quae mandatis Domini adversantur, fieri praecipiendum putasti? cum etiam in Levitico Dominum memineris dixisse ad Moysen: Loquere filiis Israel, et dices ad eos: Ego Dominus Deus vester, secundum studia terrae Aegypti, in qua inhabitastis, in ea non facietis, et secundum studia terrae Chananaeorum, in quam ego induxero vos, ibi non facietis, et in legitima eorum non ambulabitis. Judicia mea facietis, et praecepta mea custodite, et ambulate in eis: Ego Dominus Deus vester. [Col. 0822B] Custodite omnia praecepta mea, et omnia judicia mea, et facietis ea: qui fecerit ea homo, vivet in ipsis, Ego Dominus Deus vester (Lev. XVIII, 2). Si in praeceptis Domini docere vales conscriptum [h 1Kb] , justos esse ad injustorum suggestiones puniendos, recte cuncta te egisse atque agere poteris advertere. Doce in mandatis Dei conscriptum, calumniis petitos ejus cultores a te domus ejus persecutore per nos episcopos esse interimendos. Cur ad hanc per Coarianos tuos deductus es implendam malitiam? quae coegit te causa imperatorem petere calumniis Dei hominem? Nunquid non legeras in Levitico dixisse Deum: Nolite [i 1Kb] mendacio petere neque calumniemini unusquisque proximum (Ib. XIX, 11)? Et infra: Non mentiemini [j 1Kb] neque calumniam facietis proximo, et non profanabitis nomen [Col. 0822C] Domini Dei vestri. Ego sum Dominus Deus vester. Non nocebis proximo tuo, et timebis Dominum Deum tuum [k 1Kb] . Ego sum Dominus Deus tuus. Non facietis [l 9Kb] iniquum in judicio. Non accipias personam pauperis, neque miratus fueris ad personam potentis: in justitia judicabis proximum tuum. Non ambulabis in dolo in gente tua. Non consenties in sanguinem proximi tui, Ego sum Dominus Deus vester. Non odies [m 1Kb] fratrem tuum sensu tuo [n 1Kb] , corripiens corripies proximum tuum, et diliges proximum tuum sicut te ipsum, Ego Dominus [Col. 0823A] Deus vester. Legem meam custodite (Ibid. 12). Haec cum scripta memineris, existimas acceptatores personae nos tuae futuros? Ad [a 1Kb] innocentis rogasti necem, et cum te contemptum advertisses, tetendisti temet ad genera omnia ingerenda poenarum. Dicit Deus: A facie [b 9Kb] divitis ne timeas, et honorabis faciem presbyteri et timebis Dominum Deum tuum. Ego sum Dominus Deus tuus (Ibid. 32). Et tu timeri te potuisse es arbitratus, et exhonorari Athanasium, quem Deus praeceperit honorandum? Non legeras dixisse Deum: Non facietis injuste in judicio, in mensura, et in penso, et in stateris: statera justa pensabitis (Ibid. 35), et mensura justa est ut statuisses fuisse per nos necandum absentem? Si justum est judicium audiri [c 1Kb] se proclamantem, absentem [Col. 0823B] puniri, tuae erunt justitiae [d 1Kb] allegationes apud Deum contra nos, qui tuae temeritatis praecepta respuerimus. In Deuteronomio reperitur gloriosus Moyses dixisse ad judices, quos populo dederat: Audite inter fratres vestros, et judicate juste inter medium viri, et inter medium fratris, et in medio proselyti ejus. Non accipietis personam in judicio, adversus minorem, aut adversus majorem judicabitis: non sumas [e 1Kb] personam hominis, quoniam judicium est Dei (Deut. I, 16). Et vis, Constanti, credo, quia sis in sublimitate degens regali, accipi tuam personam: es magnopere cupiens eum, cujus sis sanguinem sitiens, mactari per nos Domini sacerdotes. Hinc itaque apud te nos detestabiles, quoniam judicium ad Dei sumus voluntatem promentes. Hinc ad gladium putasti tendendam [Col. 0823C] carnificem dexteram tuam, tamquam possis gladio vincere, quos videres propter Dei Filium nec praesentem dubitare amittere vitam, nec perhorrescere mortem. Ad filios Israel narrat sanctissimus Moyses ex praecepto Dei: Videte, tradidit vobis Dominus Deus vester ante faciem vestram terram: ascendentes possidete, quemadmodum dixit Dominus Deus [f 1Kb] patrum nostrorum nobis: nolite timere neque formidetis (Ibid. 21). Si illis neminem praeter Deum timendum mandatum est, illis imaginem nostrae vocationis portantibus, quanto magis praeter Deum neminem metuere condecet, qui non terras Chananaeorum, Jebusaeorum, et Gergesaeorum, atque Amorrhaeorum simus desiderantes consequi, sed coelestia regna, sed Dei perpetuum amorem? Quomodo etenim vigor inanis [Col. 0823D] dignitatis tuae nos ab hoc potuit aut potest proposito flectere, cum praeter Deum statuerimus metuendum neminem? Non sumus Christiani ex illis, qui dixerunt: [Col. 0824A] Propter quod odiit nos Dominus, eduxit nos de terra Aegypti, tradere nos in manus Amorrhaeorum, et disperdere nos (Ibid. 27); sed sumus ex illis, qui dixerunt, ac dicunt ad Deum: Propter te [g 1Kb] occidimur tota die, aestimati sumus, ut oves occisionis, sed in his omnibus superamus propter eum qui dilexit nos (Rom. VIII, 36). Non timuimus, neque timemus minas tuas nos, qui novimus nihil posse Deo resistere, ne ut illi pereamus, qui audiunt a Moyse: Fratres vestri averterunt cor vestrum dicentes: Gens magna est et [h 16Kb] dura multa et potentior vobis, et civitates magnae, et muratae usque ad coelum, sed et filios gigantum vidimus illic (Deut. I, 28). Non timemus gladium tuum Christiani, qui praesumamus prostratis vobis, Dei religionis inimicis, venturos nos ad convivium patriarcharum, [Col. 0824B] prophetarum, apostolorum ac martyrum. Non metuimus virtutem caduci regni tui, milites divini. Non sumus ex illis diffidentiae filiis, qui plus inimicos suos, quam Deum fuerant arbitrati potuisse, ut tuam fragilem vereamur potentiam: si enim non ita Judaei credidissent, quod videlicet plus possent Chananaei, Jebusaei, et Amorrhaei, et caeteri inimici quam Deus, numquam profecto Moysis vocem [i 1Kb] superhabuissent dicentis: Ne loquamini, neque formidetis ab eis. Dominus Deus vester, qui antecedit ante faciem vestram, ipse simul expugnabit eos vobiscum, secundum omnia quaecumque fecit vobis in terra Aegypti, et in deserto hoc quod videtis quomodo fovit te Dominus Deus tuus, sicut quis foveat homo filium suum, in omnem viam quam ambulatis [j 1Kb] , quoadusque [Col. 0824C] venistis ad hunc locum, deducens vos in igni nocte, ostendens vobis iter, ut ambularetis in ea, et in nube diei (Ibid. 29). Si non post haec salutaria monita, plus potuisse quos contra pugnam gerebant, quam Deum, filii Israel fuissent credentes, numquam profecto ad omnem devenissent interitum. Potentem igitur esse novimus Deum ad eripiendos nos de manibus tuis, ad coeleste nobis regnum promissum tendentes: timere tuam crudelitatem non poterimus, maxime qui elegerimus a te, non a Deo puniri. Dixisti: Damnate Athanasium. Quem eramus, Constanti, damnaturi? illum ne quem videmus Dei Filium confiteri, ut sunt confessi patriarchae, prophetae, apostoli, ac martyres? an te, qui sis negans, ut negavit magister tuus Arius, ut negaverunt Scarioth Judas, [Col. 0824D] et cuncti Judaei? Dicit Deus ad Moysem: Non erunt tibi dii alii praeter me: non facies tibi sculptile, neque omnem [k 7Kb] similitudinem eorum, quaecumque sunt in [Col. 0825A] coelo sursum et eorum quae sunt in terra deorsum, et quaecumque sunt in aquis subtus terram: non adorabis illa, neque servies eis, quoniam ego sum Dominus Deus tuus, Deus zelans, reddens peccata patrum in filiis, in tertiam et quartam progeniem, eis qui oderunt me, et faciens misericordiam in millibus his qui diligunt me, et his qui custodiunt praecepta mea (Ibid. V, 7). Et haec dicis divina mandata calcanda: Suscipite idololatriam meam, derelinquite Deum, interficite inimicum meum, non Dei, Athanasium, quo possitis inveniri inter eos, qui oderunt Deum, quibus promiserit se in tertiam et quartam progeniem redditurum; date operam, ne cum illis diligamini a Deo, propter quos dicit: Faciens misericordiam in [a 11Kb] millia his qui diligunt me, et his qui custodiunt praecepta mea (Ibid. 10). [Col. 0825B] Conspicis, prudentissime imperator, hoc tibi bonum videri, quod sit malum, et hoc malum quod bonum. Aut negabis bonum, aut negabis bona te mala esse intelligere? et mala bona si negas, responde. Bonum est damnare innocentem, an malum? bonum est derelinquere Deum, et ire post idololatriam, an malum? Si dixeris malum, dicetur tibi a nobis: Cur haec tu geris? Iterum clamat in Deuteronomio Moyses, dicens: Custodire [b 8Kb] mandata Domini Dei tui, et testimonia, et justificationes quascumque mandavit tibi: et facies quod placitum est, et quod bonum ante Dominum Deum tuum, ut benefiat tibi: et intrabis, et haereditate possidebis terram bonam, quam juravit Dominus patribus vestris (Ib. VI, 17). Et tu haec esse bona elegisti, haec Deo placita, ut in contumeliam ejus majestatis [Col. 0825C] idololatria firmetur per tui regni virtutem, et jugulentur hi, qui se ejus fuerint confessi cultores. Ecce ego, dicit Moyses, dedi ante conspectum vestrum hodie benedictionem et maledictionem: benedictionem, si audieritis mandata Domini Dei vestri, quaecumque ego mando vobis hodie (Ib. XI, 26). Cum itaque illi sint benedicti qui innocentem non sint punientes, illi Domini servantes mandata, qui inauditum damnare noluerint, tu quomodo te benedictum putas, cum per opus tuum te probes inter maledictos constitutum? aut si non inter maledictos es, cur Moysem spernis dicentem? Si autem inveniatur in te in una civitatum tuarum, quas Dominus Deus tuus dabit tibi, vir aut mulier qui fecerit malignum ante Dominum Deum tuum, transire in [c 19Kb] testamentum ejus, et venientes [Col. 0825D] servierint diis alienis, et adoraverint eos, aut soli, aut lunae, aut omni, qui sunt in mundo de coelo (Ib. XVII, 2). Et infra: Produces virum illum, aut mulierem illam, et lapidabitis eos in lapidibus, et morientur: in duobus testibus, aut in tribus morietur. Moriens, non morietur in uno teste; et manus testium erit super eum in primis ad occidendum illum, et manus totius [Col. 0826A] plebis postremo: et tolles malignum ex vobis ipsis (Ibid. 5). Si non es, Constanti, currens cum maledictis, cur non mandatis Dei servi paruisti Moysis? Cur cum ille dicat, duobus tribusve testibus etiam idololatram perire, tu nec quidem audientiam volueris praeberi viro Deo dicato, eique negare fecisti audientiam, cui sis traditus a Deo? ei, inquam, cui si justa defendenti restiteris, morte mori jussus ore fueris Moysis? Ut enim judicia sacerdotis maneant inviolata, dicit sic: Exsurgens ascendes in locum quemcumque [d 1Kb] elegerit Dominus Deus tuus invocari nomen ejus ibi: et loquere [e 8Kb] ad sacerdotes, levitas, aut ad judicem, quicumque factus fuerit in diebus illis: et requirentes nuntiabunt tibi judicium, et facies secundum omne praeceptum quodcumque nuntiaverint tibi, [Col. 0826B] qui sunt in loco illo, in quo elegit Dominus Deus tuus invocari nomen illius ibi, et observa te nimis: facies secundum omnia quaecumque constituerunt [f 1Kb] tibi; secundum legem, et secundum judicium, quodcumque dixerint, facies: non declinabis a verbo, quodcumque nuntiaverint tibi, facies quodcumque indicaverint tibi, non declinabis dextra aut sinistra: et homo quicumque fecerit in superbia, ne audiat sacerdotes astantes officia exhibere in nomine Domini Dei, aut judicem, quicumque fuerit in diebus illis, morietur homo ille, et tolles malum de Israel, et omnis populus audiens timebit, et non impie aget ultra (Ibid. 8). Sed dicis; isto in loco Deo devotissimus Moyses quomodo sacerdotum fecit mentionem, sic et judicis. Proba te super nos factum judicem, proba ad hoc te constitutum [Col. 0826C] imperatorem, ut nos armis tuis ad omnem implendam voluntatem amici tui diaboli perduceres; cum probare non possis quia praeceptum sit tibi, non solum non dominari episcopis, sed et ita eorum obedire statutis, ut si subvertere eorum decreta tentaveris, si fueris in superbia comprehensus, morte mori jussus sis. Quomodo dicere poteris, judicare te posse de episcopis, quibus nisi obedieris, jam, quantum apud Deum, mortis poena fueris multatus? Cum haec ita sint, tu qui es profanus, ad Dei domesticos, quare istam sumis in Dei sacerdotem auctoritatem? cum etiam ipsos judices Judaeos, tunc quando in lege manebant Dei, ex genere habere permiserit suo. Si enim, inquit Moyses, dixeris, Statuam supra me principem [g 8Kb] , quomodo et reliquae gentes, quae in circuitu [Col. 0826D] meo: constituens constitues super te ipsum principem, quemcumque elegerit Dominus Deus tuus, ipsum de fratribus vestris constitues: non poteris constituere super te hominem alienigenam, quoniam non est frater vester (Ibid. 14). Et subsequitur, cur noluerit alienigenam fieri principem, ne scilicet ad sectam suam traheret alios. Propterea dicit: Ne [h 28Kb] revocet nos in Aegyptum [Col. 0827A] (Ibid. 16), hoc est, ad idolorum cultum; quasi dicat: Quis es tu, inquam, qui tibi usurpasti hanc auctoritatem, quam tibi Deus non tradidit, et si traderet, et inter [a 1Kb] te esse permitteret, primo in loco Christianum te esse oportuerat, quia scelus esset alienigenam Dei servos judicare, inimicum religionis domesticos Dei. Deinde si fuisses Christianus, et te participem censuisset Deus sacerdotibus fieri ad gerendum [b 1Kb] populum ejus, accipe qualem te esse praeceperit in Deuteronomio. Et erit cum sederit in principatu suo, scribe [c 1Kb] hoc in libro ante sacerdotes et levitas, et erit cum ipso, et legetis eis omnes dies vitae ejus, ut discant timere Dominum Deum tuum, custodire omnia mandata haec, et justificationes has facere, ut non extollatur cor ejus a fratribus ejus, et non transgrediatur [Col. 0827B] a mandatis dextra aut sinistra, ut longiturni temporis sit in principatu suo ipse et filii ejus cum ipso in filiis Israel (Ibid. 18). Quid tu hujusmodi habes, nisi omnia contraria, nisi cuncta, quae Dei impugnent domum? Primo es haereticus, deinde persecutor Dei domesticorum; conatus es ac conaris ad Athanasium jugulandum, tamquam is homo, qui non memineris scriptum: Si fuerit homo odiens proximum et insidiatur eum [d 1Kb] , et surrexerit in eum, et percusserit eum animo, et mortuus fuerit, et fugerit in unam civitatum harum, mittent seniores civitatis illius, et accipient eum inde, et tradent eum in manus exquirentium sanguinem, et morietur; non parces oculo tuo super eum, et mundabis sanguinem innocentis ex illis, et bene tibi erit (Ib. XIX, 11). Et iterum: Non manebit testis [e 9Kb] unus [Col. 0827C] in testificationem adversus hominem secundum omnem iniquitatem, et secundum omne peccatum, quod cumque peccatur: in ore duorum testium aut trium stabit omnis sermo. Si autem steterit testis injustus adversus hominem, detrahens ei iniquitatem, stabunt duo homines, quibus est ipsis contradictio, ante Dominum et ante sacerdotem, et in conspectu judicis, quicumque fuerit in diebus illis: et interrogabunt diligenter judices, et ecce testis injustus testificatus est iniqua, resistens adversus fratrem suum, et facite ei, quemadmodum nequiter egit facere adversus fratrem suum, et auferes [f 8Kb] iniquum ex vobis ipsis; et caeteri audientes timebunt, et non apponent amplius facere verbum malignum hoc in vobis. Non parces oculis tuis super eum, animam pro anima, oculo pro oculo, dentem pro dente, manum pro manu, pedem pro pede (Ibid. [Col. 0827D] 15). Cum cernas haec fieri, de te, homicida, Deum statuisse dicas. Quaeso, quid sit aliud dicere, Damnate eum, quem scitis innocentem, facite contra Dei mandata; nisi, evellite corda, tollite vobismet [Col. 0828A] sensus, ultro jugulate vestras animas, licet videntes quia fovea sit, fingite vos caecos, praecipitesque vosmet date in aeternam voraginem, mergite in eam foveam, a qua non vos eripi posse cernitis, vobis ipsis vitam auferte, sumite perpetuam mortem? Quid est aliud dicere, Fac quod Deus fieri prohibuit, nisi, estote inimici Deo, acquirite vobis diabolum amicum, date operam ne consequamini paradisum, ne denique regnum coelorum quod vobis promisit si mandata ejus servaveritis, Deus: amate inferna, diligite stagnum ardentem, desiderate esse cum omnibus, qui sunt semper dantes poenas, desiderate dici homines diaboli. Haec sunt praemia, quae tua egregia conquirunt consilia, haec illa optima quae mortem pariunt sempiternam, haec quae demergunt [g 1Kb] hominem coelo jam proximum ad [Col. 0828B] inferna. Adhuc non sciebas scriptum, ut ad haec nos rogares mala gerenda? Non erit in sacco tuo pondus et pondus, majus aut minus: non erit in domo tua mensura et mensura major et minor: pondus verum et justum erit tibi, et mensura vera et justa erit tibi, ut multorum dierum sis, et bene tibi sit super terram, quam Dominus Deus tuus dabit tibi in [h 1Kb] sorte, quoniam abominabilis est Domino Deo tuo omnis qui facit haec, omnis qui facit iniqua (Ibid. XXV, 13). Pondera integra, et mensuras justas qui non servaverit, abominabilem [i 1Kb] eum esse cum sacris referatur litteris, credo nos acceptissimos tunc fore putasti, si injuste in eum protulissemus judicium. Moyses, Maledictus, inquit, qui transfert terminos proximi: proximi evellere et de loco transferre in locum prohibemur terminos; [Col. 0828C] et tu, Egredimini, dicis, Dei sacerdotes, terminos justitiae (Ib. XXVII, 17). Maledictus, inquit Spiritus sanctus ore Moysi, quicumque declinaverit judicium advenae, orphani, et viduae; et tu ludos tibi praebens de nostro sanguine, dixisti: Punite eum quem ignoratis deliquisse (Ibid. 19). Noluimus, Constanti, esse tecum maledicti; te magis cupientes sumus nobiscum benedictum in sancta inveniri Ecclesia. Non tuam audimus vocem, quae nos Dei incurrere offensam provocat; sed audimus vocem Moysis servi Domini dicentis: Et erit, si non audieritis [j 17Kb] vocem Domini Dei vestri, custodire et facere omnia mandata ejus, quaecumque ego mandabo tibi hodie, et venient super te omnes maledictiones hae, et invenient te. Maledictus tu in civitate, maledictus tu in agro, maledictae apothecae tuae, et quae sunt reliqua tua, et maledicti [Col. 0828D] filii tui ventris, et nascentia terrae tuae, armenta boum tuorum, et greges ovium tuarum, maledictus tu in gressu tuo. Mittet tibi Dominus taedium et thlipsen [k 7Kb] , et anxietatem in omnia quocumque immiseris manum [Col. 0829A] tuam, quaecumque facies, quoadusque disperdat te in brevi propter nequitiam studiorum tuorum (Ib. XXVIII, 15). Si non sunt mala studia falsa mittere crimina, persequi Dei cultores, Dei idololatriam introducere in Ecclesiam, manu militari jugulare credentes in unicum Dei Filium, poterunt haec maledicta non te ac tecum apprehendere currentes. Convocasti nos ad Dei sacerdotem jugulandum, ad eum interimendum, per quem te praecepta sua audire sanxerit Deus. Et scripsit Moyses verba legis hujus in libro, et dedit eum sacerdotibus et levitis, qui tollunt arcam testamenti Domini, et presbyteriis [a 1Kb] Israel. Et mandavit eis Moyses in illa die, dicens: Post septem annos in tempore anni remissionis in die festo scenopegiae in coeundo omnem Israel apparere in conspectu Domini Dei [Col. 0829B] tui, in loco quem elegerit, legetis hanc legem in conspectu Israel, in auribus eorum, convocatis in ecclesiam viris et mulieribus, et natis, et proselyto [b 1Kb] , qui fuerit in civitatibus vestris, ut audiant et discant timere Dominum Deum vestrum, et audiant facere omnia verba legis hujus: et filii eorum qui nesciunt, audientes discent Dominum Deum vestrum omnibus diebus, quibus ipsi vivunt super terram (Ib. XXXI, 9). Persequeris eum, per quem te audire praeceperit Dominus; agente eo in rebus humanis cohaereticum [c 1Kb] tuum Georgium [d 1Kb] mittis successorem, cum tametsi fuisset liberatus jam Athanasius et corpore [e 1Kb] , tibi non licuerit mittere, sed fuerit ac sit in Dei manu, quem fuisset dignatus populo suo antistitem instituere, per servos videlicet suos, hoc est, catholicos episcopos. Neque [Col. 0829C] enim posset impleri virtus Spiritus sancti ad Dei gubernandum populum, nisi is, quem Deus allegisset [f 1Kb] , cuique manus per catholicos episcopos fuisset imposita, sicut defuncto Moyse, impletum Spiritu sancto invenimus successorem ejus Jesum Nave. Loquitur scriptura sancta dicens: Et Jesus filius Nave impletus est spiritu intelligentiae. Imposuerat enim Moyses manum super eum. Et audierunt eum filii Israel, et fecerunt secundum quod mandavit Dominus Moysi (Ib. XXXIV, 9). Conspicis ordinationi Dei te obviam isse, contra Dei faciendo voluntatem, temet mucrone gladii tui jugulatum; siquidem non licuerit ordinari nisi fuisset defunctus Athanasius, et defuncto Athanasio, [Col. 0830A] catholicus debuerit per catholicos ordinari episcopos. Loquitur sacra scriptura dixisse ad Jesum Nave Deum: Moyses servus meus defunctus est: nunc itaque surgens, transi Jordanem tu, et omnis populus iste in terra quam ego dabo illis: omnem locum quemcumque ingressi fueritis vestigio pedum tuorum [g 1Kb] , vobis dabo illum, sicut dixeram Moysi; desertum et ante Libanum usque ad flumen Euphratem [h 19Kb] et usque ad mare magnum, usque ad solis occasum, erunt fines termini vestri. Non resistet homo in conspectu tuo per omnes dies vitae tuae, et sicut eram cum Moyse, sic ero tecum et non derelinquam te, neque despiciam te (Jos. I, 2). Numquid potest Deus esse cum inimico suo Georgio? numquid ei quem non ordinaverit, quem non elegerit, poterit esse propitius? Talis est Georgius, qualis fuerat [Col. 0830B] Arius, quales qui sunt Valens [i 1Kb] et Ursacius, vel ad quem me destinasti Germaniciensium, Adoxius [j 1Kb] : neque enim possent nisi de spinis spinae procedere. Haec ita se habere ex actibus ipsius Georgii legens contestationes Alexandrinorum [k 1Kb] poteris colligere; et quamvis tibi sceleratum blasphemum illum esse placeat; neque enim aliter tibi esset amantissimus, nisi quia sit sceleratus: tamen haec eo protulerim, ut eximiam [l 1Kb] possis cernere operam tuam. Cum igitur non esse Deum cognoscas cum Georgio, sed esse [m 1Kb] cum Athanasio, quem populo suo instituerit antistitem, cognoscere tandem poteris Dei te ordinationem fuisse conatum destruere, Deum te fuisse in Athanasio persecutum. Audis enim dicere Deum ad Moysis successorem: Sicut eram cum Moyse, sic ero [Col. 0830C] tecum, et non derelinquam te, neque despiciam te (Ibid., 5). Ecce alio loco: Invalesce et viriliter age, custodire [n 19Kb] et facere sicut praecepit tibi Moyses puer meus: et non declinabis ex illa dextra aut sinistra, ut intelligas in omnibus quaecumque agis: et non recedet liber legis hujus ex ore tuo, et meditaberis in eo die ac nocte, ut custodias facere universa quae scripta sunt: tunc dirigam vias tuas, et tunc intelliges. Ecce praecepi tibi, invalesce et viriliter age: non est quod expavescas, neque timeas, quoniam tecum est Dominus Deus tuus in omni loco (Ibid., 7). Jam superest te, sive tu, sive Georgius quae geritis, si sunt venientia ex Dei mandatis, probare. Audis enim promittere [Col. 0831A] se Deum futurum cum successore Moysis, quomodo fuerit et cum Moyse, si modo quae sunt in libro legis scripta servaverit. Si igitur ut haec geras scriptum non inveneris, tuae erit aequitatis tandem advertere vobiscum Arianis non esse Deum, sed illum in vobis mansitare, qui manserit et in Cain. Quae te causa ad haec, Constanti, impulit gerenda, ut potentia regni tui ad tantam perductus superbiam statuisses eum necandum, quem Deus sibi in sacerdotali honore elegerit? Non inveneras in primo Regnorum [a 1Kb] libro scriptum? Non [b 22Kb] glorietur sapiens in sapientia sua, neque glorietur potens in virtute sua, neque glorietur dives in divitiis suis; sed in hoc glorietur, qui gloriatur, scire et intelligere Deum, et facere judicium et justitiam in medio terrae (Jer. IX, 23). Cur haec praeteriens, [Col. 0831B] qui in omni tempore judicium justum facere debueras, injustitiam tecum etiam nos facere cogebas? Deponi per nos decreveras catholicum, firmari [c 1Kb] vero haereticum: sed quando istud sanae fecissent mentis homines? si enim Heli sacerdos, quod filios in sacerdotii honore constituisset indignos, illa audit, quae perpessus est a Domino; quid nos audire ac perpeti mereremur, si catholicum episcopum damnantes, et quidem inauditum, sineremus Georgium fieri Arianum Alexandrinis episcopum? Et venit, inquit, homo Dei [d 15Kb] , et dixit: Haec dicit Dominus: Manifeste ostendi me ad domum patris tui ex omnibus tribubus Israel mihi in sacerdotium, ut ascenderent ad sacrificium meum, et incenderent incensum, et tollerent ephod. Et dedi in domo [e 1Kb] patris tui omnia frumenta filiorum Israel in escam. Et tu quare respexisti [Col. 0831C] in incensum meum ac sacrificium meum improbo oculo, et honorificasti filios tuos plus quam me, ut benediceres eos a primordio in omnibus sacrificiis Israel coram [Col. 0832A] me? Propter hoc haec dicit Dominus [f 11Kb] Israel: Dixi, domus tua, et domus patris tui transiet [g 1Kb] coram me usque in aeternum, et nunc non est. Sic dicit Dominus: Nequaquam mihi, non sic erit a me, quoniam qui honorificant me, honorificabo eos, et qui spernit me, ad nihilum redigetur. Et ecce dies veniunt, et disperdam [h 20Kb] semen tuum, et semen patris tui, et non erit tibi senex in domo mea omnibus diebus, et virum disperdam [i 1Kb] a sacrario meo, ut deficiant oculi ejus, et defluet anima ejus: et omnis quae superaverit multitudo e domo tua decidet in gladio virorum. Et hoc tibi signum, quod veniet super duos filios tuos hos Ofni et Phinees: in uno die morientur ambo gladio [j 1Kb] virorum (I Reg. II, 27). Si hanc ille accepit increpationem pro filiis a Deo, qualem nos mereremur [Col. 0832B] accipere pro te, Constanti? credo dictum fuisset nobis: Plus honorificastis Constantium, quam me; quomodo illi dictum est, quod plus honorificaverit filios, quam Deum. Qua, inquis, de re? quia si tua fecissemus praecepta, Domini inveniebamur sprevisse; quia Georgius sit, ut fuerint filii Heli, filius pestilentiae, quem tu loco Dei hominis Athanasii collocandum per nos censueras. Deinde cum dicat Deus: Qui [k 1Kb] me honorificaverit, honorificabitur, et qui me spernit, ad nihilum redigetur (Ibid., 30); si tuam contra ipsius divina mandata prolatam vocem sacrilegam audiremus, honorificaveramus Deum? an si te nihil esse judicantes illius tantum sacris statutis parere niteremur? Interea tu gaude, quia sis exhonorans Deum. Audis enim ipsum dicentem, quod venturi sint ad nihilum omnes eum spernentes. An negabis [Col. 0832C] te exhonorasse Dominum tollendo sacerdotes e plebibus, quos ordinavit ille? An negabis te exhonorasse Dominum, quando contra sancita ipsius coegeris [Col. 0833A] sacerdotes ejus damnare absentem, inauditum, et quidem falsis criminibus per te ac tuos petitum? Non ergo [a 1Kb] exhonorasti Deum, quando tuleris apostolicam atque evangelicam traditionem, et idololatriam, quam [b 1Kb] Arius aedificaverit in corde, diabolus statueris ab hominibus cultoribus teneri Dei? Cum haec ita sint, jam tuae erit prudentiae aestimare, quid tibi agendum expediat, utrum ne hic corrigens errores tuos, consecutus veniam tantorum scelerum, inter Dei inveniri statuas domesticos; an redactus ad nihilum, sicut promittit spernentibus se Dominus, incipias in perpetuum dare poenas, quas dant hi quorum tenere delegeris itinera. Et ut plane videre possis, quae te maneant pericula, propterea quod sis exhonorans divinitatem, accipe Samueli [Col. 0833B] etiam quae dicantur propter Heli filios: Et dixit Dominus ad Samuel: ecce ego facio verba mea in Israel, et omnis qui audierit ea, tinnient utraeque aures ejus, in illo die, quo suscitabo super Heli omnia quae locutus sum in domo ejus, et consummabo quae praedixi ei, quoniam ego ulciscor in domo ejus usque in aeternum propter iniquitatem filiorum ejus, quam ego scio; quoniam contemnentes Dominum mala locuti sunt filii ejus, et non monuit eos neque castigavit. Et nunc sic juravi domui Heli, si propitiabitur iniquitas in domo Heli, in incenso, aut in sacrificiis in sempiternum (I Reg. III, 11). Si haec Heli sunt promissa propter delictum filiorum, quid tibi propter sacrilegium tuum? Si illi haec in aeternum sunt promissa, quid tibi agenti tanta? Si filios Heli dixit Deus male locutos de se, quanto magis [Col. 0833C] dicat te qui susceperis Arii blasphemiam ad impugnandam scilicet fidem, quam patriarchae, prophetae, apostoli, et omnes tenuerunt martyres! Rogamus te inter haec gerere factorum tuorum poenitentiam, considerans saltem quae filiis Heli exhonorantibus Deum acciderint. Heli (Ibid., 21), inquit scriptura, senex erat valde, et filii ejus euntes abierant, et erat maligna via eorum coram Domino. Et factum est in diebus illis, et convenerunt alienigenae in pugnam ad Israel (I Reg. IV, 1). Et infra: Et inclinavit pugna, et cecidit vir Israel coram alienigenis, et vulnerati sunt in acie in campo, quatuor millia hominum: et venit populus in castra, et dixerunt majores natu Israel: Propter quid deficere fecit nos hodie Dominus coram alienigenis? Tollamus igitur arcam Domini Dei nostri [Col. 0833D] ex Selon, et exeat in medio nostrum, et liberabit nos de manibus inimicorum nostrorum. Et misit populus ad Selon, et sustulerunt inde arcam Domini, ubi sedebat Cherubin: et ambo filii Heli cum arca Dei ibant, Ofni [c 1Kb] et Phinees (Ibid., 2). Et infra: Expugnaverunt illos, et defecit vir Israel a conspectu alienigenarum, et fugit unusquisque in tabernaculum suum, et facta est plaga magna valde, et ceciderunt ex Israel triginta [Col. 0834A] millia virorum: et arca Dei capta est, et ambo filii Heli mortui sunt (Ibid., 10). Et infra: Et vir properans accessit ad Heli, dixitque ei: Ego sum qui veni de castris fugiens de praelio hodie. Et dixit Heli: Qui sermo factus est, filiole? Et respondit vir [d 1Kb] , et dixit: Fugit vir Israel a facie alienigenarum, et facta est plaga magna in populo, et ambo filii tui mortui sunt, et arca Dei capta est. Et factum est cum audisset, Arca Dei capta est, cecidit supinus de sella juxta portam, et [e 1Kb] contribulatum est dorsum ejus, et mortuus est; quoniam senex erat et gravis homo, et ipse judicabat in Israel viginti annis (Ibid., 16). Si haec mala Heli sacerdoti et judici Israelitarum uno die venerunt, propterea quod non, ut fuerat dignum, suos castigasset filios, quid tibi religionis Dei destructori cernis [Col. 0834B] venturum, isto in loco probandum tibi censui. Quod enim ex Dei veniat voluntate, ut nos ejus servi subjiciamur vobis persecutoribus nostris, dixisse te non negabis: Nisi nostra fides, hoc est, haec, quae dicitur a Lucifero Ariana, fuisset catholica, numquam in omnes plebes accepissem potestatem. Si ita est, potuit et illorum allophilorum, qui arcam ceperant Dei, quisquam fuisse melior, quam est Dei cultor. Utique tu dicis fidem tuam, quam nos novimus haereticam, hoc tibi praestitisse: sed et Maxentius, Nero, et cuncti illi persecutores domus Dei dixerunt deorum suorum potentia fuisse factum, ut Christiani sub illorum ditionem veniremus. Percurre quae acciderint illis, qui arcam se Dei coepisse laetabantur, qui virtute deorum suorum vicisse se Israelitas dicebant, [Col. 0834C] et invenies unum te ex illis qui Dei fuerint domum persecuti. Et alienigenae abstulerunt arcam Dei ex Abenezer, et intulerunt illam in Azotum; et sustulerunt alienigenae arcam, et intulerunt illam in domum Dagon, et collocaverunt illam juxta Dagon: et mane vigilaverunt Azoti, et intraverunt in domum Dagon, et viderunt: et ecce Dagon cecidit in faciem suam ante arcam Dei; et sustulerunt Dagon: et statuerunt in locum suum. Et gravata est manus Domini super Azotos, et cruciabat illos, et percussit illos in domibus eorum, in Azotum, et regiones ejus. Et factum est, cum ante lucem vigilassent, et Dagon ceciderat in faciem ante arcam testamenti Domini; et caput Dagon, et ambo vestigia manus ejus ablata erant per partes centum, et ambo articuli manus illius ceciderunt [Col. 0834D] in limen (I Reg. V, 1). Et infra: Et gravata est manus Domini super Azotum, et induxit illis mures, et facta est confusio mortis magna in civitate: et viderunt viri Azoti, quoniam sic est, et dixerunt: Quoniam non sedebit arca Domini Dei Israel nobiscum: Quoniam dura est manus illius super nos, et super Dagon deum nostrum. Et mittunt, et convocant reliquos [f 9Kb] alienigenarum ad se, et dicunt, quid faciemus de arca Dei Israel? et dixerunt Gethaei: Transeat arca Dei Israel [Col. 0835A] in Geth. Et factum est, postquam translata est arca Dei, facta [a 1Kb] manus Domini in civitate, et est facta turbatio magna valde: et percussit viros civitatis a minimo usque ad maximum, et ebullivit illis mures in sedibus, et fecerunt sibi Gethaei sedes pelliceas, et miserunt arcam Dei in Ascalonem. Et factum est, ut intravit arca Dei Israel in Ascalonem, exclamaverunt Ascalonenses dicentes: Ut quid misistis arcam Dei Israel ad nos, ut morti tradat nos, et populum nostrum? et mittunt et convocant regulos alienigenarum, et dixerunt: Remittite [b 13Kb] arcam Dei Israel, et reducatur in locum suum, et non morti dabit nos, et populum nostrum: quia acta est confusio gravis in civitate tota, gravis valde, ut intravit arca Dei: et qui vivebant, et non sunt mortui, percussi sunt sedibus suis: et ascendit clamor [Col. 0835B] civitatum usque ad coelum (Ibid., 6). Vides, Constanti, quomodo sinat Deus noster humiliatam videri religionem suam a vobis alienigenis, et eo quidem usque humiliatam, donec etiam vos, persecutores verae religionis, videatis non esse Deum alium praeter Deum nostrum. Sed ut iterum ad Athanasii redeam causam; numquid non sciebas scriptum in Regnorum libro primo: Et Samuel judicabat populum Israel in omnibus sanctificationibus (Ibid., VII, 16); ut imperandum putares per Domini sacerdotes fuisse damnandum innocentem? Legisti Samuel, quod in omni sanctificatione judicarit populum Dei; et quia nolumus ab hac recedere justa via judicandi, perpetimur persecutionem a te. At hoc non novum, quando Saul persecutus fuerit justum Samuelem, cur [c 1Kb] ei vera dixerit, [Col. 0835C] equidem eum per quem fuerit in regem unctus, per quem eum Dominus ad tantam provexerat gloriam. Persequebatur Saul Domini prophetam atque sacerdotem, quia non compos fuerat mentis: Saul alioquin quomodo sospes persequeretur eum, quem sciret Dei ministrum, Dei spiritu plenum? persequebatur eum, quem jugiter propter persecutoris ignorabat ingemuisse salutem. Loquitur in libro primo Regnorum scriptura dixisse Dominum ad Samuel: Usquequo luges tu in Saul? ecce expello [d 1Kb] illum, ne regnet super Israel: imple cornu tuum oleo, et veni, mittam te in domo Jesse usque in Bethlehem, quoniam vidi in filiis Jesse mihi in regem. Et dixit Samuel: Quomodo ibo, ne audiat Saul, et occidat me (Ib. XVI, 1)? Eum quaerebat consumere, quem jam multis [Col. 0835D] meminerat modis Dei esse hominem: homo Dei veniam persecutori poscendo non desistit, contra pestilentiae factus filius ejus auferre animam quaerit: eo etenim usque persecutor exstitit Samuelis Domini sacerdotis Saul, ut dixerit Domino dicenti sibi: Veni, mittam te: Et quomodo ibo? audiet Saul, et occidet me (Ibid.). Conspicis, Constanti, recedentibus vobis a Deo non vos homines, sed feras, sed belluas, atque latrones aestimari. Aut numquid in [Col. 0836A] hoc, quod Athanasium injuste persequeris, non eris Sauli comparandus? quando sis ita jugulare cupiens innocentem Athanasium, quomodo et ille fuerit interficere desiderans, non solum Samuelem, sed et David. Eos Saul nempe interficere minabatur, cum quibus cognoscebat esse Deum. Et vidit, inquit scriptura, Saul, quoniam Dominus cum David est, et omnis Israel diligebat eum: et magis adjecit Saul timere a facie David (Ib., XVIII, 28). Et locutus est Saul ad Jonathan filium suum, et ad omnes pueros suos, occidere David (Ib., XIX, 1). Responde, imperator impudentissime; si haec gerere potest Dei habens spiritum. Quo Saul coepit haec gerere tempore? nempe quo per Samuel maledictus reprobatus est, eodem etenim tempore scriptum est recessisse [Col. 0836B] Dominum ab eo, cum David vero fuisse. Quibus rebus probatur vos esse Arianos sine spiritu Dei, qui persequimini Athanasium virum plenum Spiritu sancto. Et erat, inquit, David in omnibus viis suis sapiens, et Dominus erat cum illo, et omnis Israel et Juda diligebant David (Ib., XVIII, 34). Igitur ut ea te agere possis cognoscere circa Athanasium, quae egerit Saul circa David, accipe scriptum: Et Jonatha filius Saul diligebat David valde, et indicavit Jonatha David dicens: Saul quaerit occidere te (Ib. XIX, 1). Et infra: Et locutus est Jonatha ad patrem suum dicens: Noli peccare, rex, in servum tuum David, quoniam non peccavit in te, et facta ejus bona sunt valde, et posuit animam suam in manibus suis, et occidit alienigenam, et fecit Dominus salutem in Israel; [Col. 0836C] et omnis Israel viderunt, et gavisi sunt. Et ut quid peccas in sanguinem, et occidere vis David sine causa? Et audivit Saul vocem Jonathae filii sui: et juravit Saul dicens: Vivit Dominus, si mortuus fuerit David (Ibid., 4). Et infra: Et adjectum est bellum fieri, et invaluit David, et expugnavit alienigenas, et percussit illos plaga magna, et fugerunt a facie David. Et factus est in Saul spiritus malus, et ipse in domo sua dormiebat [e 1Kb] , et erat in manu ejus lancea, et ecce psallebat in manibus suis: et quaerebat Saul percutere lancea David, et percussit, et declinavit David a facie Saul: et percussit lancea in parietem, et David fugit, et salvus factus est. Et factum est in illa nocte, et misit Saul nuncios ad domum David, ut custodirent illum, quo mane occideret illum (Ibid., 8). Et David [Col. 0836D] fugit, et salvus factus est: et venit ad Samuel in Armathen, et renunciavit ei omnia quae fecit Saul (Ibid., 18). Et infra: Et factus est iratus in Jonathan Saul valde (Ibid., XX, 30). Et infra: Et dixit: Mitte haec, accipe juvenem, quoniam filius mortis est. Et respondit Jonatha patri suo: Quare morietur, quid fecit? et sustulit Saul lanceam in Jonathan ut occideret eum (Ibid., 31). Cui parceret Saul, vera sibi dicenti, quando nec filio pepercerit? sic estis praetereuntes [Col. 0837A] Dei mandata, atque vestra statuentes. Denique non miramur, si quia dicitur, non potest damnari absens, Domini persequaris sacerdotes; quando videamus sic fuisse Deo famulantes persecutum Saul. Loquitur scriptura dicens: Et dixit rex: Morte morieris, Abimelech, et tu, et omnis domus patris tui (Ib., XXII, 16). Et infra: Et dixit rex cursoribus, et stantibus sibi: Adducite, et occidite sacerdotes Domini, quoniam manus eorum cum David est, quoniam cognoverant quod David fugeret, et non [a 1Kb] decooperuerunt aurem meam. Et noluerunt pueri regis ingerere manus suas adversus sacerdotes Domini (Ibid. 17). Quid dicis, aequissime rex? si illi regis pueri noluisse referuntur obedire imperio regis, si illi contempsisse monstrantur praecepta Saul, ne contra Dei fecissent [Col. 0837B] mandata, nos episcopos fuerat dignum Domini calcantes praecepta, implere tua sacrilegi homicidae? Idcirco ergo nos dignaris persequi, quia non Domini mandatis tua anteponamus. Haec fecit et Saul, quae ita esse probat sacra scriptura dicens: Et dixit Saul ad Doeg: Converte te in obviam sacerdotibus Domini. Et conversus est Doeg Syrus, et mortificavit [b 1Kb] ipse sacerdotes Domini, et occidit illa die trecentos quinque viros, et omnes portantes ephod, et Oben [c 1Kb] civitatem sacerdotum occidit in ore gladii a viro usque ad mulierem, et ab infante usque ad nutrientem (Ibid., 18). Simili nunc modo conatus es, atque conaris eorum laniare corpora, quos videas praeceptorum Dei memores tuo reniti praecepto. Non itaque mirari poterimus, si tu nos persequaris; quando videamus Saul, [Col. 0837C] quod non servum Domini David in manus tradiderint ejus, non solum trecentos quinque sacerdotes, sed et totam perdidisse civitatem. Persequebatur Saul David, eum, in cujus ditione [d 1Kb] cum fuerit, saepe tamen ei ignoverit. Et factum, dicit scriptura, cum reversus esset Saul post alienigenas, et renuntiaverunt ei dicentes: Ecce David in deserto Gaddi est. Et sumpsit secum tria millia virorum electorum ex omni Israel, et abiit quaerere David et viros ejus ante faciem venationis cervorum: et venit ad greges ovium, quae [e 1Kb] erant ad viam, et erat ibi spelunca, et introivit Saul ad sellam, et David et pueri ejus interius speluncae sedebant. Et dixerunt viri David ad eum: Ecce dies hic quem dixit [f 13Kb] Dominus: Tibi dabo inimicum tuum in manibus tuis, et facies ei quae placita sunt ante oculos tuos. [Col. 0838A] Et exsurrexit David, et dempsit pinnam [g 1Kb] chlamydis Saul occulte. Et factum est post haec, et percussit cor David eo quod dempsisset pinnam chlamydis: et dixit David ad pueros suos: Non mihi contingat a Domino si fecero hoc verbum domino meo, christo Domini, inferre manum meam in eum, quia christus Domini hic est. Et suasit David viros suos verbis, et non permisit illis, ut surgentes occiderent Saul: et surrexit Saul, et descendit in viam, et exiit David post Saul dicens: Domine rex. Et respexit Saul post se, et inclinavit se David in faciem suam super terram, et adoravit eum, et dixit David ad Saul: Quare audis verba populi dicentium: Ecce David quaerit animam tuam? et ecce in hac die viderunt oculi tui, quomodo tradidit te Dominus hodie in manibus meis in spelaeo [h 7Kb] , et nolui te occidere, [Col. 0838B] et peperci tibi, et dixi: Non injiciam manum meam in dominum meum, quoniam christus Domini est: qui accepi pinnam chlamydis tuae in manu mea, et ego abscidi laciniam chlamydis tuae, et non occidi te. Cognosce et vide hodie quoniam non est in manu mea malitia, neque injustitia, et non peccavi in te, et tu quaeris animam meam accipere. Judicet Dominus inter me et te, et vindicabit me de te, manus autem mea non erit in te. Sicut dicitur parabola antiqua, ex iniquis exiet nequitia: manus autem mea non erit in te. Retro quem tu persequeris? canem mortuum, et retro pulicem unum. Fiat Dominus in judicem et in vindicem inter me et inter te: videat Dominus et judicet judicium meum, et justificet me ex manu tua (Ibid. XXIV, 2). Talis mos est Dei cultoribus, ut totum reservent [Col. 0838C] Deo, scientes esse magnum vindicari ab eo. Interea, sicuti superius dixi, vide Saul, ubi compos mentis est, quae dicat: at ubi impos efficitur, quomodo sitiens sit David justi et innocentis sanguinem: Et factum est, inquit, cum consummasset David verba haec, loquens ad Saul, dixit Saul: Vox tua haec, fili David? et exclamavit Saul et ploravit, et dixit ad David: Justus [i 8Kb] es tu quam ego, quoniam tu reddidisti mihi bona, ego autem tribui mala tibi: et renuntiasti mihi hodie quae fecisti mihi bona, sicut conclusit me Dominus in manibus tuis, et non occidisti me: et sicut inveniat quis amicum suum, et praemittat eum in viam bonam, et Dominus retribuat tibi bona, pro quibus fecisti mihi hodie: et nunc ecce ego scio quoniam regnando [j 9Kb] regnabis, et constituetur in manu tua regnum Israel, et [Col. 0839A] nunc jura tu mihi in Domino, si non eradicabis semen meum post me: et si non exterminabis nomen de domo patris mei. Et juravit David Saul (Ibid. 17). Post haec utique debuerat jam mutari Saul; sed adhuc nec iste desinit persequi, nec deficit parcere David. Et surrexit, dicit Scriptura, Saul, et descendit in desertum opacum, et cum eo tria millia virorum electorum ex Israel quaerere David (Ibid. XXVI, 2). Et infra: Et misit David exploratores, et cognovit quoniam venit Saul in Sicelet: et surrexit David occulte, et abiit in locum ubi dormiebat Saul, et Abner filius Ner princeps militiae ejus: et Saul dormiebat in stragulis praeclaris, et plebs erat circa eum. Et David dixit ad Amalech Cethaeum, et Abessa filium Sarviae fratrem Joab dicens: Quis introibit mecum in castris ad Saul? et dixit Abessa ad [Col. 0839B] David: Ego ibo tecum. Et intraverunt David et Abessa ad populum nocte, et ecce Saul dormiebat in stragulis pretiosis, et lancea fixa ad caput ejus praeclara, et Abner dormiebat circa eum. Et dixit Abessa ad David: Conclusit Dominus hodie inimicum tuum in manibus tuis: et nunc occidam de lancea semel in terram figens, et non repetam illam. Et dixit David ad Abessa: Non continges illum: quoniam quis injiciet manum suam in christum Domini, et purus erit? Et dixit David: Vivit Dominus, quoniam nisi Dominus percusserit illum, aut nisi hora illius venerit, et moriatur, vel in pugnam descenderit et apponatur, mihi autem non sit a Domino injicere manum [a 1Kb] in christum Domini: et nunc accipe lanceam, quae est ad caput illius, et lentem aquae, et recedamus nos. Et accepit David lanceam, et lentem [Col. 0839C] aquae a capite ejus, et abierunt ipsi: et non erat qui videret, neque qui sciret, et non erat qui vigilaret: omnes enim dormiebant, quoniam timor Domini irruerat in illos: et transivit David contra, et stetit in cacumine montis longe, et erat magnum iter inter eos: et deprecatus est David populum, et Abner, et locutus est dicens: Non respondis, Abner? Et respondit Abner, et dixit: Quis es tu qui vocas me? Quid est? Et dixit David ad Abner: Vir tu es; et quis sicut tu in Israel? quare non custodis dominum tuum regem? quoniam intravit unus de populo disperdere dominum tuum regem. Non est bonum hoc quod fecisti: vivit Dominus quoniam filii mortificationis vos estis, qui non custodiistis [b 1Kb] dominum regem vestrum, christum Domini: et nunc vide ubi est lancea regis, et lentis aquae quae erat ad [Col. 0839D] caput ejus. Et cognovit rex Saul vocem David, et dixit: Vox tua haec, fili David? Servus tuus, domine rex. Et adjecit David: Ut quid hoc persequitur dominus meus retro servum suum? quoniam quid deliqui, et quae est a me malitia? et nunc audiat dominus meus rex verba servi: Si [c 1Kb] Dominus Deus tuus incutit te in meum dolorem, et victimam immolationis: quod si filii hominum, maledicti hi [d 6Kb] in conspectu Domini, quoniam ejecerunt me hodie non confirmatum esse in testamentum Domini, dicentes: Vade, servi diis alienis. Et nunc non cadet sanguis meus in terram ante conspectum Domini, [Col. 0840A] quoniam exiit rex Israel quaerere pulicem unum, sicut persequitur noctua in montibus. Et dixit Saul: Peccavi; converte, fili David, quoniam non malignabor in te jam, ideo quoniam anima mea accepta est ante oculos tuos in diem hunc, in quo stultus factus sum, et ignoravi multa vehementer. Et respondit David dicens: Ecce lancea regis: accedat unus ex pueris et accipiat eam. Et Dominus restituat unicuique justitias, et fidem suam, sicut tradidit te hodie in manibus meis, et nolui injicere manum meam in christum Domini. Ecce sicut exaltavit se anima tua in diem hunc ante oculos meos, sic significetur anima mea in conspectu Domini, et abripiat me, et eruat me ex omnibus tribulationibus. Et dixit Saul ad David: Benedictus tu, fili, et faciens, et potens poteris. (Ibid., 4) Haec idcirco indidi, ut tandem posses conjicere, [Col. 0840B] sic te, sive Athanasium, sive nos injuste persequi, sic te famulari in tuae salutis necem, sic tibimet mortis apud divinitatem contrahere pericula, ut sibi per haec quae egerit contraxerit Saul. Si haec non ita sunt, dic cur nos persequaris? nempe quia non fundamus sanguinem innocentem. Quem vis imitemur, tene, aut David? de David enim scriptum invenio: Et David regnavit in Israel, et erat faciens judicium et justitiam in toto populo suo (II Reg. VIII, 15): te vero esse cernimus injustum judicem, cultorum Dei interfectorem. Cur nos persequeris? nempe quia noluerimus, ut tu es, fieri apostatae, quia noluerimus unicum Dei negare Filium. David liber et Trinitatem loquitur perfectam, et unam narrat deitatem Patris et Filii et Spiritus sancti; et tu esse inveniris apostata. Quem inquam, [Col. 0840C] sequar, tene, an David? illumne cultorem Domini, misericordiae amatorem; an te sacrilegum, carnificem? cujus sapientiae homo persequeris Athanasium? Mirarer te haec agere, si non et Achab rex sic Heliam et caeteros Domini prophetas fuisset persecutus: mirarer te persequi Dei hominem, si non in omnibus te Achab esse cernerem. Denique talia tibi dicuntur a nobis, qualia et illi a Dei dicta sint domesticis: Noli Baal colere, noli idolis servire, sed Deo; servi Deo Abrahae, Deo Isaac, Deo Jacob, servi Deo Israel. Si talia meministi dixisse Heliam et caeteros prophetas Domini ad Achab apostatam regem, adverte similia tibi ab eis, quibus docendi dederit auctoritatem Dominus, dici. Noli, Constanti, cum Arianis pugnare contra Dei domum, noli idololatriam Arii introducere [Col. 0840D] in ecclesiam, noli negare unicum Filium Dei, desine persequi apostolicam atque evangelicam fidem. Haec quia dicamus, videmur esse tibi inimici: sic fuerunt regi vera sibi dicentes inimici. Percurramus denique quaenam fuerint orta, quae facta inter Heliam Domini prophetam et Achab tuum coapostatam; et invenies te esse hodie Achab. Vivit, inquit Helias, Dominus, cui assisto ante conspectum, si erit annis istis ros et pluvia, nisi per verbum oris mei (III Reg. XVII, 1). Quod utique cum impletum fuisset, debuerat vecors cognoscere verum Deum solum potentem [Col. 0841A] totum non fuisse, nisi illum, cui serviret Helias. Quid agit Achab? Videt per triennium et eo amplius non esse pluviam, et magis est idolis serviens, magis est cupiens interficere Heliam. Audit Dei propheta ore sacrilegi Achab: Si [a 1Kb] tu es ipse, qui evertis Israel (III Reg. XVIII, 17)? Sic et tu dicis Athanasio vel nobis, quod enim nos [b 1Kb] sumus vertentes Dei populum, cum tu sis ad tuam suscipiendam haeresim Christianos convocans: sed audis a nobis quae audiit Achab ille cultor idololatriae ab Helia glorioso: Non nos evertimus Dei domum, sed evertis tu et domus patris tui. Aut negabis nihil te cogitare, nisi ut omnes nos coapostatas efficias tuos? Sed ut coeperam de Heliae et Achab dicere actibus: Et dixit Helias: Ego non verto Israel, sed evertis tu et domus patris tui, [Col. 0841B] dum relinquitis vos Dominum Deum nostrum, et itis post Baal. Et nunc mitte, et congrega ad me omnem Israel in montem Carmeli, et prophetas confusionis quadringentos quinquaginta, et prophetas lucorum quadringentos, manducantes et bibentes in mensa Jezabel. Et misit rex Achab ad omnem Israel, et collegit omnes prophetas in montem Carmeli: et accessit Helias ad omnes, et dixit eis: Usquequo vos claudicatis sensu vestro? si est Dominus Deus, ite post ipsum. Si autem Baal est, ite post illum. Et non respondit illi populus verbum: et dixit Helias ad populum dicens: Ego superavi [c 1Kb] solus [d 9Kb] prophetarum Domini unus, et prophetae hujus Baal quadringenti quinquaginta viri, et prophetae lucorum quadringenti; dentur ergo nobis duo boves, et eligant sibi illi unum, et demembrent, et imponant [Col. 0841C] eum super lignum, et ignem non supponant; et ego faciam bovem alterum, et ignem non supponam. Et clamate in nomine deorum vestrorum et ego clamabo in nomine Dei mei, et erit hic Deus quicumque exaudierit nos in igne, hic erit Deus. Et respondit omnis populus, et dixerunt: Bonum verbum quod locutus est Helias. Et dixit Helias ad prophetas confusionis: Eligite vobis vitulum unum et facite priores, quoniam vos multi estis, et clamate in nomine deorum vestrorum, et ignem nolite supponere. Et acceperunt vitulum, et fecerunt; et invocabant in nomine Baal a mane usque ad vesperam, et dicebant: Exaudi nos, Baal, exaudi nos. Et non fuit istis vox neque auditio: Et apposuit Helias Thesbites dicens: Invocate in voce magna pariter, ne forte occupatus sit, vel dormiat ipse, et suscitabitur. Et [Col. 0842A] illum vocabant in voce magna, et secabant se secundum consuetudinem suam gladiis et novaculis usque ad effusionem sanguinis super se, et prophetabant usque dum transiret meridies; et factum est quomodo [e 1Kb] tempus erat ut accenderet [f 9Kb] sacrificium, et locutus est Helias Thesbites ad prophetas dicens: Discedite amodo, et ego faciam holocaustomata. Et discesserunt et abierunt; et dixit Helias ad populum: Accedite ad me. Et accesserunt omnes populi ad eum, et accepit Helias duodecim lapides secundum numerum tribus Israel, sicut locutus est Dominus ad eum dicens: Israel erit nomen tuum. Et aedificavit lapides, et restituit altare Domini quod dissipatum fuerat, et fecit foveam, quae caperet duas metretas seminis in gyro altaris et constipavit scizas [g 12Kb] super altare quod fecit, et demembravit holocaustum, et [Col. 0842B] imposuit scizam, et stipavit super altare, et dixit: Accipite mihi quatuor hydrias aquae, et effundite super holocaustum, et super scizam. Et dixit: Iterum afferte. Et iterum attulerunt. Et dixit: Repetite tertio. Et repetierunt tertio, et manabat aqua in circuitu sacrarii, et foveam impleverunt aqua. Et clamavit Helias in coelum, et dixit: Dominus Deus Abraham, et Isaac, et Israel, exaudi me, Domine, exaudi me hodie in igne, ut sciant [h 9Kb] omnis populus hic, quoniam tu es Dominus Deus Israel, et ego servus tuus, et propter te feci haec opera, et tu versasti [i 1Kb] cor populi hujus retro. Et cecidit ignis a Domino de coelo, et comedit holocausta, et scizas, et aquam quae erat in altare, et lapides et terram linxit ignis: et cecidit totus populus super faciem suam, et dixit: Vere Dominus Deus ipse est Deus. Et dixit Helias [Col. 0842C] ad populum: Suscipite prophetas Baal, nemo sit salvus ex illis. Et susceperunt illos, et deduxit [j 1Kb] illos Helias ad torrentem Cison, et occidit illos ibi; et dixit ad Achab: Manduca et bibe, quoniam vox est pedum pluviae. Et ascendit Achab, ut manducaret et biberet: et Helias ascendit in Carmelum, et inclinavit se in terram, et posuit faciem suam inter genua, et dixit puero suo: Ascende et prospice viam maris. Et respexit puer, et dixit puer: Non [k 1Kb] est nihil. Circumage te septies. Et factum est in septimo, et ecce nubis pusilla, quasi vestigium hominis adducens aquam de mari. Et dixit illi Helias: Ascende, et dic ad Achab: Junge currum tuum et ascende, ne comprehendat te pluvia. Et factum est hinc et inde, et coelum contenebricavit [l 1Kb] nubibus, et ventis, et facta est pluvia magna: et plorabat et ibat Achab [Col. 0843A] in [a 1Kb] Israel, et manus Domini erat in Heliam (III Reg. XVIII, 18). Cognoscis in qua perversitate hodie tu sis manens in qua manserit et Achab: de tantis etenim signis ac prodigiis exhibitis non dignatur gaudere cum populo, sed dolet, cur Helias sacerdotes ac prophetas idolorum fuerit ausus interficere: nec post tanta dignatur semet vertere ad Deum, sed magis adhuc ejus persequitur cultorem. Videt quia est Deus in Helia, et magis quaerit ejus animam. Conspicit prophetas Baal et lucorum fuisse daemoniorum cultores, et illos magis etiam exstinctos diligit, quam eum, quem tot modis adverterat Dei domesticum. Ita et tu eos dignaris diligere, quos haeresis Arianae sectae vides homines, et es Dei cultores quam acerrime persequens. Pauca de multis gestis inter Achab et Heliam idcirco duxi [Col. 0843B] tibi ingerenda, ut possis noscere [b 1Kb] vos, ex quo Deum derelinquitis, neque signis, neque prodigiis facile converti ad eum, sed magis in vestris durantes erroribus, ut bestias immanes saevire in gregem Dei cultorum. Deprecamur te, Constanti, ne adhuc in his tuis malis digneris demorari, sed magis emergas a turbinibus diaboli, ne illa comprehendant te mala, quae Achab et Jezabel. Nec in eo dicas felicem te, quia potens sis ad Dei persequendos homines: quando videas potuisse ad petitum Heliae exstingui Achab et Jezabel, et tamen fuerint reservati, ut plenius et Heliae Dei hominis tolerantia fuisset beatificata et illorum impleta impietatis mensura: quasi vero non posset Helias petere Deum, ut arderent persecutores religionis ejus idolorum cultores. Ignem petit dari de coelo ad sacrificia consumenda; illico descendit pluvia, quae triennio fuerat [Col. 0843C] ablata et mensibus sex; petit, et illico datur aqua, quamplurima signa fiunt; et exstingui Dei inimici ad petitum Heliae non potuerunt, cum etiam illos honoratos quinquagenarios ad Heliae dictum descendens ignis consumpserit? Vides hodie posse, quia persequaris Athanasium, vel nos te fulmine aut quolibet modo exstingui [c 1Kb] , sed reservari ad hoc, ut aut te convertas, aut omnis possit impleri iniquitatis tuae mensura. Persequebatur Achab rex Heliam, ut tu persequeris nunc Athanasium. Dixit nempe Jezabel ad Domini prophetam, posteaquam comperisset per Heliam illas virtutes exhibitas, et prophetas confusionis atque religionum sacerdotes interfectos: Haec [d 1Kb] mihi faciant dii et haec mihi adaugeant, si non in hac hora cras posuero animam tuam, quemadmodum animam [Col. 0843D] unius ex illis (Ibid. XIX, 2). Sed quid audit Helias a Deo post quadraginta dierum ac noctium celebratum jejunium? nempe ut ungeret reges, per quos Achab et socii exstinguerentur. Est cum Helia misericordia [Col. 0844A] Dei, cognoscit Helias diligi se a Deo: contra Achab Heliae persecutor ita est miser, ut in diaboli semper potestate fuerit. Sic Athanasium juste puniri mandasti quomodo et Jezabel Nabutheum [e 1Kb] Israelitem: sic tu veros testes produxisti contra Athanasium, ut illi produxerunt ad quos scripserat Jezabel dicens: Jejunate [f 52Kb] jejunium, et sedeat Nabutheus in primo populo, et collocate duos viros filios iniquorum contra eum, et testentur adversus eum dicentes: Maledixisti Dominum et regem; et deducite eum, et lapidetur, et moriatur (Ibid. XXI, 9). Talia sunt opera nunc vestra Arianorum: reos nos dicitis, impingitis multa, nec testibus falsis egetis, ipsi enim testes in omnibus falsi estis. Sic vos filii perditionis Ariani interficere tentatis Athanasium, quomodo Nabutheum Jezabel; [Col. 0844B] tamquam possetis omnia conspicientis effugere manum. Scis vindicasse Deum sanguinem Nabuthei, mortem ejus de manibus interfectorum exquisivisse; et arbitraris ex tuis manibus non Deum exquisiturum sanguinem sacerdotis sui Athanasii? Et [g 1Kb] dixit Dominus ad Heliam Thesbitem dicens: Surge et descende in obviam Achab regi Israel, qui est in Samaria, quia hic in vineam Nabuthei descendit, ut possideat eam. Et dices ad eum: Haec dicit Dominus: Quomodo occidisti Nabutheum, et possedisti vineam ejus, propter hoc haec dicit Dominus: In loco in quo linxerunt canes et sues sanguinem Nabuthei, ibi lingent canes sanguinem tuum, et fornicariae lavabunt in sanguine tuo. Et dixit Achab ad Heliam: Si invenisti me, inimicus [h 10Kb] meus? Et dixit Helias: Inveni, quoniam cogitasti facere maligne ante conspectum Domini, ut exacerbares eum. [Col. 0844C] Haec dicit Dominus: Ecce ego induco super te mala, et succendam post te ignem, et disperdam tuum [i 1Kb] , Achab, mingentem ad parietem, et contemptum, et reliquum in Israel: et dabo domum tuam sicut domum Hieroboam filii Nabath, sicut domum Saba filii Acia, pro omnibus exacerbationibus, quibus exacerbasti, et peccatum dedisti in Israel. Et ad Jezabel locutus est Dominus dicens; Canes manducabunt eam ante murum Israel [j 1Kb] : et mortuos tuos in civitate manducabunt volucres coeli (Ibid. 17). Quid tu, Constanti, dicis ad haec? minora astruis esse peccata tua, quam fuerunt Achab et Jezabel? illi sacerdotes Dei sunt persecuti, interimerunt Dei domesticos, religionem Dei tulerunt, et idololatriam statuerunt, populum averterunt a Deo, et tu haec omnia fecisti ac facis. Sic nos tu vocas inimicos [Col. 0844D] tuos quomodo et Achab Heliam, qui cum audisset ore prophetae Domini indignationem, dixerit: Si invenisti me, inimicus Achab regi (Ibid. 20)? Nempe quia diceret: Noli idolis servire, sed Deo soli Abrahae, [Col. 0845A] Isaac, et Israel: et nunc quia tibi dicatur: Noli esse haereticus, sed esto Christianus, inimicos vocas, quod tibi idololatriam tradenti haec ingerentur [a 1Kb] , quae fuerint ingesta et per Heliam regi Achab; qui Achab dilexisset profecto Heliam, si ejus idolis Domini propheta censuisset serviendum, derelinquendum vero Deum. Negare [b 1Kb] tu id non potes, quod enim si esse elegissemus quod ipse es, fuisses nos singulari dilecturus affectu. Quibus rebus intelligeris esse filius pestilentiae, tenebrarum fons, gurges omnium malorum, caput totius nequitiae, sentina omnium blasphemorum, haereticorum fomes, radix amaritudinis; arbos igni destinata, quippe afferens fructus mortiferos; inimicus Dei, hostis ecclesiae, veritatis interpolator, pravitatis concinnator, injustitiae amator, justitiae adversarius; [Col. 0845B] totus in tenebras, et quidem inextricabiles conversus; factus vero verius templum omnium daemonum, quorum instinctu haec cuncta, ut Achab, perpetratus fueris mala, ac perpetreris. Sed non diu, nisi te converteris ad Deum, esse poteris impunitus; cum cernas quae receperint Achab et Jezabel. Si enim Achab, sicut ei fuerat promissum ore Heliae, interit, si canes comedunt Jezabel, tu eris a tantis impunitus facinoribus? qui non solum non doles interfecisse te Deo mancipatos, sed et adhuc glorieris, existimans bene te fecisse. Nec mirum cum praescius futurorum, cujus tu negator es, dixerit in Evangelio: Veniet [c 1Kb] hora, ut omnis qui vos occiderit putet se officium Deo facere; sed hoc faciunt quia nesciunt neque Patrem, neque unicum Filium ejus (Joan. XVI, 2): Sciens [Col. 0845C] tu, degens sine notitia Dei persequeris Athanasium vera tibi dicentem, ex toto amantem Deum corde. Sic et Achab persecutus Heliam. Sed vide exitum Heliae atque inimici ejus Achab. Heliam conspice translatum ad [d 1Kb] amicitias Dei perfruendas aeternas; et nunc Achab torquetur in exterioribus tenebris. Est Helias de Dei gaudens amicitiis, et est Achab exsolvens perpetuas poenas. Erit sine dubio Athanasius in convivio ubi est Helias, et tu eris in loco illo tormentorum, nisi tibi consulueris, in quo detinetur Achab, cujus in omnibus imitator reperieris [e 1Kb] . Istud est sapere, ut elegisses infelicitatem aeternam Achab regis, magis quam frui felicitate perpetua, quam est consecutus Helias? cujus translationem loquitur scriptura in quarto Regnorum libro dicens: Euntibus [Col. 0845D] autem illis et loquentibus, ecce currus igneus, et equi ignei, et separavit inter utrosque: et ascendit Helias in commotione quasi in coelum: et Helisaeus videbat, et ipse clamabat, et dixit: Pater, pater, agitator Israel. Et non vidit eum amplius (IV Reg. II, 11). Non novum nobis tuum, haeretice, factum poterit videri, si [Col. 0846A] nos persequaris Domini sacerdotes; cum in libro Paralipomenon secundo inveniamus Hieroboam et ejus filios haec egisse. Sacra scriptura, Juda, inquit, et Benjamin, et levitae, et sacerdotes qui erant in omni Israel, convenerunt ex omnibus finibus, quoniam dereliquerunt (levitae et tabernacula sua et possessiones suas, et abierunt ad Hieroboam [f 21Kb] , quoniam repellit eos Hieroboam, et filii ejus, ut non servirent Domino. Et constituit ibi sacerdotes excelsorum, et simulacris, et da moniis, et vitulis, quae fecit Hieroboam: et projecit eos a [g 1Kb] filiis Israel, et a tribubus Israel, qui dederant cor suum quaerere Dominum Deum Israel (II Paralip. XI, 12). Non erit itaque admirandum, si tu nos vel nobis divinitus commissos persequeris, si de re nobis commissa nos pellis, si denique locis nostris ordines [Col. 0846B] Dei inimicos eos, qui tecum dereliquerunt Deum, quando videas haec te implere quae fecerit Hieroboam. Quid est enim dicere: Fidem apud Nicaeam damnate conscriptam, et suscipite meam; nisi hoc quod dixit Hieroboam: Et relinquite Deum, et servile simulacris meis? Quis tu homo dicis: Damnate absentem, inauditum, innocentem? certe is, qui jam fidem apostolicam negaveras atque evangelicam; nempe is, qui traditionem beatorum destruxeras, quantum apud te ac tuos est, apostolorum: inde denique factum est, ut ad tantam venires vecordiam, quia fueris ut Hieroboam sine Deo. Caeterum si Deum habuisses, si te ejus meminisses cultorem, numquam profecto diceres: Damnate innocentem; percutite inauditum, absentem, consacerdotem vestrum. Et ut videas te non esse in [Col. 0846C] Deo, unde et talla fieri mandaris, accipe regem, cum quo pro meritis fuerit Deus suus, accipe et ejus obsecrationem ad Domini sacerdotes, quos populo Dei impellebat justum judicare judicium: conspice etiam tuorum a te contra ecclesiam institutorum judicium [h 1Kb] , et illius ministrorum actus, et poteris perpendere, si tecum non immundi spiritus sunt, qui fuerunt cum Hieroboam. Et habitavit, inquit in libro secundo Paralipomenon, Josaphat in Jerusalem, et conversus est, et exiit in populo a Bersabee usque ad montem Ephrem, et convertit eos ad Dominum Deum patrum suorum, et statuit judices in omnibus civitatibus Juda munitis, et per singulas civitates dixit judicibus: Videte quid [i 12Kb] vobis facietis: non enim homini judicabitis, sed Domino, et vobiscum est in verbo, et [Col. 0846D] nunc sit timor Domini super vos, ut servetis et faciatis. Neque enim est cum Domino Deo nostro iniquitas, neque personae acceptio, neque munerum acceptio. Et quidem in Hierusalem statuit Josaphat de levitis, et sacerdotibus, et principibus Israel in judicium Domini, et judicare [j 1Kb] habitantes in Jerusalem. Et mandavit super [Col. 0847A] eos dicens: Ita facietis in timore Domini, in corde perfecto; et omne judicium quod acceptum fuerit super vos a fratribus vestris, qui habitant in civitatibus suis, inter medium sanguinis et sanguinis, inter medium legis, in mandatis ac justificationibus, et ad judicia: et distinguetis eis [a 7Kb] , et non peccabunt Domino, et non erit ira super vos et fratres vestros: sic facite, et non peccabitis. Ecce Amarias sacerdos princeps super vos in omne verbum Domini, et Jabadias [b 1Kb] filius Zmabel, qui princeps est domui Juda in omne verbum regis: et scribae, et levitae in conspectu vestro. Confortamini et facite, et erit Dominus vobiscum cum bono (II Paralip. XIX, 4). Numquid dixit ad Domini sacerdotes, vel ad regni sui principes, vel ad caeteros judices: Condemnate justum, persequimini innocentem, damnate; interficite omnes [Col. 0847B] credentes in Deum? Numquid dixit: Amate, quod non amat Deus; odite justitiam, diligite injustitiam, sicuti dicis tu? Aut numquid negare poteris te dixisse, Damnate Athanasium absentem, inauditum? Josaphat Deo dicatus rex Judae dicit secundum Domini judicandum legem; et tu dicis in apostasiam conversus rex, Damnate inauditum. Pone interea, Constanti, hodie in corpore esse Josaphat regem, et utrosque vos dicere ad nos, ille quidem haec: Videte quid vos facietis: non enim homini judicabitis, sed Domino, et vobiscum est in verbo, et nunc sit timor Domini super vos, ut servetis et faciatis. Neque enim est cum Domino Deo nostro iniquitas, neque personae acceptio (Ibid. 6); tu contra esse damnandum dicas inauditum, et eum quidem quem etiam ipse scias innocentem; cui obedire [Col. 0847C] poterimus nos antistites Dei? nos, quos ante populo suo ore Jeremiae promiserat dicens: Et dabo vobis pastores secundum cor meum, et pascent vos, pascentes cum disciplina (Jer. III, 15). Cui, inquam, obediremus, tibi ne an Josaphat dicato Deo viro, qui id nos facere compelleret, quod meminissemus fieri mandasse Deum? Si itaque illum cognoscis Domini implere praecepisse mandata, te vero exstitisse non solum Dei mandatorum destructorem, verum etiam ipsius desertorem, superest ut videas, quis vestrum fuerit homo Dei, quis ejus clementiae fecerit voluntatem. Legimus scriptum sic de illo: Et factus est Dominus cum Josaphat, quoniam ambulavit in viis patris sui [c 1Kb] primis, et non quaesivit simulacra, sed Dominum Deum patris sui, et in mandatis ejus ambulavit, [Col. 0847D] et non sic [d 1Kb] opera Israel: et direxit Dominus regnum ejus: et dedit omnis Juda munera Josaphat: et factae sunt illi divitiae et gloria multa: et exaltatum est cor ejus in viis Domini, et adhuc amputavit et [e 1Kb] lucos a Juda: et tertio anno regni sui misit duces suos, et filios virtutum (II Paralip. XVII, 3). Et infra: Et cum illis Elimasat, et Joram sacerdotes, et docebant Judam, et [Col. 0848A] cum illis librum [f 1Kb] legis Domini, et pertransierunt in civitates Juda, et docebant populum. Et factus est pavor Domini in regnis terrae, et in circuitu Juda, et non bellaverunt Josaphat: et ab alienigenis afferebant [g 20Kb] Josaphat munera, et argentum, et dona, et Arabes afferebant illi arietes ovium septem millia septingentos; et erat Josaphat ambulans magnificatus usque in altum (Ibid. 8). Quid tu tale facis? nempe misisti per omne regnum tuum, ut cuncti mandata Dei despueremus, susciperemusque praeceptum tuum, quod tentaret impugnare Domini praeceptum. Josaphat misit principes virtutis regni sui, misit consiliarios suos, misit levitas ac Domini sacerdotes, obsecrans ut cuncti cultores Domini fuissent in regno suo, ut omnes unanimes Deo tantum semet praeberent famulos; [Col. 0848B] mittit etiam librum sacrae legis per gloriosum Moysem traditum, ut nihil extra fecissent [h 1Kb] , quam quae fieri mandasset Deus. Tu non solum legem Domini inveniris impugnasse, quae praecepit innocentem et justum non necandum, sed et ipsum dereliquisse Deum; siquidem non sis apostolicam tenens fidem, sed Arii perfidiam. Ille populum errantem ab idolis convertit ad Deum, tu populum Deo dicatum conatus es facere apostatam, quod es tu, hoc est, sacrilegus. Persecutus es atque persequeris Athanasium, ejus sitiens cruorem. Sed vide quid Spiritus sanctus dicat in nono psalmo, in quo tu mihi specialiter descriptus esse videris: Dixit in corde suo: Non movebor a [i 1Kb] saeculo in saeculum sine malo, cujus os maledictione plenum est, et amaritudine [Col. 0848C] et dolo: sub lingua ejus labor et dolor: sedet in insidiis cum divitibus in occultis, ut interficiat innocentem. Oculi ejus in pauperem respiciunt: insidiatur in absconso sicut leo in spelunca sua; insidiatur ut rapiat pauperem, rapere pauperem, donec adducat eum in conversatione sua: in laqueo suo humiliavit eum, inclinavit se, et cadet dum dominatur pauperum. Dixit in corde suo: Oblitus est Deus, avertit faciem suam, ne videat usque in finem (Ps. IX, 6, post 21). An si in hac perseveraveris nequitia, non erit dici dignum de te: Avertit faciem suam ne videat usque in finem (Ibid.)? Tanta sunt funera tua, Constanti, ut cum dicitur in psalmo decimo ex persona populi nostri: In Domino confido, quomodo dicitis [j 1Kb] animae meae, Transmigra in montem sicut passer? quoniam ecce peccatores [Col. 0848D] intenderunt [k 1Kb] arcum, paraverunt sagittas suas in pharetra, ut sagittent in obscuro rectos corde (Psal. X, 2); tu mihi descriptus esse cum scelerum tuorum participibus videaris. Cognoscimus etenim vos Arianos esse temporis nostri antichristos: aut si non is es, qui merearis numerari inter antichristos, aestima [l 1Kb] Dei unici Filii negator. Dicit Spiritus sanctus per [Col. 0849A] prophetam: Dominus in templo sancto suo, Dominus [a 1Kb] in coelo sedes ejus: oculi ejus in pauperem respiciunt, et [b 1Kb] palpebrae ejus interrogant filios hominum. Dominus interrogat justum et impium: qui autem diligit iniquitatem, odit animam suam (Psal. X, 5). Et tu statuisti eum puniendum, quem nec ipse cognoveris reum, nisi tantum in eo, quod tuae blasphemiae restiterit, factum apud te mortis reum. Audi dicere Dei spiritum: Qui autem diligit iniquitatem, odit animam suam (Ibid. 6): et cogis iniquitatem amare magis quam justitiam. Si non est injustum damnare inauditum, accusantibus vobis haereticis, catholicum convince. Ego etenim cum adhuc scriptum invenio: Pluet super peccatores laqueos: ignis, et sulphur, et spiritus procellarum, et [c 1Kb] pars calicis eorum: [Col. 0849B] quoniam justus Dominus, et justitiam dilexit: aequitatem vidit vultus ejus (Ibid. 7); te atque omnes tecum facientes in hac parte esse cognosco. Veniet utique super vos ignis et sulphur, et spiritus procellarum, nisi conversi fueritis ad Deum, quia sit pars calicis vestri negatorum unici Filii Dei, ejus divinae majestatis dicatorum persecutoribus: qui cum sciatis Deum justum, justitiam diligere, amare aequitatem, vos censueritis damnare innocentem, persequi Domini fidelissimum sacerdotem. Diligite, inquit, Dominum, in psalmo XXX. Spiritus sanctus, omnes sancti ejus, quoniam veritatem requirit Dominus, et retribuet facientibus [d 1Kb] abundanter superbiam (Ps. XXX, 24). Et tu nos impuleras ad interficiendum innocentem, ad superbiam tuam possidendam. Non enim [Col. 0849C] te negare possis esse superbum, cum et in Dei cultores funestas miseris manus, et evangelicam fidem destruere fueris conatus, atque firmare haereticam. In XXXII psalmo non legeras: Diligit Dominus [e 1Kb] misericordiam et judicium, et misericordia Domini plena est terra (Ps. XXXII, 5); ut juberes damnari absentem? Cognosce per haec opera tua quam sis inconsideratus, quamque tuae salutis hostis, qui cum scriptum memineris: Quis est homo qui vult vitam, et amat [f 1Kb] videre dies bonos? prohibe linguam tuam a [Col. 0850A] malo, et labia tua ne loquantur dolum: et averte a malo, et fac bonum (Ps. XXXIII, 13); tu tamen non quietem capias haec gerendo, quae te prohibuerit gerere Deus. Hoc est nolle videre dies bonos, hoc est nolle vitam, hoc est petere sibi tribui mortem. Cum itaque sis talis, qui ad mortem aeternam hamiendam curras, etiam in XXXV tu mihi videris esse praeostensus. Dixit injustus, ut delinquat in semetipsum [g 1Kb] : non est timor Dei ante oculos ejus: quoniam dolose egit in conspectu ejus, ut inveniatur iniquitas ejus et odium. Verba oris ejus iniquitas et dolus: noluit intelligere, ut bene ageret: iniquitatem meditatus est in cubili suo, assistit omni viae non bonae, malitiam autem non odivit (Ps. XXXV, 2). Qualis es adverte, justissime [h 9Kb] imperator, propter quem esse dicta sentiantur etiam illa [Col. 0850B] quae in Scariotem [i 1Kb] Judam et populum Judaeorum fuerint dicta. Quomodo potueramus, Constanti, damnare innocentem ad superbiae tuae consilium? cum sciremus scriptum apud David: Ostende [j 19Kb] misericordiam tuam scientibus te, et justitiam tuam his, qui recto sunt corde. Non veniat mihi pes superbiae, et manus peccatoris [k 1Kb] non moveat me: ibi ceciderunt omnes qui operantur iniquitatem, expulsi sunt nec poterunt [l 9Kb] stare (Ibid. 11). Quid dicis? talis est misericordia Dei ac justitia, ut absentes et inauditi damnentur? et quidem innocentes, quos punire nec praesentes licet. Sed quid mirum si haec fieri mandasti, homo nesciens Deum? Quid mirum, si ignorans ejus misericordiam atque justitiam, praeceperis perversa fieri, iniqua, injusta? Non te a tanto potuit [Col. 0850C] removere scelere psalmographi sermo dicentis: Ibi ceciderunt omnes qui operantur iniquitatem, expulsi sunt nec potuerunt stare (Ibid. 13)? nec ille in trigesimo sexto: Desine ab ira, et derelinque [m 33Kb] furorem; noli aemulari ut maligneris, quoniam qui malignantur, exterminabuntur (Ps. XXXVI, 8)? Haec itaque legens, quia pro nihilo habenda statuta censueris Domini, idcirco te esse judico illum, de quo dictum est: Observabit peccator justum et stridebit [n 7Kb] super eum dentibus suis; Dominus autem deridebit [o 1Kb] eum, quia prospicit [Col. 0851A] quia veniet dies ejus (Psal. XXXVI, 12). Inter illos te habemus, de quibus dictum cerno: Gladium evaginaverunt peccatores, intenderunt arcum [a 1Kb] suum ut dejiciant inopem et pauperem, et trucident rectos corde: gladius eorum intret in corda ipsorum, et arcus eorum confringatur. Melius [b 1Kb] est modicum justum super divitias peccatorum multas: quoniam brachia peccatorum conterentur (Ibid. 14). Tu inter istos inimicus es Domini constitutus, quos describit Dei Spiritus adhuc infra: Inimici Domini mox ut [c 1Kb] honorabuntur et exaltabuntur, deficientes ut fumus deficient (Ibid. 20). Considera tandem te cum omni tua sublimitate, nisi temet correxeris, ut fumum interiturum, quippe Dei inimicum. Adhuc de te scriptum video, quod nisi conversus poenitueris, venturus sis ad nihilum: [Col. 0851B] Vidi impium superexaltatum et elevatum super [d 1Kb] cedros Libani: et transivi, et ecce non erat; et quaesivi eum, et non est inventus locus ejus (Ibid. 35). Tu es, inquam, ille, Constanti, de quo etiam haec dicta video: Conspicit [e 9Kb] peccator justum, et quaerit mortificare eum: Dominus autem non derelinquet eum in manibus ejus (Ibid. 32). Dicit propheta plenus Spiritu sancto: Noli aemulari inter malignantes, neque zelaveris [f 1Kb] facientes iniquitatem: quoniam tamquam fenum velociter arescent, et sicut olera herbarum cito decident (Ibid. 1). Et dicitur a te Constantio destructore Dei religionis, Meos imitamini? Quis vos imitetur, nisi qui velit vobiscum tamquam olera herbarum arescere? Quis? nisi qui velit Dei indignatione deleri? Si vere utique dicit: Justitiam loquimini, [Col. 0851C] juste [g 1Kb] judicate filii hominum (Ps. LVII, 2): et tu in innocentis exsurgis necem. Dubitare itaque non poterit te esse ex illis ad quos dicit Spiritus sanctus: Etenim in corde iniquitates operamini, in terra iniquitatem manus vestrae concinnant. Alienati [h 1Kb] sunt peccatores ab utero, erraverunt a venire, locuti sunt falsa: ira illis secundum similitudinem serpentis, sicut aspidis surdae, et obturantis aures suas, quae non exaudivit vocem incantantium incantatoris [i 1Kb] , quae incantatur a sapiente. Deus conterat [j 1Kb] dentes eorum, in ore ipsorum molas leonum confringet Dominus: ad nihilum venientes ut aqua decurrent, intendit arcum suum donec infirmentur. Sicut cera liquefacta auferantur, super eos cecidit ignis, non viderunt solem (Ibid. 3). Audis te cum tuis ad nihilum venturum, ut jam illi [Col. 0851D] venerunt, quorum esse delegeris imitator. Conspicis [Col. 0852A] vos persecutores Dei servorum, unici Filii Dei negatores serpentibus et aspidibus comparatos; et non tandem times ad Dei te transferre domum? non te, qui unus esse monstraris ex illis aspidibus, ita formas ad diaboli calcandum caput, quo possis dignus effici regnare inter eos, quorum Joannes narrat gloriam: In sua [k 1Kb] propria venit, et sui eum non receperunt; quotquot autem receperunt eum, dedit illis potestatem filios fieri Dei, qui credunt in nomine ejus (Joan. I, 11)? Non memineras scriptum in LVIII psalmo: Deus Israel, intende ad visitandas omnes gentes, non miserearis omnibus qui operantur iniquitatem (Ps. LVIII, 6); ut juberes dandam in absentem sententiam? nec LXI commonere pariter atque increpare Spiritum sanctum per haec verba cognoveras: Quousque irruitis in hominem? [Col. 0852B] interficitis [l 9Kb] universos (Ps. LXI, 4)? Timor, inquit Salomon, Domini, initium sensus; sapientiam autem et disciplinam impii spernunt (Prov. I, 7). Hinc disciplinam et sapientiam spernis, quia sis sine Dei timore. Hinc impius esse sacris describeris litteris: impius utique, quia non solum ipse deserueris Deum, sed et qui [m 1Kb] colentes illum tam infeste persequaris. Vae tibi quia cum illis esse inveniris, de quibus in Proverbiis lego: Fili, non te seducant viri impii, neque acquiescas, si te rogaverint dicentes: Veni, communica nobiscum sanguinem, abscondamus autem in terra virum justum injuste: deglutiamus [n 1Kb] autem illum, velut inferi vivum (Ibid. 10). Quid te Arianorum Judaeorum imitatorum delectaverat, Constanti, ut has illorum impias audiens voces ad effundendum [Col. 0852C] sanguinem Dei servorum fuisses eosdem secutus? Cur non consilia audisti Salomonis dicentis tibi? Nec abieris vias cum illis, ne declinaveris pedem tuum ad semitas eorum: non enim inique tenduntur retia avibus: ipsi enim qui homicidii participes sunt, thesaurizant sibimetipsis mala. Hae sunt viae omnium consummantium iniqua: sua enim impietate suam animam auferunt (Ibid. 15). Et iterum: Quanto tempore innocentes [o 1Kb] tenuerint justitiam, non erubescent; insipientes autem dum contumeliae cupidi sunt, impii facti oderunt intellectum, et subjecti facti sunt opprobriis (Ibid. 22). Tu tibi, Constanti, haec quaesisti opprobria, tu temet damnasti, qui praecepta contemnens Dei, maledictis Judaeorum discipulis haerere censueris Arianis, cum quibus digne adhuc haec audis: [Col. 0852D] Nam quoniam vocabam, nec obediebatis; et extendebam [Col. 0853A] verba, nec attendebatis: sed irrita faciebatis mea consilia, meis autem increpationibus non intendebatis. Itaque et ego vestra perditione ridebo: gratulabor autem adversus vos, cum venerit vobis subito tumultus, eversio autem similis procellae, cum advenerit autem vobis interitus: erit enim cum me invocabitis, ego autem non exaudiam; quaerent me mali et non invenient. Oderunt enim sapientiam, verbum autem Domini non assumpserunt, neque voluerunt meis consiliis intendere: spreverunt enim meas increpationes: ideoque edent viae suae fructus, et sua impietate saturabunt animas. Nam quia decipiebant parvulos, interficientur (Prov. I, 24). Interfici certe tecum merebamur, et quidem a Deo, si tecum Dei hominem fuissemus persecuti. Sed quomodo istud fecissemus? qui sciebamus [Col. 0853B] scriptum: Noli fabricare in amicum tuum mala, in incolam et confidentem. Noli inimicitias exercere adversus hominem sine causa, ne quid tibi operetur malum (lb. III, 29). Aut numquid non erat sine causa, si prout insanus furor cohaereticorum tuorum per te jusserat, in innocentem mortis tulissemus sententiam? Vae tibi, quia dictum de te persecutore nostro video: Oculus contumeliosus, lingua iniqua, manus sunt [a 1Kb] effundentes sanguinem justi, et cor fabricans cogitationes malas, et pedes festinantes ad male faciendum (lb. VI, 17). Legisti: Fili, honora Dominum, et valebis: praeter eum ne timeas alterum (lb. VII, 1); et tamen te timeri voluisti, Deum vero contemni. Unde etenim solum Deum potuerimus reperiri metuentes, si minis tuis succumbentes, absentem, [Col. 0853C] inauditum, et quidem eum, quem sciremus justum, damnaremus? Salomon dicit: Statera doli abominatio est coram Domino: pondus autem aequum acceptum est ei (lb. XI, 1). Tu contra mandare non dubitas, Damnate injusto judicio virum, hoc rectum putans, quod perversum est. Adhuc Salomon de te ac tibi similibus: Viae insipientium rectae coram ipsis: exaudit autem consilia sapiens (lb. XII, 15). Damnate, inquis, Athanasium: et quidem ubi valere non potuisti ingenio detestandae subtilitatis tuae, viribus imperii tui coepisti. De te itaque scriptum accipe: Malus cum contumelia agit mala (lb. XIII, 10); et iterum, quod temet sic laqueo jam necaveris, haerendo Arianis, sicuti et Judas Scarioth Judaeis: Lex sapienti fons est vitae, stultus autem laqueo [Col. 0853D] morietur (Ibid. 14). Adhuc dicitur de te: Rex audax incidet in mala (Ibid. 17). Utique incidisti in haec mala, quia nihil sapientiae tibi reliqueris, negando unicum Dei Filium, sed totum temet verteris in stultitiam, quae res effecerit te mactare Deo charos. Scriptum est: Sapiens timendo declinabit a malo, insipiens autem miscetur confidens iniquo (lb. XIV, 16). Non legeras scriptum: Qui contumeliam facit pauperi, [Col. 0854A] irritat eum, qui fecit illum (Ibid. 31); ut innocentem tecum nos interficere traheris? Si enim contumeliam facienti irascitur Deus, quanto magis ei qui interfecerit ejus sacerdotem! Scriptum adhuc non retinebas: Initium viae bonae, facere justa: accepta autem sunt apud Dominum magis quam immolare hostias (Ib. XVI, 5); ut tu injusta nos facere cogeres? Sed et alio loco: Qui justum vocat [b 1Kb] injustum, injustum autem ut justum, abominabilis est apud Deum (Ib. XVII, 15). Abominabiles sine dubio essemus, si te justum pronuntiaremus, et virum Deo acceptum Athanasium injustum judicaremus. Mirari, inquit, personam impii non est bonum, neque sanctum declinare justum in judicio (Ib. XVIII, 5). Tu dicis contra qui in impii persona videris descriptus: [Col. 0854B] Damnate insontem, imitati meam injusti personam: et licet haec nos facere coegeris, quae nobis possent Deum quaerere iratum, tamen hortamur te inimicum sospitatis nostrae, ex impio pium fieri, salvum ex aegro, vivum ex mortuo, religiosum ex sacrilego. Unde, inquis, haec assequi potero? quibus rebus? Desine persequi Dei domum; desine proscribere, deportare, interficere ejus servos; fatere te Christianum, exsecrare nobiscum catervam commento diaboli quaesitam Arianorum; crede sicuti credimus nos, qui ex beatorum Apostolorum successione sumus episcopi; confitere unicum Dei Filium, sicuti illi confessi sunt, ac nos confitemur; et veniam consequeris tantorum scelerum. Legisti enim apud Salomonem: Mors et vita in manibus linguae (Ibid. 21), [Col. 0854C] et apud beatum Paulum: Corde creditur ad justitiam, ore autem confessio fit ad salutem [c 1Kb] (Rom. X, 10). Meministi scriptum: Testis falsus non impunitus erit; et qui accusat inique, non effugiet (Prov. XIX, 5): et tamen fuisti ausus inficiari [d 1Kb] Athanasium. Non enim nobis fuerat aliqua causa cum collegis sectae tuae Arianis, cum eosdem jam pridem Dei potentia cum Ario apud Nicaeam, tempore quo non solum contra blasphemiam vestram, sed et contra omnes haereses fides descripta est, praeuniverit. Non, inquam, nobis cum illis pseudoepiscopis, inimicis Dei, magistris tuis, aliqua fuerat quaestio, ut iterum contra eosdem confligeremus, quos semel Deus pepulerat de populo suo. Itaque nunc nobis tecum est ratio, quia te auctorem institueris, quod enim Athanasius [Col. 0854D] fuisset reus [e 1Kb] : quem inauditum quia punire noluerimus, homo qui temet testem scires falsum, ut fera immanis ac bellua coepisti nos cum Athanasio velle punire, tamquam frendoribus [f 1Kb] tuis possis servorum Dei vigorem superare. Licet enim Salomon dicat: Regis [g 21Kb] minae similes sunt gemitibus leonis (Ibid. 12), tamen gemitus tui leonini contra nos habere virtutem non poterunt. Quare? quia sis tu praecursor [Col. 0855A] antichristi, et nos sumus milites Christi. Quare? quia homines Dei vincere non valeas tu persecutor ejus religionis. Item alio loco, Nihil, inquit, interest inter minas regis et iram leonis [a 1Kb] (Prov. XX, 2). Quid hoc ad Dei servos, qui praeter Deum neminem esse timendum statuerimus? qui in manu Dei animas positas nostras meminerimus? possunt rugitus tuos timere coariani tui, quia sitis sine notitia Dei, quia sint minime arma [b 1Kb] Dei induti. Caeterum Dei domestici ridemus rugitus tuos leoni similes. Quare? quia feram te cognoscentes, cujus rugitus habere describeris, rideamus te magis sub figura hominis constitutam rabidam feram cernentes, quam timeamus, necesse est. Sed si non es fera sub imagine latens hominis, dicito. Legisti apud Salomonem: Misericordia [Col. 0855B] et veritas tutela est regi, et circumeunt justi sedem ejus (Ibid. 28). Cum te contra caterva malignorum circumsepserit Arianorum, et esse cernamus misericordiae punitorem, veritatis exsecratorem, quid esse aliud te judicabimus, nisi feram ac belluam? excitaris in nos, ut leo rugiens, quod misericordiam et veritatem diligamus, quod non innocentem et justum puniverimus, et arbitraris non te esse immanem feram ac belluam saevissimam? Sed quae te voluntas ad haec perpetranda perduxerit, prorsus videre non possum, ut totius justitiae episcopum catholicum, Domini sacerdotem fuisses tali exitio persecutus. Numquid non memineras scriptum: Facere justitiam, et veracem esse, placet Deo magis quam hostiarum sanguis (Ibid. XXI, 3)? Displicet tibi Athanasius, [Col. 0855C] quod traditionem beatorum apostolorum custodiat, quod se christianum fateatur, quod nolit esse coapostata tuus. Non mirandum; quandoquidem scriptum teneamus: Sanctus autem immundus est apud malos (Ibid. 15). Vobis malignis displicet is, qui Deo placeat, tibi praesertim temerario ac superbo, qui temerarius hinc esse intelligeris ac superbus, quod contra Dei ordinationem tetenderis manum, quod apostolicam traditionem putaveris destruendam, quod episcopos, sub quorum te sollicitudine agere oportuerat, sub tuam ditionem censueris redigendos. Quid igitur sis intellige, audiens per Salomonem quod tibi sit superbo nomen: Temerarius et superbus pestilentia vocabitur (Ibid. 24). Pestilens licet sis homo, tamen morbo tuo vexare nos non poteris, [Col. 0855D] quia tutelam nobis sit praebens divina clementia. Tentasti denique pestilens facere nos compestilentes tuos; sed ille, cui dicati vivimus, non sivit [c 1Kb] tua tentamenta adire corda recta: suggerit enim scriptum: [Col. 0856A] Libera eos qui ducuntur ad mortem, et redimere eos qui interficiuntur, ne parcas [d 1Kb] . Si autem dixeris, Nescio hunc, scito quoniam Dominus corda omnium novit: et qui figuravit spiritum omnibus illis, scit omnia, qui reddit unicuique secundum opera ejus (Ibid. XXIV, 11). Ad haec, te dicente, Damnate Dei cultorem, derelinquite fidem apostolicam, suscipite perfidiam meam, utique te aperit esse hominem pestilentem. Deus nobis subvenire [e 1Kb] vult in pressuris atque angustiis constitutis; et tu eos, quos benefacere oportet, male facere urges, et quidem admovens ea, quae timere [f 1Kb] posse existimaris. Adverte jam si non in te sit morbus ille qui vocatur pestis, est morbus ad hoc valens, ut non solum corpora, sed et animas morbidas possis efficere, eorum videlicet qui te velint audire [Col. 0856B] dicentem: Damnate Domini antistitem, repudiate fidem quam semper tenuit ecclesia, et suscipite meam quam tradidit Arius. Erubescere, inquit sancta scriptura, personam in judicio non est bonum: et qui dicit impium justum esse, maledictus erit in populis, et odibilis gentibus. Nam qui arguunt, meliora [g 16Kb] sperabunt: in ipsos autem veniet benedictio optima (Ibid. 23). Et tu existimasti erubescere nos potuisse personam tuam, et damnare eum quem scires etiam ipse innocentem, quem retineres esse reum in hoc tantum, quod noluerit se esse negare christianum. Interea quia te arguamus mortis iter tenentem, quia corripiamus, conspicis quae nobis merces promittatur: Aperi, dicit Propheta, os tuum verbo Dei, et judica omnibus integre: aperi os tuum et judica justa (Ibid. [Col. 0856C] XXXI, 8). Et tu dicis, Damnate innocentem? Retineo quidem sacris [h 1Kb] continens scripturis: Noli superbire coram rege (Ibid. XXV, 6): sed si intra terminos potestatis tuae esse voluisses, et superbus [i 1Kb] exstitissem te contra, re vera ipse me ut praevaricatorem legis condemnassem. Nunc vero quia homicidae tibi ac sacrilego vera dicamus, non utique tamquam superbi puniri merebimur, sed magis praemiis afficiemur coelestibus, quod tibi erranti non pepercerimus. Scriptum est: Flagellum equo, et stimulum [j 1Kb] asino, virgam autem genti insipienti [k 1Kb] (Ibid. XXVI, 3). Vos negatores Dei unici Filii recte insipientes vocamus, quos videamus in tanto versari sacrilegio. Nam cum esse scriptum video, quod sicut canis qui convertitur ad vomitum suum, et odibilis efficitur, ita stultus sua malitia [Col. 0856D] conversus ad suum peccatum (Ibid. 11); de te specialiter dictum judico. Quare? inquis; quia litteris [l 1Kb] tuis jurasti Alexandrinis nihil te mali deinceps facturum Athanasio, et nunc quaeris eum interficere. [Col. 0857A] Sed inquis: Pater [a 1Kb] meus illum miserat ad exsilium, et me oportuit patris mei parere statutis. Pone, ut vis, haereticum esse Athanasium: si recte fuerat missus ad exsilium, cur eum passus es contra patris tui statuta recipere dignitatem, quam ei se tulisse tuus arbitratus fuerat pater? Sed [b 1Kb] inquis: Fratris mei Constantis factum est interventu. Sed potuisti occurrere Constanti, dicens: Pater noster quem probavit haereticum nisi se correxerit, recipere in partes regni mei non possum. Sed inquis, Timui [c 1Kb] ne inter nos bella fuissent orta. Ergo quia Soporinus [d 1Kb] Persarum rex nunc contra te gerit praelium, si tibi dixerit: Suscipe religiones meas et ero tecum pacatus; te oportet cum omnibus in imperio tuo demorantibus facere transitum ad religiones daemonum? daemoniis enim [Col. 0857B] sacrificans est Soporinus. Conspicis enim [e 1Kb] non te egisse ut Dei servum, suscipiendo eum, et loco revocando suo quem meminisses in causam fidei deportatum. Primo quod impotentem judicaveris Deum, tamquam te tueri non potuerit, tuentem veritatem, haereticis resistentem; deinde quod magis tibi propitium esse volueris Constantem, quam Deum: quem utique Constantem regem si haereticum factum memineras favendo Athanasio, quem tu jam probatum habebas sacrilegum, non solum non regnum tuum Deo debueras praeponere, sed nec ipsam tuam animam. Tu etenim ipse testis es conscientiae tuae, quod enim propter fidem quam semper tenuit ecclesia ac tenet, quod eam damnare noluerit, missus fuerit ad exsilium, quia videlicet noluerit esse Arianus: [Col. 0857C] idcirco namque Athanasium perosum habitum [f 1Kb] a patre tuo non fugit te; quandoquidem et tu in ea eum digneris persequi causa, in qua fuerit et tuus pater persecutus. Dicat denique se non esse christianum, fateatur se Arianum, et erit apud te sapientissimus, magnus. Digne itaque comparatus es cani, qui redierit ad vomitum suum: jam enim christianus aestimabaris, et non esse Arianus, ex quo Athanasium [Col. 0858A] cum talibus litteris divinitus sibi commissis repraesentaveris. At nunc cum esse comprobaris Arianus, et cupiens haeresen tuam invenire locum, virum justum persequaris, quia ille videlicet sit eamdem omni nisu impugnans, recte es comparatus cani redienti ad suum vomitum. Item etiam in illo facto tuo egregio recte comparandus cani, qui redierit ad vomitum suum, quod enim acceperis veritatem, non esse [g 2Kb] catholicum Adoxium Germaniciensium, et dederis contra eumdem litteras ad Antiochenos, et postea hunc eumdem Adoxium defendere coeperis veritatis esse doctorem, ipsius haeresen catholicam judicans fidem. Quare, Constanti, tam levis? quamobrem in causa fidei, ut ventis pulsantibus arundo, flecteris huc atque illuc? quid mirum si tam facilis fuisti, ad damnandum [Col. 0858B] Athanasium, etiam cunctos Dei invitare sacerdotes? quandoquidem etiam in statu religionis tanta agere per tuam non dubitaris temeritatem. Efferbuisti ad innocentis fundendum sanguinem rex piissimus, tamquam non meminisses scriptum: Regis in veritate judicantis de pauperibus, sedes ejus in testimonium resurget (Ibid. XXIX, 14); sed tu hinc putasti te summum, si contra divinas ires scripturas, si cuncta quae prohibent fecisses. Odis Athanasium quod christianus sit; quod esse noluerit Arii, ut tu dicis, discipulus, summo eum persequeris odio: sed talem te circa eum futurum olim Spiritus sanctus ostenderat, ore Salomonis dicens: Abominatio est justus viro iniquo (Ibid. 27). Noli, Constanti, adhuc demorari in his malis, noli Dei abuti patientia, retine scriptum [Col. 0858C] in LXXVII psalmo: Excitatus est tamquam dormiens Dominus, tamquam potens crapulatus a vino, et percussit omnes inimicos suos [h 15Kb] in posteriora; opprobrium sempiternum dedit illis (Ps. LXXVII, 65). In LXXXI psalmo, Quousque, dicit Spiritus sanctus, judicastis [i 1Kb] iniquitatem, et faciem peccantium sumitis? Judicate pupillum et egenum, humilem et pauperem justificate. Eripite pauperem, et egenum de manu peccatoris liberate [Col. 0859A] (Ps.LXXXI, 2). Tu, Interficite mecum, inquis, Deo dicatum, cupiens nos tecum haberi cum illis, propter quos dicitur: Nescierunt, neque [a 11Kb] intellexerunt, in tenebris ambulant (Ibid. 5). Mandat Deus ne judicium proferamus injustum, ne tuam peccatoris reveriti faciem, sineremus te punire eum quem persequeris injuste. Praecepit Deus humilem justificari a nobis, eripi pauperem, et egenum de manu tua liberari carnificis. Et tu inquis, Damnate eum quem voluit Deus de mea manu peccatoris erui. Non mirum; nec enim poteras ire contra tuas exsecrabiles dispositiones. Dicit Spiritus sanctus in XCVI: Qui diligtiis dominum, odite malum [b 8Kb] (Ps. XCVI, 10): et tua indicant praecepta te dicere: Amate quod est malum. Si enim malum esse videtur Deo damnari innocentem, dare adversus absentem, [Col. 0859B] et quidem justum virum, sententiam, quid est aliud quod nos cogis facere, nisi quod odio habeat Deus? Si igitur quod odit Deus fecerimus, utique non erimus ex illis, ad quos dicitur: Qui diligitis Dominum, odite malum (Ibid.). Nempe tu idcirco non odis malum, quia non diligas Dominum: sed nos idcirco facere nolumus quod odit Deus, quia eum diligamus. Facis haec quia non sis servus ejus, cujus metus atque amor compellat nos odire malum. Neque enim in ecclesia Domini, persecutor ejus ecclesiae inveniris, ut putes ad vos dixisse Prophetam in psalmo: Qui diligitis Dominum, odite malum (Ibid.); quando et in centesimo dicat: Non [c 1Kb] habitat in medio domus meae qui facit superbiam; qui loquitur iniqua non direxit in conspectu oculorum meorum (Ps. C, 7). Non ergo ad [Col. 0859C] vos foris positos dicitur, sed ad nos: Qui diligitis Dominum, odite malum (Ps. XCVI, 10). Odimus denique malum quod vos idcirco amatis, quia sitis non in ecclesia Dei. Quamodo etenim te in ecclesia esse poteris astruere Dei, homo qui non solum ecclesiam sis persequens, sed et ipsum negans qui fundarit ecclesiam? An non es superbus, et habitare poteris in domo Domini, quamdiu in hoc manseris supercilio? Quis enim merito poterit dici superbus, si tu possis humilis judicari, qui dicis: Damnate contra mandata divina innocentem, calcate praecepta Dei, mea servate? Sed fortasse non loqueris iniqua, et poteris inveniri inter christianos (tu negator Patris, negator unici Filii ejus, negator Spiritus sancti paracleti, Arianae haeresis fundator, destructor apostolicae fidei; non [Col. 0859D] loqueris iniqua labiis tuis venenatis, nihil ore illo profers sacrilego quod sit iniquum. Ignorabas in psalmo centesimo secundo Spiritum sanctum dixisse de Domino: Faciens [d 22Kb] misericordiam Dominus, et judicium omnibus injuriam patientibus (Ps. CII, 6); ut injuste mandares judicari [e 1Kb] ? Cujus mandatis parere nos dignum est Domini sacerdotes? tuisne nondum erepti [f 1Kb] ab immundis spiritibus, an prophetae? per quem moneat [Col. 0860A] Spiritus sanctus, ut omnis injustitiae pars vitetur a nobis cultoribus verae divinitatis? Non legeras, Constanti, dictum ad vos reges a Deo: Nolite tangere christos meos, et in prophetas meos nolite malignari (Ps. CIV, 15); ut ad domum Dei auderes tendere manus? Dicit plenus Spiritu sancto David in centesimo quinto psalmo: Beati qui custodiunt judicium, et faciunt justitiam in omni tempore (Ps. CV, 3); et tu: Facite, inquis, mecum injustitiam. Persequeris Athanasium, impius pium, haereticus christianum: sed orote, dicas, qui vestrum Deo esse possit acceptus? tu negator aeternae majestatis unici Filii Dei, aedificator falsae religionis atque institutor, an Athanasius? Legisti in psalmo CXVIII: Beati immaculati in via, qui ambulant in lege Domini. Beati qui perscrutantur [Col. 0860B] [g 1Kb] testimonia ejus, in toto corde exquirunt eum (Ps. CXVIII, 1): et dicito, quis vestrum exquirit Deum, quis fideliter ejus majestati famulatum praebet? tune, qui facis persecutionem Athanasio, quod se christianum fateatur; an ille qui te velit persecutorem suum e laqueis eripi diaboli? tune, qui sis destructor catholicae fidei; an ille apostolicae fidei praedicator? Si tu es serviens Deo, quomodo infra dicit Spiritus sanctus? Non enim qui operantur iniquitatem, in viis ejus ambulaverunt (Ibid. 3). Vos igitur haeretici operarii iniquitatis, cum non in viis inveniamini Domini, utique manifestatis vos operibus vestris esse in via diaboli. Legisti: Nolite zelari [h 1Kb] mortem in errorem vitae vestrae, neque acquiratis perditionem in operibus manuum vestrarum; quoniam Deus mortem [Col. 0860C] non fecit, nec laetatur in perditione vivorum (Sap. I, 12). An meministi legisse? Cur praecepisti quaereremus nobismetipsis mortem? Si non legisti, cognosce quid nos facere fueris hortatus, tu qui in sortem delegeris esse illorum, quorum facinora describat ore Salomonis Spiritus sanctus dicens: Neque mercedem speraverunt justitiae, nec judicaverunt honorem animarum sanctarum; quoniam Deus creavit hominem inexterminabilem, et ad imaginem suae similitudinis fecit illum: invidia autem diaboli mors introivit in orbem terrarum (Ibid. II, 22). Imitantur ergo illum qui sunt ex parte illius. Conspicis te imitatorem esse diaboli, in parte esse constitutum illius; cognoscis tu quod tibimet conquiras mortem, tu qui nolueris in imaginem Dei, quomodo es factus a Deo, manere, [Col. 0860D] sed temet contuleris ad illum, cujus invidia mors intraverit in orbem terrarum. Contra accipe quantam felicitatem cupiat consequi Athanasius; unde et nolit esse, quod sis tu, Arianus apostata; accipe quantam fuerint etiam illi, quos jam quod se Christianos dixerint, es interficere dignatus, consecuti beatitudinem: Justorum autem animae in manu Dei sunt, et non tanget illos tormentum [i 1Kb] . Visi sunt oculis insipientium [Col. 0861A] mori, et aestimata est malitia [a 8Kb] exitus illorum ab [b 1Kb] itinere justo. Abierunt in exterminium, illi autem sunt in pace. Etenim [c 7Kb] si coram hominibus tormenta passi sunt, spes illorum immortalitate plena est, et [d 9Kb] in paucis vexati, in multis bene disponentur, quoniam Deus tentavit illos, et invenit illos dignos se. Tamquam aurum in fornace probavit illos, quasi [e 1Kb] holocaustam hostiam accepit illos, et in tempore erit respectus illorum: fulgebunt [f 1Kb] tamquam scintillae, in arundineto discurrent, judicabunt nationes, et dominabuntur populis, et regnabit Dominus eorum in perpetuum (Sap. III, 1). Desideras interficere Athanasium, existimans quod ei si eum mactaveris possis aeternum dare malum, ignorans scripptum: Condemnat justus mortuus vivos impios, et juventus celerius consummata, longaevitatem [g 1Kb] injusti. [Col. 0861B] Videbunt etenim finem sapientis, et non intelligent quid cognoverit [h 1Kb] de illo, et quare munierit Dominus: videbunt et contemnent, illos autem Dominus irridebit: et erunt post haec decidentes sine honore, et in contumelia mortis in perpetuo, quoniam disrumpet illos sine voce inflatos, et commovebit illos a fundamentis, et usque ad supremum deserentur, et erunt in dolore, et memoria illorum periet [i 1Kb] : venient in cognitionem [j 1Kb] peccatorum suorum timidi, et transducent illos ex adverso iniquitates eorum (Ibid. IV, 16). Cernis inter quos sit pars tua constituta: cernis cum qualibus temet feceris stare contra Dei domum; Athanasium vero videbis inter istos, de quibus infra scriptum accipe: Tunc stabunt justi in magna constantia adversus eos qui se angustaverunt [k 1Kb] , et abstulerunt labores eorum: [Col. 0861C] videntes turbabuntur timore horribili et mirabuntur, in subitatione insperatae salutis dicent [l 8Kb] inter se poenitentiam habentes [m 1Kb] , et per angustiam spiritus gementes: Hi sunt quos habuimus aliquando in [n 9Kb] risu et in similitudinem improperii. Nos insensati vitam illorum aestimabamus insaniam, et finem illorum sine honore: quomodo [o 1Kb] computati sunt inter filios Dei, et inter sanctos sors illorum est (Ibid. V, 1)! Tunc haec dicturus es, nisi tibi consulueris, quando videris te demersum in Tartarum: tunc dicturus haec, quae dicit dicturos suos [p 1Kb] persecutores militum Christi scriptura sancta: Ergo [Col. 0862A] erravimus a via veritatis, et justitiae lumen non luxit nobis, et sol non [q 1Kb] est ortus nobis; lassati sumus iniquitatis in via et perditionis, et ambulavimus heremias [r 8Kb] difficiles, viam autem Domini ignoravimus. Quid nobis pro fuit superbia, aut quid divitiae [s 20Kb] cum exsultatione contulerunt nobis? transierunt omnia illa tamquam umbra, et tamquam nuncius percurrens (Ibid. 6). Contra Athanasium visurus es inter illos, quorum gloriam narrans Spiritus sanctus dicit: Justi autem in perpetuum vivent, et apud Dominum est merces illorum, et cogitatio eorum apud Altissimum. Ideo accipient regnum decoris, et diadema [t 1Kb] de manu Domini, quoniam dextera sua proteget illos et in brachio suo defendet illos (Ibid. 16). Tu contra si in hac manseris animi obstinatione, si censueris finire fragilem hanc vitam inter Arianos, eris [Col. 0862B] inter illos, ad quos item loquitur ore prophetae Spiritus sanctus: Audite ergo, reges, et intelligite; discite, judices finium terrae: praebete aures, vos, qui continetis multitudinem [u 1Kb] , et placetis vobis in turbis nationum; quoniam data est a Domino potestas vobis, et virtus ab Altissimo, qui interrogabit opera vestra, et cogitationes scrutabitur regni [v 1Kb] , quoniam cum essetis ministri ejus [x 1Kb] , non recte judicastis, neque custodistis legem [y 1Kb] , neque secundum voluntatem Dei ambulastis. Horrende et cito apparebit vobis, quoniam judicium durissimum in [z 1Kb] his, qui praesunt, fiet: exiguo enim conceditur misericordia, potentes autem potenter tormenta patientur. Non [a 1Kb] subtransiet personam cujusque Dominus, nec reverebitur magnitudinem cujusquam, quoniam et pupillum [b 1Kb] et magnum ipse fecit, et aequaliter cura est illi de [Col. 0862C] omnibus: fortioribus autem fortior instat cruciatio. Ad vos ergo, o mali tyranni [c 9Kb] , sunt sermones mei, ut discatis sapientiam et non excidatis (Ibid. VI, 2). Tunc, si nec dum nos audieris, Constanti, visurus, quae nunc videre vales minime per incredulitatem tuam, videbis tunc cum inter contyrannos tuos fueris collocatus in illis locis tormentorum, non solum quod injusta amaveris judicia, sed et quod Dei domum destruere volueris, quod negator Dei Filii exstiteris, quod aliter fidem praedicari sanxeris per manentem [d 1Kb] potentiam tuam, quam prophetae et apostoli praedicaverunt. Nec [Col. 0863A] poteris dicere: Non sum inter illos quos describit per Salomonem Spiritus sanctus; quando audias dicere: Ad vos ergo, o mali tyranni, sunt sermones mei (Sap. VI, 10). Non poteris itaque negare te omnium esse contyrannorum tuorum principem, si modo penitus intuearis opera tua. Custoditio, inquit Propheta, legum, confirmatio [a 9Kb] incorruptionis est, incorruptio autem faciet te proximum Deo (Ibid. 19). Tu ad haec, Corrumpite, inquis Dei legem; ut corrupistis vos, persecutores nostri. Quis tam vecors est, qui velit corruptus a te in aeternum perire? qui nolit manendo in integritate proximus fieri Deo? Cur haec aut ipse fecisti, aut nos facere fueras compellere ausus? Numquid non legeras dixisse in libro Sapientiae Salomonem ad Deum: Deus parentum [b 1Kb] , et Domine misericordiarum, [Col. 0863B] qui fecisti omnia verbo tuo, et sapientia [c 1Kb] constituisti hominem, ut dominetur creaturae quae a te facta est, ut disponat orbem terrarum in justitia et aequitate, et in directione animi judicium judicet (Ib. IX, 1). Et iterum: Docuisti populum tuum per talia opera, quoniam oportet justum esse, et humanae [d 1Kb] et bonae spei fecisti filios tuos (Ib. XII, 19). Non, inquam, si haec scripta inveneras, auderes ad tantam provocare nos inhumanitatem. Quomodo vero bonae spei filii erimus? Quomodo justos nos et humanos ante Deum servos illius exhibebimus? cum praevaricatores legis neque justi neque filii Dei dicantur. Cognosce itaque a quali nos bono volueris pertrahere ad mortem, et quidem sempiternam. Siquidem omnis qui desinit esse inter eos, quos in filiorum adoptionem vocaverit [Col. 0863C] Deus, sit amittens vitam, sit perpetuam possidens mortem. Cum igitur sitis Ariani inhumani, impii, crudeles, homicidae, quomodo dici christiani poteritis? sed et cum negetis Christum unicum Dei Filium, et confiteamini credidisse vos in antichristum, unde aut quomodo vos poteritis Christi probare servos, cum manifestaretis [e 1Kb] vosmet vestra professione esse famulos antichristi? Antichristus etenim, in quem Arius crediderit, re vera [f 1Kb] fuit, [Col. 0864A] quando non fuerit: contra noster Salvator Dominus ac Deus Dei unicus Filius, non est, ut tu vis, Constanti creatura, sed est Dominus creaturae; est aeternus, inaestimabilis, sicut est, et cujus est Filius; induit sane perfectum hominem novissimis diebus de utero virginis; sed et cum suscepisset hominem, talis est immutabilis, incorruptibilis, inenarrabilis, et inconvertibilis, qualis est et cujus est Filius; non eum suscepti hominis causa in aliud, quam quod semper fuit, potuit convertere; quandoquidem in forma sit Dei patris sui, quandoquidem sit aequalis Filius Patri, ut refert beatissimus Apostolus: Qui cum in forma Dei esset [g 1Kb] , non est rapinam arbitratus esse se aequalem Deo, sed semetipsum exinanivit formam accipiens servi (Philip. II, 6). Non enim quia [Col. 0864B] dixit, semetipsum exinanivit, formam servi accipiens Deus Dei unicus Filius aliud fieri potuit ex illo, quod est incorruptibilis, inenarrabilis, immutabilis, cum sit semper in eo statu aeternae magnitudinis manens, in quo sit manens et ejus Pater. Sed utique intelligimus quod sit [h 1Kb] , sed semetipsum exinanivit, hoc est, cum [i 57Kb] sit similis atque aequalis Patri Filius, tamen quod et hominem se propter nostram salutem fieri voluerit. Cum itaque tu antichristum susceperis pro Christo, quia re vera ille fuerit, quando non fuerit, qua fronte adhuc es resistens christianis? nisi illa, qua solent et adulterae pudicis? Ausus fuisti tentare, dominari velle Dei populo, subjicere velle ecclesiam Dei tuo regno, divinam majestatem illius tantum metuentem tuo futili imperio: et hoc quidem [Col. 0864C] fecisti, quia nesciens sis scriptum esse de vobis tyrannis: Propter hoc indisciplinatae animae erraverunt: dum enim persuasum habent iniqui posse se [j 1Kb] dominari nationi sanctorum, vincti tenebrarum catenis, et longa nocte compediti, inclusi sub tectis, fugitivi (Sap. XVII, 1). Conspicis jam te esse inter illos Dei populi persecutores, de quibus legisti, quod una catena tenebrarum sunt [k 1Kb] omnes colligati (Ib. 17). Et iterum: Digni quidem illi [l 1Kb] carere lumen et pati carcerem [Col. 0865A] tenebrarum, qui inclusos custodiunt [a 1Kb] filios tuos, per quos incipiebat incorruptum legis lumen vitae [b 1Kb] omnibus dari (Sap. XVIII, 4). An negabis Dei antistites te tenere [c 1Kb] in claustris? Et cum es detinens ne praedicemus certe Dei populo veritatem, cur nos retines in carcere? cur mittis ad exsilia? nisi quia sis metuens ne vos lupos Arianos, rapaces canes rabidosos [d 1Kb] atque antichristos esse temporis nostri, manifestemus sacris revelantibus scripturis. Sacrae enim scripturae probant vos ex actibus vestris non esse Dei servos, sed plane filios diaboli. Si enim non es unus ex illis, quos tales futuros sacrae clamant scripturae, cum scriptum inveneris in CXXXI psalmo: Surge, Domine, in requiem tuam, tu et arca sanctificationis tuae: sacerdotes tui induantur justitiam (Ps. CXXXI, 8); [Col. 0865B] cur damnari a nobis absentem voluisti? certe ad hoc ut justitiam, qua nos induerat Dominus, amitteremus. Cum enim dicat: Sacerdotes tui induantur justitiam, et tu injustitiam nos urgeres facere, quid aliud essemus, si fecissemus quod tuae malevolentiae fuerat visum, nisi conscelerati tui, nisi totius iniquitatis fontes? hi scilicet, qui deponentes justitiae officium, injustitiae, ut tibi placeremus, essemus suscepturi. Persequeris Dei domum, Constanti, ignorans teipsum Deum persequi in domo ejus: domus etenim Dei est ecclesia, in qua est inhabitans Dominus, sicut scriptum est in eodem psalmo: Elegit Dominus Sion, praeelegit eam in habitationem sibi [e 1Kb] : haec requies mea in saeculum saeculi, hic habitabo quoniam praeelegi eam (Ib. 13). Cum [Col. 0865C] haec itaque sint, temet puniri conspice, quando aliquem nostrorum punis tuam; te salutem persequi, quando sis Deo repugnans, non nos, in quos audias Deum dicere, quod enim dignetur requiescere. Tu ergo qui templa Domini tentas violare, nisi te converteris, eo dispereas genere, quo illi, de quibus dicit David in psalmo CXXXV: Qui percussit Aegyptum cum primitivis eorum, quoniam in saecula [f 1Kb] misericordia ejus, et eduxit Israel de medio eorum, quoniam in saeculum misericordia ejus, in manu forti et brachio excelso, quoniam in saeculum misericordia ejus. Qui divisit mare rubrum in divisionem [g 1Kb] , quoniam in saeculum misericordia ejus, et transduxit Israel per medium ejus, quoniam in saeculum misericordia ejus, et excussit Pharaonem et exercitum ejus in [h 17Kb] mare [Col. 0865D] Rubrum (Ps. CXXXV, 10). Qua de re haec scripta invenio? [Col. 0866A] nisi ut crederem, quia cum tu me premere tentares, Deus meus quod sic potuisset, nisi te convertisses, exstinguere, quomodo Pharaonem, et me quod sic fuisset erepturus de manibus tuis, quomodo et illos de Pharaonis potestate. Idcirco etenim dicit ad singulas virtutes, quoniam in saeculum misericordia ejus, ut mihi aperiret, quoniam Domini misericordia mecum sit semper permanens, qui ei tantum sim serviens, tecum vero esse non posse, quia videlicet inimicus illius sis, quomodo fuit et Pharao. Noluimus damnare absentem; noluimus in eum quem scimus innocentem, et in eum quem novimus catholicae fidei praedicatorem, dare juxta desiderium tuum sententiam. Quare? quia nos christiani in Deum porreximus spem nostram, non in te, [Col. 0866B] ac regnum tuum caducum. Noluimus de gloria regni tui nobis placere, qui gloriam consecuturi [i 1Kb] sumus, exspectantes ab eo, in quem solum confidendum esse atque sperandum docens dicit David in psalmo CXLV: Nolite confidere in principibus, et [j 1Kb] in filiis hominum, quibus non est salus: exibit spiritus ejus et revertetur [k 1Kb] in terram suam: in illa die peribunt omnes cogitationes eorum. Beatus [l 1Kb] cujus Deus Jacob adjutor ejus, et spes ejus in Domino Deo ipsius qui fecit coelum et terram, mare et omnia quae in eis. Qui custodit veritatem in saeculum, facit judicium injuriam patientibus (Ps. CXLV, 2). Noluimus injuste tecum persequi justitiae plenum fructibus, ne dum de te vindicta coepisset consequi, fuisset consecuta etiam de nobis: non fecimus quod injuste praecepisti [Col. 0866C] nos implere, ne tecum veniremus ad illum locum, qui in Ecclesiastico [m 11Kb] describitur: Et Deus requiret [n 1Kb] eum, qui persecutionem patitur (Ecc. III, 15); et adhuc: Vidi sub sole locum judicii, illic [o 38Kb] impius: et locum justi, illic pius (Ib. 16). Noluimus vobis conjungi haereticis, noluimus tecum dare manus ad Dei impugnandam domum, noluimus tecum idololatriam suscipere in contumeliam Dei, noluimus sacrilegio tuo misceri, ne et nos audire mereremur tecum illa, quae ore Oseae prophetae audient sacerdotes, populus et rex Israel, qui cuncti derelicto Deo ad idololatriam se contulerant: Audite haec, sacerdotes, et attendite, domus Israel, et domus regis intuemini [p 1Kb] : ad vos est judicium, quia ut laqueum facti estis ad insidiam, et sicut retia extensa ad aviarium [Col. 0866D] venantis (Os. V, 1). Apud Amos prophetam sciebas [Col. 0867A] utique scriptum, quando dedisti disciplinam, exemplum damnandi scilicet innocentem; Qui fecit [a 40Kb] in excelso judicium, et justitiam in terra posuit (Am. V, 7). Dei justitiae violator, Michaeam prophetam dixisse numquid ignorabas de Juda et eorum principibus? Non levaverunt ad Deum manus suas, et concupiebant [b 1Kb] agros, et diripiebant orphanos, et domum per potentiam invadebant, et diripiebant virum et domum ejus, virum et haereditatem ejus: propter hoc haec dicit Dominus: Ecce ego cognosco [c 1Kb] super plebem mala, ex quibus non levabitis services vestras (Mich. II, 1). Sed tibi cum proscribere digneris, deportare, mittere in carcerem, torquere, postremo interficere Dei cultores, nihil malorum repraesentabitur? Noluimus misceri actibus tuis nefandis, ne tecum ad aeternam damnati [Col. 0867B] poenam haec audiremus, quae dicuntur apud Michaeam a Deo: Audite [d 1Kb] itaque haec, praepositi domus Jacob, et residui domus Israel, qui abominamini judicium, et omnia recta pervertitis. Qui [e 1Kb] aedificastis Sion et Jerusalem in sanguinem iniquitatibus. Judices [f 1Kb] ejus cum muneribus judicabant, et sacerdotes ejus cum mercede respondebant, et prophetae cum pecuniis divinabant, et in Domino requiescebant, dicentes: Dominus in nobis est, et non venient in nos mala (Ib. III, 9). Non legeras adhuc apud istum sanctissimum prophetam, ut damnari juberes virum Deo dicatum? In quo [g 1Kb] comprehendam Dominum, assumam Deum meum excelsum. Si comprehendam eum in holocaustis aut [h 1Kb] in vitulis anniculis; aut [i 13Kb] si suscipiet Dominus in millia arietum, aut in decem millia [Col. 0867C] haedorum pinguium, aut dabo primogenita mea impietatis [j 1Kb] , fructum ventris mei pro peccatis animae meae. Renuntiandum [k 1Kb] tibi est, homo, quod sit bonum, aut quid Dominus exquisivit [l 1Kb] a te aliud, nisi ut facias judicium et justitiam, et diligas misericordiam, et paratus sis ire cum Domino Deo tuo (Ib. VI, 6)? Nec apud Habacuc inveneras scriptum: Impius per potentiam oppressit [m 14Kb] justum (Habac. I, 4)? ut ita sceleratum fuisses aggressus opus quod te apud Deum posset facere impium. Item infra non inveneras positum? Cur [n 15Kb] inspicis super contemptores? tacebis ob hoc, [Col. 0868A] quod [o 28Kb] devoret impius justum (Ib. 23). Et idcirco nos videntes quia tu impius justum devorare tentaveras, verum [p 1Kb] non solum non tacuimus male te agere, sed nec tacebimus. Non enim alius es ab eo, propter quem dicitur: Placens [q 1Kb] et contemptor vir superbus nihil proficiet, qui dilatavit sicut inferus animam suam, et ipse ut mors insatiabilis (Ib. II, 5). Non poterit dici quod non conveniat dici de te, si digneris mecum recordari scelera facinorum tuorum, et si funera tua non fueris tardus recensere. Quis etenim alius nostris diebus sibi placens, contemptor, superbus, nihil proficiens, qui dilataverit sicut inferus animam suam, et quia aestimari possit esse ut mors insatiabilis, reperiri potest, nisi tu? Sed conspice nihil te posse proficere, dici tibi a Deo. Licet [Col. 0868B] enim contemptor Dei praeceptorum sis, ejus licet religionem cupiens persequi, eo usque dilataveris animam tuam ad Dei mactandos cultores, ut toto in regno non digneris desinere gregem vexando Domini; tamen nihil proficit omnis infestatio tua. Cuncti etenim, quos persequeris, Dei semper et sunt et erunt servi. Tu vero, nisi tibi provideris, in aeternum eris periturus: tibi placens, contemptor, superbus, quia sis dilatans animam tuam tamquam inferus ad nos devorandos pariter et absorbendos, propterea quod male tibi agenti resistamus, factus ut mors insatiabilis, furiis ageris in nostram necem. Adeo nequam es, Constanti, ut cum prophetam invenio dicere: O qui mihi fundat [r 1Kb] fundationem malam domui suae, ut collocet in altum nidum suum (Ib. 9), [Col. 0868C] tu mihi atque haereditas antichristi, cui faves, ante oculos obversetur, cognoscens conatus tuos illos sacrilegos. Non enim potest dubitari te conatum et conari, ut toto in regno tuo posset fundari haeresis tua, destrui vero fides catholica. Sed et cum audio dicatum Deo prophetam dicere: Vae qui aedificant [s 1Kb] civitatem in sanguinibus, et praeparant civitatem in iniquitatibus (Ib. 12); tu mihi esse videris, qui speluncam latronum sis per sanguinis fusionem aedificans, per necem Dei servorum. Aut negabis speluncam latronum esse vestrum malignum concilium [Col. 0869A] Arianorum? Si non estis latrones, quomodo interficere invenimini Deo dicatos? Civitates in sanguine qui aedificant, vae habent. Prudentissimus imperator, non vidisti, vae tibi posse esse, quia haeresem tuam per sanguinis Dei hominum fusionem putasti reaedificandam? Dicit Spiritus sanctus per Sophoniam prophetam: Quaerite Dominum, et [a 1Kb] omnes humiles terrae judicium operamini, et justitiam quaerite, et respondete, ea sic ut tegamini [b 1Kb] in die irae Domini: tu dicis: Damnate innocentem, estote mecum homicidae, sacrilegi (Soph. II, 3); an non haec sunt, quae nos facere praecipis? Imperasti damnari Domini sacerdotem, nec non imperasti Arianam perfidiam tenendam, rejiciendam vero fidem apud Nicaeam conscriptam. Si haec impleri mandasse te refragari non [Col. 0869B] potes, conspice et homicidas et sacrilegos nos efficere voluisse. Dicit Deus: Et erit in illo die: Scrutinabo [c 1Kb] Jerusalem cum lucerna, defendam [d 1Kb] super viros, qui [e 1Kb] contemptores sunt, ne custodiant mandata (Ib. I, 12): et tu inquis, tua magis atque conblasphemorum tuorum custodienda. Quomodo poteramus damnare injuste justitiae fructibus plenum Domini sacerdotem, cum videamus qualis comminatio fuerit oborta contra Judaeorum praepositos, vel contra omnes? eorum conscios qui haec quae agis egisse noscantur? O quae erat splendida [f 1Kb] et redempta civitas, columba: non exaudivit vocem, non percepit disciplinam, in Domino non confidit, et ad Deum suum non accessit. Principes ejus sicut leones fremunt, judices ejus sicut lupi Arabiae, non subreliqui [g 1Kb] erunt in mane: [Col. 0869C] prophetae ejus spiritales, viri contemptores, sacerdotes ejus contaminant se [h 1Kb] et impie agunt. Dominus autem justus est in medio ejus, et non faciet injuste (Ibid. III, 1). Cum haec ita se habeant, et nobis licitum minime sit injustum proferre judicium, superest autem unum te facias esse ex ejus servis, et discas judicium proferre; aut si semper Dei vis esse inter adversarios, judicium tuum solus prome injustum, desine nos cogere facere quod fieri cernas divinitus prohibitum. Desine jam criminari Athanasium vel nos quod [i 1Kb] nos Dei destruamus domum, quando invenias apud Zachariam te atque contyrannos tuos [Col. 0870A] esse descriptos, quod enim futuri essetis Dei haereditatis persecutores vos, quos dicit supra modum vobis usurpasse potestatem. Crudelitatem etenim narrans vestram dicit Dominus: Zelatus sum Jerusalem et Sion zelo magno, et ira magna ego irascor super gentes, quae se [j 1Kb] superponunt vobis, propter quod ego iratus sum minima. Ipsi autem composuerunt se in mala (Zach. I, 14). Audes, tenebrarum amator, exsecrator luminis, dicere: Damnate innocentem, cum dignetur praecipere nobis Deus per Zachariam dicens: Judicium justum judicate, et pietatem [k 1Kb] et misericordiam facite unusquisque ad fratrem suum: et viduam, et orphanum, et proselytum [l 1Kb] , et pauperem, per potentiam nolite nocere, et malitiam unusquisque non reminiscatur fratris sui in corde [Col. 0870B] suo (Ib. VII, 9). Cum haec sint mandata coelestia, tu cujus auctoritate dixisti, Laniate conservum vestrum? Si Dei mandatis te protulisse hanc auctoritatem dixeris, non poteris probare, quoniam quidem inveniri non possit in sacris scripturis praeceptum Dei, innocentem damnandum. Cum itaque ea feceris, quae lex prohibet Dei, constat te hanc auctoritatem ex voluntate illius protulisse, qui vocetur inimicus Dei; unde et illis compareris necesse est, quibus dicitur per prophetam: Et [m 1Kb] dissuaserunt ne observarent, et dederunt dorsum stultitiae, et aures suas et cor suum statuerunt insuadibile, ne obedirent; degravaverunt, ut non obedirent legem [n 1Kb] meam (Ibid. 11). Et infra: Non [o 1Kb] exaudierunt; si clamabunt, et non exaudiam eos, dicit Dominus omnipotens (Ib. 13). [Col. 0870C] Animae, quiestote [p 1Kb] : haec sunt verba quae faciatis: loquimini veritatem unusquisque ad proximum suum [q 1Kb] , et judicium pacificum et justum judicate in portis vestris: et unusquisque malitiam proximi sui [r 1Kb] nolite cogitare in cordibus vestris, et jusjurandum falsum nolite diligere, quoniam haec omnia odi, dicit Dominus omnipotens (Ib. VIII, 15). Quid me cogis facere ea, quae odio se habere dicit Dominus omnipotens? Sed instruens Dominus de jejunio, Pacem, inquit, et veritatem diligite (Ib. 19). Quomodo pacis atque veritatis amatores esse poteramus, si innocentem falsis per te ac tuos criminibus praegravatum, tamquam [Col. 0871A] reum puniremus? aut quae erat pax? cum haec faciendo etiam a pace Domini potuissemus rejici. Neque enim pax Domini dicentis: Pacem meam relinquo vobis, pacem meam do vobis (Joan. XIV, 27), relinqueretur ab eo in nobis, cum alio ipsi tulissemus injuste. Quis ignorat recedente disciplina recedere et gratiam? Apud Malachiam dicit Deus: Filius honorificat [a 1Kb] patrem, et servus Dominum suum [b 1Kb] . Et si pater sum ego, ubi est honor meus [c 1Kb] ? dicit Dominus omnipotens (Mal. I, 6). Quem igitur timorem atque honorem Deo facturi eramus, si fecissemus, quae tu fieri mandasti? Illa enim tua praecepta et timorem et honorem Dei nituntur auferre dicatis ejus clementiae. Sed et infra tuam specialiter operam manifestans, dicit: Exacerbatis [d 1Kb] Deum in verbis vestris, [Col. 0871B] et dixistis: In qua re exacerbavimus eum? in eo quod dicatis: Omnis qui facit malum, bonum est coram Deo, et in ipsis benedicet: et ubi est Deus justitiae (Ibid. II, 17)? Propheta dicit: Ubi est Deus justitiae, contra eos qui dicunt: Qui facit malum, bonum est coram Deo, et ipsis benedicet: et tu das mandata, fundendum cruorem justorum, et adhuc dicis te Dei servum, cum sis ipsius dissipator legis. Justum est damnare absentem, et quidem innocentem, aut injustum? Si justum non est, quia cogis [e 1Kb] facere nos eam rem per quam puniri mereamur a Deo? Tobias, Omnibus, inquit, diebus vitae tuae, fili, Deum in mente habe, et noli peccare velle, vel praeterire praecepta illius. Justitiam fac omnibus diebus vitae tuae, et noli ambulare [f 1Kb] per viam iniquitatis, quoniam agente [Col. 0871C] te ex veritate, erit respectio operibus tuis et omnibus qui faciunt justitiam (Tob. IV, 6). Dic, Constanti, justitiam facit, qui interficit innocentes? qui servorum Dei fundit sanguinem? Si non facit justitiam, sed magis iniquitatem, restat ut te videas esse iniquitatis amatorem, atque omne iniquum fabricantem opus. Etenim cum justitiam nos in omni tempore facere hortetur sacra lex, et tu compellas facere injustitiam, quem te alium velis habeam nisi et injustitiae amatorem et perpetratorem? Omnibus, inquit, diebus vitae tuae, fili, Deum in mente habe (ibid.); cum eumdem reliqueris haerendo Arianis. Hi etenim non eum derelinquimus, qui fidem tenemus apostolicam. Quomodo non praecepta ejus praeteris, qui interficias servos ejus [Col. 0872A] nomini majestatique dicatos? cum sis eos cogens derelinquere eum, et fieri conserpentes atque coapostatas tuos? Nos odio apud te laboramus, quia tibi vera dicamus, quia te vivere nobiscum velimus in aeternum; illos vero es diligens, qui ad te transitum fecerint, illos qui cum tibi primum contraxerint [g 1Kb] , postea tamen servire nefariis meditationibus tuis, quam Dei parere praeceptis maluerint. Gaudens es quod eosdem tua calliditate illiciens ad suscipiendam perduxeris haeresim tuam, quod in omnibus eos habeas subjectos, illos quos jampridem videras pro nihilo te dicere [h 1Kb] , quos cernebas calcare propter veritatem regni tui auctoritatem. Sed scire te volumus non esse novum hoc factum, sed saepe ita esse actum a perfidis atque inconsideratis, ab eis, quos praescius [Col. 0872B] futurorum ore sanctissimi Malachiae praeostenderit prophetae (Mal. III, 13): Gravastis [i 1Kb] adversum me consilia vestra, dicit Dominus omnipotens, et dixistis: In qua re detraximus de te? quia dixistis: Vanus est omnis qui servit Deo, et quid amplius? Quod custodivimus praecepta illius, et ambulavimus deprecantes ante conspectum Domini omnipotentis. Et nunc nos magnificamus alienos, et renovantur omnes facientes iniqua: et restiterunt Deo [j 1Kb] , et salvati sunt. Haec detraxerunt [k 11Kb] qui timent Deum, unusquisque ad proximum suum: etintendit Dominus, et exaudivit, et scripsit librum memorialem coram se timentibus Dominum et metuentibus nomen suum. Et erit [l 1Kb] mihi, dicit Dominus omnipotens, in die qua ego facio, in possessione; et eligam eos, quemadmodum eligit homo filium suum bene servientem [Col. 0872C] sibi: et conversi videbitis quantum sit inter justum et injustum, inter servientem Deo et non servientem. Quia ecce dies venit Domini, [m 1Kb] ardens sicut clibanus, et uret eos, et erunt omnes alienigenae, et omnes qui faciunt scelera ut sarmenta, et succendet eos dies Domini, quae venit, dicit Dominus omnipotens, et non derelinquetur ex eis radix, nec vitis (Ib. IV, 1). Deum dicere haec audiens, quia adhuc in malis tuis esse digneris, gaudere te etiam in hoc arbitror, quod cum praevaricatoribus, cum Deum derelinquentibus, illa percepturus sis ab eo. Vae tibi homicidae atque sacrilego, quoniam nisi poenitentiam factorum tuorum egeris, eris ut nunc es inter illos, quos ore Esaiae increpat Deus dicens (Is. I, 4): Vae, gens peccatrix, [Col. 0873A] populus plenus delictis [a 1Kb] , semen malignum, filii sine lege, dereliquistis Dominum, et exacerbastis sanctum Israel. Eris semper unus ex illis, qui propter nequitias studiorum suorum principibus Sodomorum et populis Gomorrhae comparantur, dum dicitur (Ib. 10): Audite verbum Domini, principes Sodomorum: attendite legem [b 1Kb] Dei, plebs Gomorrhae. Cum illis eris nisi te correxeris, de quibus scriptum legisti (Ibid. 15): Si multiplicaveritis preces [c 1Kb] , non exaudiam vos: manus enim vestrae sanguine plenae sunt. Vae tibi, Constanti, qui tantam Dei incurreris offensam, ut non videre potuisses quid tibi fuisset cavendum. Cum enim dicat ore Esaiae illis prophetarum sanctorum et omnium justorum interfectoribus (Ibid. 16): Lavamini, mundi estote, auferte malitias ab inimicis [d 1Kb] vestris [Col. 0873B] ante oculos meos, desinite a malitiis vestris, discite bonum facere, inquirite judicium, eripite injuriam accipientem, judicate pupillo et justificate viduam; ad haec tu contra juberes trucidandos Dei cultores, ipsum deserendum Deum, suscipiendam vero idololatriam; hoc fuit audisse Dei monita, et fuisse correctum. Qua de re istud cogis nos facere? nisi quia sis cupiens nos tecum gladio consumi? Et si volueritis [e 1Kb] , dicit Deus, et exaudieretis me, bona terrae edetis. Si vero nolueritis, neque exaudieretis me, gladius vos comedet: os enim Domini locutum est ista (Ibid. 19). Cui obtemperabimus, Deone haec dicenti, an tibi ejus inimico? Deus dicit Judaeis, ut jam derelinquerent errores suos, abjicerent malitias suas ex cordibus suis, discerent bonum facere, justum judicarent [Col. 0873C] judicium. Tu inquis, Damnate injuste. Qua de re istud suades me facere? nisi quia velis me effici illiusmodi hominem, quales sint illi, ad quos dixerit Deus (Ibid. III, 14): Vos autem, dicit Deus, quid succenditis [f 1Kb] vineam meam, et rapina pauperum in domibus vestris? quid vos injuriam facitis populo et faciem inopum confunditis? Et tu ita haec es faciens, ita cuncta gerens, quae quia faciant, indignatur facientibus: tamquam placere te non posse sis sciens, nisi et Domini succendisses vineam, et rapinam pauperum constituisses intra domum tuam, et multis modis servis Dei irrogasses injurias. Aut dicere tentabis haec omnia te non fecisse? Numquid non succendisti vineam Domini, quando coegisti eam jam [Col. 0874A] non scire Dominum Abrahae, Deum Isaac, Deum Jacob, Deum apostolorum, Deum prophetarum ac martyrum, sed idololatriam per Arium inventam, per te vero exaltatam? Numquid non est rapina pauperum haec Dei servorum christianorum in domo tua, propter quos legisti scriptum: Beati pauperes spiritu, quoniam ipsorum est regnum coelorum (Matth. V, 3)? cum scias te proscripsisse resistentes sacrilegio tuo. Numquid dicere audebis: Non feci, nec facio injuriam populo Dei? Et quis tantam aliquando fecit quantam tu? qui neque omnia genera tormentorum inferendo desinis [g 1Kb] , neque varie puniendum. Noluimus innocentem tamquam reum punire, ne ista et nos percuteret sententia, quae ore adhuc prophetatur Esaiae (Is. X, 1): Vae scribentibus nequitiam; [Col. 0874B] scribentes enim nequitiam scribunt, declinantes judicium pauperum, et rapientes judicium egentium plebis meae, ut sit illis vidua in rapinam, et pupillus in direptionem: et quid facient in diem [h 1Kb] visitationis. Tribulatio enim a vobis longe superveniet, et ad quem refugietis? Non temperavimus [i 1Kb] tuo consilio venenato, cupientes confugere in omnibus tribulationibus nostris atque anxietatibus ad eum, ad quem confugerit ille justitiae amator in omnibus probatione Job; non obedivimus praecepto tuo crudeli, quia voluerimus imitatores inveniri istius Dei servi Job dicentis (Job XXIX, 12): Liberavi pauperem de manu potentis, et orphano qui sine adjutorio erat, ego eram adjutor. Os autem viduae me semper benedixit. Justitia enim eram vestitus, et coopertus judicium [j 1Kb] ; et eram oculus caecorum, et [Col. 0874C] pater in infirmorum, iniquorum autem molas confregi, et dentibus [k 1Kb] illorum rapinam abstuli. Et infra (Ib. XXXI, 6): Positus [l 8Kb] sum statera justitiae, et scit Dominus simplicitatem [m 9Kb] meam, quoniam numquam pes meus exerravit a via recta, sed nec oculus meus conspexit. Quae est recta via, a qua se refert gloriosus Job non deorbitavisse? utique haec, quae nec innocentem interfecit, nec alium scit Deum; quia nec scit nisi Deum angelorum archangelorumque, quem non posse nos sentis eripere de tua potestate Quando enim dicis de fide beatae Ecclesiae: Si catholica est apud Nicaeam descripta fides, eripiat eos in quem crediderunt de mea potestate; non habere utique virum ad eripiendum nos de manibus tuis Deum dicis, non posse te stare [Col. 0875A] contra; asseris Ecclesiae apostolicae Deum non habere tantam potentiam, quae possit tuam excludere virtutem. Quid enim aliud confitetur beata Ecclesiae fides, nisi quia sit credens in Deum Patrem [a 1Kb] et in unicum Filium ejus, natum ex innato et vero Patre, et in sanctum Spiritum paracletum? Quid aliud confitetur fides catholicae Ecclesiae, nisi quia et Trinitas sit perfecta, et una sit [b 1Kb] dealitas Patris et Filii et Spiritus sancti? Quid aliud confitetur beatae Ecclesiae fides, nisi quia neque Pater susceperit hominem, neque Spiritus sanctus paracletus, sed unicus Filius Dei? Quid aliud astruit gloriosae Ecclesiae fides, nisi quia sit Dei unicus Filius immutabilis, inconvertibilis, inaestimabilis, immensus, aeternus, sicuti sit et cujus sit Filius? Credidit sancta Ecclesia [Col. 0875B] unam potentiam habere, unicamque dominationem Patrem et Filium et Spiritum sanctum, hanc fidem, quam dicis haereticam; et tuam astruis catholicam, illam quae dicat Deum non habere verum Filium, quae dicat fuisse [c 1Kb] quando non fuerit, quae dicat factum ex nihilo, utique ex illis sensibus, quibus Rabsaces, dux Assyriorum regis, exprobrabat Deum Abrahae, et Deum Isaac, et Deum Jacob, dicens: Non vos seducat Ezechias, quia possit vos liberare de manibus regis Assyriorum Deus vester (Is. XXXVI, 14). Ita et tu, dux Antichristi, dicis per tuos: Non vos seducant verba episcoporum vestrorum, qui mihi contradicunt, quia vos liberare non potest fides, quam illi praedicant. Licet enim sermonem varient, tamen res ad hoc perducitur ut constare possit, te sic nobis [Col. 0875C] exprobrare Deum, quod impotens [d 1Kb] sit ad eripiendos nos, quomodo rex exprobrarit Assyriorum (Ibid. 16): Haec dicit rex Assyriorum: Si vultis benedici, exite potius ad me, et manducabitis unusquisque fructum vestrum vineae et ficus, et bibetis aquam de lacubus vestris, donec veniam et accipiam vos in terra tali, sicut est terra vestra, terra tritici, et vini, et panis, et vinearum. Non ergo vos seducat Ezechias, dicens: Deus vos liberabit. Et infra (Ibid. 20): Quis liberabit Jerusalem de manu mea? Sed quod contra talis esse [e 1Kb] monstratus es, dicit ore Esaiae Deus ad Ezechiam (Ibid. XXXVII, 6): Non est quod paveas a sermonibus istis, quos audistis, quibus exprobraverunt me legati Assyriorum: ecce mitto meum [f 9Kb] spiritum, et audito nuntio revertetur in regione sua, et cadet gladio in [Col. 0875D] terra sua. Illa nunc, Constanti, circa te stare cernimus pericula, nisi tibi feceris esse consultum, quae circa illum steterint, qui dicebat (Ibid. X): Sic dicetis Ezechiae regi Juda: Non te seducat Deus tuus, in quo confidis, dicens: Non tradetur Jerusalem in manus [Col. 0876A] regis Assyriorum. Sic in periculis es tu, blaspheme, ut ille, et non vides; contra nos Dei cultores videmus tutos defensosque stare incolumes. Unde tuti sumus ac defensi? nisi quia sanctam teneamus fidem quam tenuerunt patriarchae, prophetae, apostoli ac martyres, hanc quam judicasti haereticam. Sed ut iterum ad Athanasium redeamus, in quo hanc persequeris sacram fidem, non timuisti, oro te, indignationem Domini contra illos prolatam, qui exprobrare tentaverunt Job justissimum, ut falsis criminibus peteres Dei antistitem? Non metuis etiam nunc ne ad te dicat Deus, quae dixit illi regi loquenti contra Job sanctissimum (Job XLII, 7): Peccasti tu, et amici tui ambo [g 1Kb] . Nihil enim veri locuti estis coram me. Interea sic vos Ariani superiores poteritis Athanasio inveniri [Col. 0876B] nunc apud Deum, quomodo et illi tunc inventi sunt, qui Job exprobrant [h 1Kb] . Utile est tibi, Constanti, ut per Athanasium Domini sacerdotem pro facinoribus tuis sis supplex Deo, per ipsum dirigas vota tua, sicuti et illi per Job; per Athanasium sive per coepiscopos ejus des operam, salutarem consequi baptismum [i 1Kb] . Caeterum quo velitis vos torqueatis modo adversus Athanasium, vos de filiis esse invenimini, quippe haeretici, illius anguis, colubri, refugae, desertoris; Athanasius vero est Dei domesticus, ut fuit Job; est de filiis lucis, et ipsam tenens justitiae viam quam tenuit servus Dei Job; est ipse possidens fidem, unde et de filiis Athanasius Abrahae est. Sic Dei Filium confitetur Athanasius, ut confessus est Job; qui Job unde de filiis Abrahae? nisi quia sic crediderit, [Col. 0876C] quomodo fuit credens et Abraham. Si haec ita se habere ignoras, percurre beatum Paulum apostolum non solum [j 1Kb] ad Romanos, sed ad Galatas, et invenies vera esse quae defendam. Aut numquid, quia Job justi beatus apostolus nominis specialiter non fecit mentionem, negabitur Job de filiis esse Abrahae? Si non potest negari Job esse de filiis Israel, dubitari non potest, hinc illum tantum factum ac talem, quia crediderit in Deum, ut fuerit credens beatus Abraham. Non enim operibus legis, sed per fidem justificari credentes revelat apostolus: neque enim illarum tentationum victoria ei fuisset reputata ad justitiam, nisi fuisset sic credens in Deum ut crediderit Abraham: aut unde vinceret diabolum, nisi quia fuisset credens in Deum Patrem [k 1Kb] , et in [Col. 0876D] unicum Filium ejus, natum ex innato et vero Patre, et in sanctum paracletum spiritum? aut si putas quia non ita est semper creditum, ut hodie credimus, proba beatos apostolos ac martyres potuisse superare concarnifices [l 1Kb] tuos, atque victo amico vestro [Col. 0877A] diabolo consequi regna coelestia, nisi credentes in Patrem et in Filium et in Spiritum sanctum. Igitur si ita hi credendo vicerunt, qui post Domini unici Filii Dei adventum crediderunt, crede quia et ante adventum ejus, qui vicerunt diabolum, non aliter crediderunt, quam quomodo hodie credimus. Neque enim Daniel leones, et tres pueri vincerent ignes, nisi quia credentes fuissent, ut hodie credit Ecclesia. Inde denique Abrahae fidem provocat apostolus, probans auctoritate usus sacrarum litterarum, sic credidisse Abraham, quomodo nunc fuerit credens Paulus, tunc vero se fuisse filium irae erroneum, quando cum Judaeis negabat unicum Dei Filium. Cum haec ita sint, obsecro te ut jam contra Dei domum gerere pugnam desinas, accipiasque hortamenta [Col. 0877B] coelestia; quae te perducere possint ad consequendam salutem perpetuam. Ore accipe quae dicat ad vos Isaiae Deus (Is. XLVI, 12): Audite me, qui perdidistis cor vestrum [a 1Kb] , qui longe estis a justitia. Aut si cor tuum tecum est, si non a justitia es longe, cur dicis nobis Dei sacerdotibus: Damnate absentem, punite innocentem? Si enim cor tuum non amisisti, et justitiae tenes viam, cur non retines scriptum (Ib. LVI, 1): Custodite judicium, facite justitiam: appropiavit [b 54Kb] enim salutare meum advenire, et misericordia mea revelari. Beatus vir qui facit eam [c 1Kb] , et homo qui amplectitur eam, sabbata mea non violare, custodiens manus suas ne faciat injustitias. Et iterum (Ibid. LVII, 21): Non est [d 1Kb] gaudere impiis, dicit Dominus. Exclama in virtute, ne parcas: sicut tubae [e 1Kb] exalta vocem tuam, et annuntia populo meo peccata eorum; et domui [Col. 0877C] Jacob iniquitates suas: me de die in diem quaerunt, et scire vias meas volunt, tamquam populus qui justitiam fecerit et judicium Dei non dereliquerit. Petunt a me nunc judicium justum, et appropiare Deo desiderant (Ib. LVIII, 1). Quam, infelix, spem habere potes, nisi poenitentiam malorum tuorum factorum egeris? cum audias Deum dicere (Ibid. LVII, 21): Non est [Col. 0878A] gaudere impiis. Aut negabis te impium Dei cultorem, cum te non neges fusorem sanguinis? Deinde si tempore jejuniorum subditos quia percusserint pugnis, et aliis injuriarum generibus laeserint, contra eos hujusmodi increpationes pretulit Deus, qualem contra nos protulisset si contra praecepta divinae magnitudinis ejus damnaremus inauditum, absentem et quidem innocentem? Nec si flectas [f 1Kb] ut circulum cervicem tuam, et cilicium, et cinerem substernas, nec sic vocabitis jejunium acceptum (Ib. LVIII, 5). Cernimus per hanc comminationem quanta esse possit adversus nos Dei ira, si innocentem damnaremus. Si enim tempore jejuniorum pugnis subditos nobis percusserimus, taliter indignatur Dominus, quanto magis si ejus cultores mactaverimus! Si pugnis non [Col. 0878B] licet mihi percutere subditos tempore jejuniorum, poterit licere quovis tempore gladio percutere consacerdotem meum? Non tale jejunium elegi, dicit Dominus, sed [g 1Kb] solve obligationes violentorum contractorum [h 13Kb] ; dimitte confractos [i 1Kb] in remissionem, et omnem conscriptionem iniquam disrumpe; frange esurienti panem tuum et egenos [j 1Kb] , qui sine tecto sunt, induc in domum tuam: si videris nudum, operi, et domesticos seminis tui noli despicere (Ibid. VI). Quam tenes, rex prudentissime, spem? cum haec omnia verteris in contrarium. Quomodo enim omnem nodum solvisti iniquitatis, cum sive incredulitate tua, qualem te institueris adversum nos, sis talis permanens, et magis magisque sis crescens in malevolentia tua ad nos disperdendos, sive in blasphemia tua auctor sacrilegii creveris, magis etiam edicto [k 1Kb] blasphemiam [Col. 0878C] tuam, catholicam esse asserendo fidem, more [l 1Kb] scilicet meretricum, quae primo clam scortentur, postea vero ita sint inverecundae, ita amittentes pudicitiae decus, ut velint scortari in propatulis? Quomodo dissolvisti omnem nodum iniquitatis, cum contra beatum Athanasium, susceptum ante annos furorem adhuc ita retineas, ut velis ejus fundi [Col. 0879A] cruorem? Quomodo dimisisti confractos in requiem, cum torquendo [a 1Kb] varie non desinas servos Dei? Et quomodo dimisisti [b 1Kb] confractos in requiem, quando videas carceris [c 1Kb] metalla, exsilia, vix jam capere posse christianorum numerum per te damnatorum? Quomodo etiamsi fregeris esurientibus panem tuum, acceptum habebit Dominus, cum servos fame neces dicatos ejus aeternitati? Quomodo si inducas egenos sine tecto in domum tuam, respicere dignabitur super opus tuum Deus, cum videat servos suae claritatis rejectos de domibus privatis, propterea exsules factos, quod noluerint suscipere idololatriam tuam per Arium institutam? Quomodo si nudos texeris, poteris Deo placere, cum servis ipsius patrimonia tuleris, et dixeris: Si damnaveritis fidem apostolicam, [Col. 0879B] atque arianam susceperitis, cuncta vestra recipietis? Sane [d 1Kb] unum de his omnibus Domini sacris mandatis inveneris [e 1Kb] implere, quod enim domesticos seminis tui non despicias. Non despicis re vera conviperinos tuos Arianos, natos videlicet de impuderato [f 1Kb] patre vestro diabolo; diligis fratres [g 1Kb] tuos quia hos videas tibi proximiores, hos amas singulari affectu, his cunctam gloriam regni tui exhibes, hos socios atque participes ad Dei delendam haereditatem in tuo regno habes; illos fecisti locupletes, illos extulisti supra omnes constitutos in sublimitate, hoc est, eos, qui se vestris miscere censuerunt tenebris. Igitur cum sis haec agens, quae odio habeat Deus, quomodo arbitraris te audiri posse a Deo? aut si feceris eleemosynam, [Col. 0879C] posset ibi ferri accepto? cum audias eum dicere: Tunc orietur [h 1Kb] matutinum lumen tuum, et sanitas tua cito orietur, et praecedet ante te justitia, et majestas Dei circumdabit te. Tunc clamabis, et Deus exaudiet te. Adhuc [i 1Kb] loquenti tibi dicet: Ecce adsum (Ibid. 8). Aliquid te eorum posse consequi arbitraris, quandoquidem non ortum tibi fuerit matutinum lumen, sed tenebrae inextricabiles obsederint animum tuum, atque pertexerint errorum caligines [j 1Kb] ? quae sanitas tibi oborta est, cum sis positus in omni vulnere mortis, cum quotidie augmenta parias vulneribus tuis, cum dans operam sis, quo possis penitus temet exstinguere? Nobis etenim non aliunde est sanitas, nisi primo in loco quia crediderimus, ut crediderunt patriarchae, [Col. 0880A] prophetae, apostoli ac martyres. Quomodo potest te praecedere justitia, cum totus in injustitia sis permanens? cum sentina sis Ariani dogmatis? cum Christianorum sis fusor sanguinis? Quomodo te majestas Dei circumdabit, cum expugnans ipsam majestatem sis, quam derelinquens, idololatriam Ariani dogmatis suscipere censueris? Quomodo tunc clamabis, et Deus exaudiet te? adhuc loquenti tibi dicet: Ego adsum? cum sis negans Deum Patrem, negans unicum Filium ejus, negans sanctum paracletum Spiritum. Quomodo aut exaudire te poterit, aut dicere tibi: Ecce adsum? cum vertis, quantum apud te est, ejus religionem, cum ejus antistites catholicos removeris, et haereticos constitueris? quomodo te exaudiet, quem calcandum putasti modis omnibus, [Col. 0880B] nisi poenitentiam malorum factorum egeris, nisi vias tuas nefarias deserens, sanctae ecclesiae justum iter comprehenderis? Tunc utique haec promissa Dei consequi poteris. Scriptum est enim propter eos, qui corde ex toto sese ad Deum converterint: Haec dicit Excelsus in excelsis habitans [k 1Kb] , in aeternum sanctus in sanctis, nomen ei Dominus Altissimus in sanctis requiescens, et pusillanimis dans [l 1Kb] animae aequitatem, et dans vindictam contribulatis corde. Non in aeternum irascar vobis, nec semper vindictam de vobis exigam (Ib. LVII, 15). Sed quibus hoc dicit? nempe eis, qui se converterint per satisfactionem ad delicta sua delenda. Unde et, Non tale jejunium elegi, dicit Dominus, sed solve omnem nodum iniquitatis, sed solve obligationes violentorum contractorum; dimitte confractos in remissionem, [Col. 0880C] et omnem conscriptionem iniquam disrumpe: frange esurienti panem tuum, et pauperes qui sine tecto sunt induc in domum tuam: si videris nudum, operi, et domesticos seminis tui non despicies. Tunc orietur matutinum lumen tuum, et sanitas tua cito orietur, et praecedet ante te justitia, et majestas Dei circumdabit te. Tunc clamabis, et Deus exaudiet te: et adhuc loquenti tibi dicet: Ecce adsum (Ib. LVIII, 6). Aderit tibi Deus, si primo credas in eum, si deinde ad haec verteris temet, quae etiam infra dicit implenda: Si auferas [m 1Kb] a te vinculum iniquitatis et obligationis, et verbum murmurationis, et dederis esurienti panem tuum ex animo, et animam humiliatam satiaveris. Tunc orietur in tenebris lumen tibi, et tenebrae tibi ut meridies erunt: et erit Deus [Col. 0881A] tuus tecum semper, et repleberis sicut desiderat anima tua, et omnia ossa tua pinguescent. et erunt sicut hortus ebrius, et sicut fons cui non defecit [a 9Kb] aqua (Ibid. 9). Haec, ut jam dictum est, consequi poteris, si te ad ecclesiam conferas, si coarianos tuos vites, si illam malignorum congregationem vestram odire digneris. Tunc erit Deus tecum semper, tunc in tenebris orietur lumen tibi, tunc tenebrae tibi ut meridies erunt, tunc in bonis dirigetur iter tuum. Caeterum si in hac pervicacia manseris, si in hac crudelitate, ut servos ejus crucies, non tecum Deus erit, sed ille, qui et hodie esse in vestro coetu Arianorum invenitur, hoc est diabolus. Ista etenim quae agere dignaris, non sunt Dei, sed diaboli. Si opera sunt illa Dei, ut proscribas [Col. 0882A] certos quod aut Athanasium antistitem Dei non damnaverint innocentem, aut quod non cohaeretico tuo Georgio [b 1Kb] communicaverint, aut quod se dicant Christianos, quod nolint effici coapostatae tui, possunt sane aestimare [c 1Kb] , si illa opera Deo sint placita; item si eleemosyna est ista, quam de [d 1Kb] lacrymis das alienis, de eorum bonis, qui deportari, interfici, proscribique maluerint a te, quam aut innocentem damnare, aut negare unicum Dei Filium, in quem credentes sciebant glorificatos Abraham, Isaac, et Jacob, et omnes prophetas, apostolos ac martyres, quorum te fieri socium, atque omnibus participem me cupere, mea circa te haec esse vota, ille est testis qui nobis tribuere hoc potens est.



PRO SANCTO ATHANASIO LIBER SECUNDUS.
[Col. 0881]

[Col. 0881C] Audes ad Deo dicatos tendere, Constanti, manus, ad eos vexandos, quorum felicitatem declarat apostolus dicens: Scimus autem quoniam diligentibus Dominum [a 1Kb] omnia procedunt in bonum, his qui secundum propositum vocati sunt, quos praesciit et praedestinavit conformes fieri imagini Filii ejus (Rom. VIII, 28). Procedunt quidem nobis in bonum tuae persecutiones. Sed adverte per Jeremiam quae vobis persecutoribus promittat Deus dicens: Sanctus Israel Domino, initium generationum ejus: omnes qui edunt eum, poenitebunt. Mala inducam super eos, dicit Dominus (Jer. II, 3). Venient super te mala quae tibi promittit Deus, Constanti, nisi temet correxeris, sicut venerunt super illum populum carnalem comblasphemum tuum, ad quem dicitur: Tu malignatus es ut [Col. 0881D] coinquinares vias tuas, et in manibus tuis inventus est sanguis animarum innocentium (Ibid. 33). Eris in aeternum inter Dei inimicos, nisi audieris audiens ejus sanctam dicentis admonitionem: Si emendantes emendabitis [b 1Kb] vias vestras, et cogitationes vestras, et facientes feceritis judicium inter virum et proximum [Col. 0882C] ejus, et proselytum, et pauperem, et viduam non potentabitis [c 1Kb] , sanguinem innocentis non effuderitis in hoc loco, et post alienos Deos non abibitis (Ib. VII, 5). Emendabis vias tuas, si jam desinas persequi Dei servos, si te Christianum fueris confessus, et esse Arianum negaveris, si Filium Dei, verum Dei Filium credideris, si anathema feceris dicentes: Erat [d 1Kb] quando non erat, et factus est ex nihilo: mutabis vias tuas, si poenitueris pro homicidiis, proque [e 1Kb] sacrilegio tuo; alioquin eris [f 1Kb] , ut nunc es, ex illis, in quorum exprobrationem dicitur a Deo: Numquid spelunca latronum est domus mea, in qua vocatum est nomen meum (Ibid. 11)? Quos vis esse Dei domum, vosne Arianos, an nos Christianos? Si enim vestra maligna congregatio est domus Dei, ergo latronum congregatio [Col. 0882D] est domus Dei. Vos etenim fundendo sanguinem Dei servorum, ut tunc fundebant Judaei, inspicimini esse latrones. Ex fructibus tuis, Imperator Constanti, non esse Christianus, sed plane manceps latronum cognosceris. Praecipis denique innocentes interimi, habitans scilicet non in ecclesia Domini, sed in spelunca [Col. 0883A] latronum: non desinis interficere eos, quos videas interfici paratos pro unici Dei Filii claritate, pro aeterna illius majestate. Noluimus ad falsas suggestiones tuas, dare contra virum justum sententiam, ne et nos percuteret tecum et cum Judaeis ista Domini increpatio: Extendit linguam suam sicut arcum in falso, et fides non invaluit super terram, quia de malis mala exierunt, et me nescierunt (Ibid. IX, 3). Tu, qui falsorum es criminum concinnator pariter et amator, tu Dominum nesciens, nisi [a 1Kb] te correxeris, ut es, unus eris ex illis, de quibus scriptum legisti: Veritatem non loquuntur, didicit lingua eorum loqui mendacium: reverti noluerunt, et non obreliquerunt usuram super usuram, dolum super dolum: noluerunt me nosse, dicit Dominus. Propter haec, hoc [Col. 0883B] dicit Dominus: Ecce ego comburo eos, et probabo eos, quia sic faciam a facie malignitatis filiae populi mei. Sagitta vulnerans lingua eorum, maligna verba oris eorum: proximo suo loquitur pacifica, et in semetipsum detinet inimicitiam. Numquid in his [b 6Kb] visitabo, dicit Dominus, aut in gentem talem non vindicabit anima mea (Ibid. 5)? Eripe te, Constanti, a fovea Arianae dementiae, ne des aeternas poenas cum consacrilegis tuis. Noli gloriari tibi de caduca tua dignitate: considera te mortalem, quia aliter non possis consequi immortalitatem, nisi Deum agnoveris, et ejus feceris voluntatem; sicut scriptum est: Haec dicit Dominus: Non glorietur sapiens in sua sapientia [c 1Kb] , et non glorietur fortis in fortitudine sua, nec glorietur dives in divitiis suis, sed in hoc glorietur qui gloriatur, inquirere [d 1Kb] [Col. 0883C] me et intelligere, et scire in Deum gloriari, quia ego sum Dominus qui facio misericordiam, et judicium, et justitiam super terram; quia in his est voluntas mea, dicit Dominus (Ibid. 23). Cum igitur videas in his esse voluntatem Domini, quomodo haec quae amare se dicit Dominus, perosa habere dignaris? In hoc, inquit, glorietur, qui gloriatur, inquirere me et intelligere, et scire in Deum gloriari (Ibid. 24). Quomodo poteris te dicere nunc in Deum gloriari? Quomodo poteris requirere te illum astruere, cum sis provocans omnes cultores ejus majestatis ad deserendam fidem apostolorum, ad blasphemiam dogmatis vestri suscipiendam? In hoc glorietur, qui gloriatur, inquirere [Col. 0884A] me et intelligere, et scire in Deum gloriari, quia ego sum Dominus qui facio misericordiam, et judicium, et justitiam super terram, quia in his est voluntas mea, dicit Dominus (Ibid.). Cum itaque judicium vis injustum a Dei proferri sacerdotibus, cum sis fusor innocentium sanguinis, non es ejus servus, qui haec ore loqui dignatus sit prophetae, sed plane es illius famulus qui repleverit cor Cain, ut justum puerum primum cultorem interficeret Domini. Hinc est quod cum sis tanta in sublimitate positus, unus tamen ex his esse inveniaris, de quibus Dominum locutum in evangelio legisti: Vos [e 1Kb] de diabolo patre nati estis, et concupiscentiam patris vestri facere vultis: ille enim homicida fuit ab initio, et in veritate non stetit (Jo. VIII, 44). Es mendax et homicida: mendax, qui crimina falsa [Col. 0884B] obieceris [f 1Kb] Dei servo Athanasio; mendax, quia haereticam fidem dicas catholicam, et catholicam dicas haereticam; homicida, quia et sanguinem persequeris Athanasii, et jam interfeceris [g 1Kb] certum numerum Dei cultorum. Non stetisti sine dubio in veritate, quia sis haec gerens, sed es totus in mendacio constitutus, quia et mendax sit pater tuus, qui te cogit ad unicum negandum Dei Filium, qui te impellit ad ejus servorum effundendum cruorem. Noluimus damnare absentem, noluimus innocentum [h 1Kb] ferre sententiam, noluimus haeresim suscipere tuam, ne facti tibi similes mereremur audire, quae audiunt coerratici [i 1Kb] tui Judaei, in quorum opprobrium colligimus per Jeremiam dictum: Omnes gentes sine circumcisione sunt [j 1Kb] , et omnis [k 1Kb] domus Israel sine circumcisione [Col. 0884C] sunt cordis (Jer. IX, 26). Es atque eris, nisi te nobis tradideris, inter illos, quos contra clamat Spiritus sanctus ex persona nostri populi ad Deum dicens: Scio, Domine, quoniam non sunt hominis viae ejus, neque vir ibit et corriget cogitationem suam: doce nos Domine, sed in judicio, et non in ira, ne paucos nos facias: effunde iram tuam super gentes, quae nesciunt te, et super regna quae nomen tuum non invocaverunt, quia comederunt Jacob, et consumpserunt illum, et pascua ejus exterminaverunt [l 1Kb] (Ib. X, 23). Conspicis te unum esse ex illis, contra quos dicit Dei spiritus ex persona populi nostri. Respicis, nisi te converteris, quod ira Domini in te alienigenam, [Col. 0885A] in te regem; quia non solum non invocaveris nomen Domini, sed adhuc fueris persecutus, sit ventura. Nam et cum dicit: Quia comederunt Jacob, et consumpserunt eum, et pascua ejus desolaverunt (Ibid. 25); quis reperiri potest esse inter contyrannos tuos, princeps hujus pascuae exterminator, nisi tu quidem, qui nec laniando [a 1Kb] Dei destiteris servos, nec blasphemias tuas toto in regno seminans tuo? Exterminare etenim te populi Dei pascuam conatum non [b 1Kb] poterit dubitari, quando ejus pastores tuleris, de quibus, sicut saepe diximus, per Jeremiam dixerit Deus: Et dabo vobis pastores secundum cor meum, et pascent vos pascentes cum disciplina (Ib. III, 15); et statueris haereticos, aliis vero catholicis imponi feceris modum, ut si in [c 1Kb] votis gererent in suis considere [Col. 0885B] sedibus, non auderent fidem praedicare apostolicam, non tentarent [d 1Kb] , te haeresis Arianae defensore degenti in corpore, evangelicam traditionem populis insinuare. Haec est causa, quae te probat pascuam Dei populi exterminare tentasse. Omnis etenim sagina [e 1Kb] animarum christianarum non est nisi credere, quomodo et crediderint patriarchae, prophetae, apostoli ac martyres, deinde omnem facere justitiam. Tu contra cum et fidem tollere volueris de cordibus populorum Dei, et perfidiam tuam inserere, cum justitia [f 1Kb] Dei vis in ecclesia fieri ut absens et innocens damnetur a justitiae sectatoribus, et per sacerdotes puniatur consacerdos eorum catholicus ad tuam haeretici [g 1Kb] suggestionem; quomodo videri poteris non esse exterminator pascuae dominici gregis, [Col. 0885C] quando nostra pascua non sit nisi coelestis doctrina? Si vis, inquit Dominus, ad vitam venire, serva mandata (Matth. XIX, 17); et iterum: Si feceritis quae mando vobis, jam non dico vos servos, sed amicos [h 1Kb] (Jo. XV, 14). Cum haec ita sint, debes tu ad te purgandum dare praecepta dominica, quae jusserint innocentem catholicum episcopum, te haeretico interea imperatore accusante, debere interfici a consacerdotibus suis. Fortassis etenim tentabis isto in loco dicere, non te pascuam dominici gregis exterminare conatum. Si nullum Domini praeceptum illiusmodi quale prolatum est a te poteris prolerre, superest ut [Col. 0886A] cordis illi tui oculi blasphemia caecati Arii patefacti per Dei servos hanc increpationem videant omnia te fecisse quae tibi objecimus. Negare non poteris, talem te praebere circa nos, qualem se praebuerit Herodes ille, cui et in carnificinae rabie, et in sacrilegio, et in regali dignitate esse inveniris collega, circa illos quos in evangelio legimus propter Deum Dei Filium interfectos parvulos. Invenisti utique scriptam crudelitatem Herodis, quam nunc tu dignaris exhibere, apud Matthaeum evangelistam: Tunc Herodes cum [i 1Kb] videret quia delusus est a Magis, iratus est vehementer, et misit occidere omnes infantes in Bethlehem, et in omnibus finibus ejus a bimatu et infra, secundum tempus quod exquisierat a Magis (Matth. II, 16). Minime adhuc fortassis conspicis sic te injuste [Col. 0886B] contra nos Dei cultores motum, ut contra illos parvulos fuerit motus Herodes. Cur nobis dignaris esse infestus? nempe quia fateamur nos Christianos, qui non damnaverimus justum falsis a te praegravatum criminibus. Quibus rebus quisnam sis, ex beati Baptistae Joannis responsis poteris perpendere, et temet reconciliare Deo per poenitentiam: Progenies viperarum, quis demonstravit [j 1Kb] vobis fugere ab ira superventura? Facite ergo dignum poenitentiae fructum, et nolite praeferre [k 1Kb] vos, dicentes: Patrem habemus Abraham. Dico enim vobis, quod potens sit [l 1Kb] Deus de lapidibus istis suscitare filios Abrahae. Jam enim [m 1Kb] ad radices arborum posita est securis. Omnis enim [n 17Kb] arbor quae non facit fructum bonum, exciditur, et in ignem mittitur (Ib. III, 7). Quid sentis ad haec? debuimus [Col. 0886C] damnare innocentem, debuimus dare contra absentem inauditum sententiam? et quomodo cum hoc fecissemus, potueramus reperiri Christiani? Cum illos quo possint esse Christiani, hortatus fuerit beatissimus Joannes, ut dignum fructum fecissent [o 1Kb] poenitentiae; illi, qui nec dum comprehenderant viam justitiae, comprehendere cogebantur; nos, qui jam tenemus, urgebamur atque urgemur a te illud occupare iter iniquitatis, in quo positi noscantur Judaei. Quid igitur nobis posset accidere, si vipereis tuis depasti fuissemus consiliis? nisi ut ex Christianis fuissemus viperae [p 1Kb] progenies effecti. Cur haec fieri mandasti, nisi quia conserpentes [Col. 0887A] nos tuos effici cupiveris tu? qui cum scias dixisse Dominum in evangelio: Beati qui esuriunt et sitiunt justitiam, quia ipsi saturabuntur. Beati misericordes, quia [a 1Kb] ipsi misericordiam consequentur (Ib. V, 6); et [b 1Kb] tamen dixeris, necandum innocentem. Quomodo etenim beatus potero esse, si damnavero virum justum, si rejiciens sitim justitiae concepero ardorem injustitiae? Quomodo propter fructus justitiae saturabor a Deo, cum opus hoc injustum faciat me Cain fratricidam? Quomodo iterum potero inter misericordes fructibus misericordiae locupletatis regnum consequi coeleste? cum, si interfecero juxta desideria tua Dei servum, inveniar non misericors, sed crudelis atque sceleratus, quippe homicida; cum, si cum [c 1Kb] ego immisericors fuerim circa fratrem meum, [Col. 0887B] sic sit et circa me futurus ille misericordiae amator, ille justitiae exactor, qui dicit: Beati qui esuriunt et sitiunt justitiam, quia ipsi saturabuntur. Beati misericordes, quia [d 1Kb] ipsi misericordiam consequentur (Ibid.). Quicumque, dicit Dominus, solverit unum ex mandatis his minimis, et docuerit sic homines, minimus vocabitur in regno coelorum (Ibid. 19); et dicis, Constanti, ut quicumque non fuderit sanguinem innocentis, non potest regnum consequi coelorum? Dic, sanctissime, in quo abundare poterit Christianorum justitia, plus quam scribarum et pharisaeorum, si eum, quem tu, quod se Christianum dicat, quod nolit fieri Arianus, persequeris, interfecerimus? in quo essemus potiores scribis et pharisaeis, si exstitissemus tecum negatores unici Dei Filii, si, ut illi [Col. 0887C] repudiant, tecum repudiaremus evangelicam fidem, destruxissemusque apostolicam traditionem? Ne [e 1Kb] dixisse memineras Dominum: Audistis quia dictum est antiquis [f 1Kb] : Non occides; quicumque autem occiderit, reus erit judicio [g 1Kb] . Ego autem dico vobis quod omnis qui irascitur fratri suo sine causa, reus erit judicio (Ibid. 21); ut haec fieri imperares? Si iratus fuero sine causa fratri meo, si dixero ei, Fatue, reum me dicit futurum unicus Dei Filius in gehennam; et [h 1Kb] , imperator Constanti, si fudero cruorem innocentis, dicis, requiem aeternam possessurum: nec retinere potuisti, quando meditabaris interfici oportuisse Athanasium, sub quali conditione munera jusserit offerri Dominus? Si igitur offers munus tuum ad altare, et ibi rememoratus fueris, quod [i 1Kb] habeas [Col. 0887D] aliquid cum fratre tuo, pone munus tuum ante altare, et [Col. 0888A] vade prius reconciliari fratri tuo, et tunc reversus offer munus tuum (Ibid. 23). Quid fuerat operatus malorum Athanasius, ut haec transgressus praecepta interfici eum mandares? nempe hoc, quod se Christianum dixerit, aut dicat. Aliud etenim nihil est quod exsecraris, atque es punire cupiens in Athanasio. Non memineras praecepisse Dominum etiam inimicos diligendos, ut eum quem neque in te, neque in Deum scires peccasse, tam acerrime fuisses persecutus? Audistis quia dictum est: Diliges proximum tuum, et odio habebis [j 1Kb] inimicum tuum. Ego autem dico vobis: Diligite inimicos vestros, et benedicite maledicentes vos, et benefacite eis, qui [k 13Kb] persequuntur vos, et orate pro eis, qui vos persequuntur, ut sitis filii Patris vestri qui est in coelis, qui solis ortus exhibet super bonos et [Col. 0888B] malos, et pluit super justos et injustos. Si enim dilexeritis eos qui vos diligunt, quam mercedem habebitis? nonne et publicani ita [l 1Kb] faciunt? et si salutatis amicos vestros tantum, quid plus facitis? nonne et gentiles idipsum faciunt? Eritis ergo et vos perfecti, sicut et Pater vester, qui est in coelis, perfectus est (Ibid. 43). Diligendos mandat etiam inimicos Dominus; et tu nos persequeris quod innocentis Domini sacerdotis cruorem non tecum fuderimus. Divina clamat vox dicens: In quo judicio judicaveritis, et de vobis judicabitur, et in qua mensura mensi fueritis, in eadem remittetur [m 1Kb] vobis (Ib. VII, 2), et tu dicis: Jugulate quem deliquisse ignoratis. Fontem malorum cum te esse memineris, fuisti tamen ausus de eo, quem sciebas false petitum a vobis, dicere: Reus est mortis. Adeo es excors, [Col. 0888C] Constanti auguste, ut nec dictum illud Domini cum haec mandares fieri, potueris reminisci: Quid autem vides festucam in oculo fratris tui, trabem autem in oculo tuo non vides? aut quomodo dicis fratri tuo: Sine ut ejiciam tibi festucam de oculo tuo, et ecce trabes [n 1Kb] in oculo tuo est? Hypocrita, ejice primum trabem de oculo tuo, et tunc videbis ejicere festucam de oculo fratris tui (Ibid. 3). Trabem in oculo tuo dicit esse Dominus, et audes dicere Athanasio viro justissimo, Festucam habes in oculo? Ille enim nihil horum commisit, quae ei dignaris objicere: contra tu, quaecumque diximus, es operatus, Damnate, quoties dixisti, innocentem. Quam nos aliam voluisti comprehendere viam, nisi tuam, quam describit Dominus, dicens: Quam [o 1Kb] lata et spatiosa via, quae [Col. 0888D] ducit ad interitum, et multi sunt qui intrant per illam [Col. 0889A] (Ibid. 13)? Quia [a 1Kb] itaque sis in hac lata et spatiosa constitutus via, praecepisti damnari innocentem, cupiens profecto cunctis revelari, quod tua late perditio dominetur. Tempore [b 1Kb] quo venisti ad Italiam, sic te lupum finxeras ovem, tamquam non fuissemus ex operibus tuis te reperturi, tamquam fugisset nos Domini monella [c 1Kb] dicentis: Attendite vobis a falsis prophetis, qui veniunt ad vos in vestitu ovium, intrinsecus [d 1Kb] autem sunt lupi rapaces, ex fructibus eorum cognoscetis eos (Ibid. 15). Numquid non luxerunt illico tristes venenis diaboli in te inseminati amarissimi fructus tui, ut dicere tentasti, damnandum fuisse inauditum? numquid nam non patuerunt confestim insidiae tuae lupi rapacis? Quod enim contra Dei ovile machinam construxisses maximam, [Col. 0889B] fructibus ergo tuis quomodo non ovis fuisse, sed lupus agnitus es, sic et quomodo sis, nisi tibi consulueris, arbor igni destinata, probant sacra evangelia. Numquid colligunt de spinis uvam [e 1Kb] , aut de tribulis ficus? sic omnis arbor bona bonos fructus facit, mala autem arbor malos fructus facit. Non potest arbor bona malos fructus facere, neque arbor mala bonos fructus facere. Omnis arbor quae non facit fructum bonum excidetur, et in ignem mittetur: ex fructibus enim eorum cognoscetis eos. Non omnis qui mihi dicit, Domine, Domine, intrabit in regnum coelorum, sed qui facit voluntatem Patris mei (Ibid. 16). Si voluntatem Patris unici Dei Filii facis, quomodo fit ut ejus Filium neges unigenitum, ut ipsum Patrem dicas non esse verum Patrem, ut fundamenta per [Col. 0889C] apostolos coneris destruere jacta, ut interficeres atque interficias cultores ejus, ut antistites ipsius de populis pelleres sibi commissis, ut absentem et inauditum damnari juberes, ut haeresim tuam, quae unam blasphemat divinitatem Patris et Filii et Spiritus sancti, in ecclesiam introduceres? Si haec cuncta, ut diximus, placita sunt Deo Patri, poteris intrare in regnum coelorum. Audis enim dicere unicum Filium ejus: Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei (Ibid. 21). Damnari jubes innocentem: non recolis in Exodo dixisse Deum? Si rixaverint [f 1Kb] duo, et percusserint mulierem in utero habentem, et abortiverit [g 1Kb] non deformatum, detrimentum [Col. 0890A] patietur: quodcumque aestimaverit [h 1Kb] vir mulieris, dabit cum [i 13Kb] dignitate. Quod si deformatum fuerit, dabit animam pro anima, oculum pro oculo, dentem pro dente, manum pro manu, pedem pro pede, combustum pro combusto, vulnus pro vulnere, livorem pro livore (Ex. XXI, 22). Credo [j 1Kb] nihil sacrarum te fugere scripturarum: neque enim posses egregia nobis dare mandata, nisi fuisses legis peritus. Legisti utique etiam haec: Omnis qui audit hos sermones meos [k 1Kb] et facit illos, similem aestimabo illum viro prudenti [l 9Kb] , qui aedificavit domum suam super petram: descendit pluvia, et [m 1Kb] venerunt flumina, flaverunt venti, impegerunt [n 1Kb] in domum illam, et non cecidit: fundata enim erat super petram. Et omnis qui audit sermones meos, nec illos facit, similem aestimabo illum [Col. 0890B] [o 1Kb] homini stulto, qui aedificavit domum suam super arenam: descendit pluvia, advenerunt flumina, flaverunt venti, illiserunt domui illi, et cecidit, et facta est ruina ejus magna (Matth. VII, 24). Quem te horum esse dicis, Constanti, sapientem, an insipientem? Si dixeris sapientem, cur opera tua monstrant te insipientem? cur domus tua invenitur collocata supra arenam? Neque enim poteris supra petram te aedificasse domum tuam dicere, cum omnis sapiens videat fabricam stultitiae tuae, cum omnis Dei servus conspiciat magnam hanc quam praedixit Dominus ruinam salutis tuae. In quo etenim invenitur stare Christianus, nisi in eo quod praeceptis pareat Domini? nisi in eo quod, omnibus si fuerit vexatus pro nomine Dei Filii persecutionibus, tamen duret [Col. 0890C] immobilis? in quo erit perfectus Christianus, nisi si etiam fuerit interfectus pro eo, quem tu negare dignaris verum esse Filium Dei? Tu contra, cum non in ecclesia sis, sed apud Arianos Dei inimicos, cum Dei unicum Filium negans sis, cum non sis implens ejus mandata clementiae, sed magis destruere coneris, cum sis praevaricator legis, cum desertor sacramenti militiae coelestis, cum persecutor Dei religionis, cum te circa ejus cultores praebeas carnificem, quomodo poteris sapiens vir inveniri similis illi, quem dixerit Dominus supra petram aedificasse domum suam? Sed inquis contra haec: Non sum insipiens, ego novi me sapientem. Si sapiens es, cur ea fecisti atque es faciens, quae soli possunt facere insipientes? [Col. 0891A] Si es sapiens, cur damnari mandasti inauditum absentem? cur innocentem praecepisti interfici? cur Dei sacerdotes desiderasti hostes Dei fieri? neque enim possint Dei effici amici per hoc factum, cum Dominum scias dixisse apostolis: Si feceritis [a 1Kb] quod mando vobis, jam non dicam vos servos, sed amicos (Jo. XV, 14). Si sapiens es, cur damnantem te Athanasium Dei sacerdos audire debeo? Tu eum causas praestare allegationum suarum minime es passus. Si sapiens es, si es Dei cultor, cur nos, quia Christianos esse nos fateamur, persequeris? cur eos, qui se non dixerint esse Christianos, sed fateantur se esse Arianos, vehementer diligis? Si sapiens es, cur ad domum Dei misisti saepe militem armatum? Si prudens es, et Dei te nosti servum, [Col. 0891B] cur ejus populum armis es persecutus atque persequeris? cur postremo fidem apostolicam atque evangelicam haereticam dicis, et haereticam catholicam pronuntias? Tu te dicis sapientem; sed contra nos cernimus nullum posse, qui haec faciat, esse sapientem. Quis etenim sacrilegus poterit dici prudens, nisi ab imprudentioribus se? Si tu sapiens es, Constanti, quis sit te insipientior, invenire non potero. Tune adhuc tibi videris esse sapiens, qui fueris arbitratus, quod prophetae apostoli ac martyres pro creatura fuerint interfecti? Negare enim non audebis cunctos hos pro unico Dei interfectos Filio. Quomodo poteris dici sapiens, qui non solum descendentibus pluviis, fluminibus inundantibus, flantibus ventis resistere non tentaveris, ne temet, qui domus [Col. 0891C] esse inveniris, pessum dedissent, sed et ipse in pluvias, flumina, ventosque te verteris ad hoc, ut nos tu turbo atque procella diabolica tecum ad exteriores traheres tenebras? Manifesta autem sunt, dicit Apostolus, opera carnis, quae sunt adulteria, fornicationes, immunditia, impudicitia, luxuria [b 1Kb] , idololatria, veneficia, inimicitiae, contentiones, aemulationes, irae, rixae, dissensiones, haereses, invidiae, homicidia, ebrietates, comessationes, et his similia, quae praedico vobis, sicut praedixi, quia qui talia agunt, regnum Dei non consequentur (Gal. V, 19). Et fuerit [c 1Kb] in innocentis necem mens tua sapientia vigens? Clamat apostolus quod homicidae non sunt possessuri regnum coelorum, et tu Constantius prudentissimus dicis imperator: Jugulate absentes, mactate inauditos, [Col. 0891D] interficite innocentes, et vestrum erit Dei regnum. Hinc datur intelligi quam sis sapiens; si denique [Col. 0892A] ille sis qui domum tuam aedificaveris supra petram: dixisse etenim te negare non poteris: Ego propterea cupio damnare Athanasium, quia desidero placere Deo. Sic utique et nos placere desiderasti Deo, quomodo jam tu placueris, ex quo videlicet Athanasium es dignatus cogitare interimere in nostra omnium conscientia Domini sacerdotum [d 1Kb] . Sic [e 1Kb] in primordio Cain Deo placuit, mox ut interficere meditatus est fratrem; quomodo videtur, Constanti, unde sit radix tua, de qua descendisset stirpe. Numquid nam poteris negare post haec, te in illo esse choro quem narrat apostolus Romanis: Et sicut non probaverunt Deum habere in notitiam [f 1Kb] , tradidit illos Deus in reprobum sensum, ut faciant ea quae non conveniunt, repletos omni iniquitate, malitia, impudicitia [g 10Kb] , cupiditate, [Col. 0892B] nequitia; plenos invidia, homicidiis, contentione, dolo, malis moribus; susurratores [h 1Kb] , detrectatores, Deo odibiles, contumeliosos, superbos, sibi placentes, gloriantes, inventores malorum, parentibus non obsequentes [i 1Kb] , insipientes, incompositos, sine affectu, sine misericordia, qui cum justitiam Dei cognoverint, non intellexerunt, quoniam qui talia agunt, digni sunt morte. Non solum qui illa faciunt, sed etiam qui consentiunt facientibus ea (Rom. I, 28) [j 1Kb] . Ecce nimius amor in te subito circa nos ortus quid nobis contulerat, si tibi obtemperare auderemus? mortem hauseramus perpetuam. Item dicit infra: Nulli malum pro malo reddentes, providentes bona non [k 42Kb] solum coram Deo, sed etiam coram hominibus. Si fieri potest, quod ex vobis ipsis est, cum omnibus hominibus pacem habentes [Col. 0892C] (Ib. XII, 17). Sitiens haec calcari salutaria monita es nos hortatus punire innocentem. Quomodo autem bona non solum coram Deo, sed et apud homines providisse inveniebamur, si damnassemus innocentem, qui dedissemus formam ad sanguinem fundendum justorum? quomodo cum omnibus inveniebar hominibus pacem desiderans habere, qui suggestione tua falsa haeretici exitus [l 1Kb] pacem exstinxissem consacerdotis mei? Dic, Constanti, verum crimen detulisti de Athanasio ad Dei ecclesiam, an falsum? Si verum te detulisse certum habes, proba mihi qui te jam falsi criminis cognovi portitorem. Arbitraris nihil te malorum in conspectu egisse Dei? Quae te [m 1Kb] compulit ratio fieri testem falsum? cur mendax imperator exstitisti? cur non timuisti ne exemplo [Col. 0892D] Ananiae et Sapphirae fuisses exstinctus? Loquitur in Actibus apostolorum scriptura dixisse beatum Petrum [Col. 0893A] ad Ananiam: Ut quid replevit satanas cor tuum mentiri Spiritui [a 1Kb] sancto, ut subtraheres de pretio praedii? nonne manens tibi manebat, et venditum in tua erat potestate? Quid est [b 1Kb] quod posuisti in corde tuo rem istam? Non es mentitus hominibus, sed Deo. Audiens autem Ananias hos sermones cecidit, et exspiravit: et factus est timor magnus super omnes qui audiebant. Surgentes autem adolescentes sustulerunt eum, et euntes sepelierunt. Factum est autem intervallum horarum fere trium, et uxor ejus nesciens quod erat factum, intravit; dixitque ad illam Petrus: Dic mihi si tanti praedium vendidisti? Illa vero ait: Tanti. Quid convenit inter vos tentare spiritum Domini? Ecce pedes eorum qui sepelierunt virum tuum in ostio sunt, et efferent te. Et protinus cecidit ante pedes ejus, et exspiravit (Act. V, 3). Credo legeris haec, [Col. 0893B] et tamen non timueris concinnare mendacium ante Domini conspectum. Quare istud fecisti, nisi quia sis sapiens? Quid tu tibi futurum existimas, qui sis non solum mendax, sed homicida, non solum homicida, sed et haereticus? Credis tibi impune tanta cessura? credis te evadere posse aeterna supplicia? Ananiae dicitur: Ut quid replevit satanas cor tuum, ut fuisses mentitus Spiritui sancto (Ibid.)? et dices, Constanti imperator, quia non repleverit satanas cor vestrum Arianorum ut mentiti fuissetis Spiritui sancto manenti in Dei ecclesia? Ecclesiam etenim convenisti dicens: Deliquit in Deum Athanasius; et videbat Spiritus sanctus mendaces animas vestras, sicut vidit et Ananiam ac Sapphiram. Videbat, inquam, [Col. 0893C] Spiritus sanctus, quando haec fingebatis, quod idcirco talia fuissetis commentati circa Athanasium, quo possetis vestram haeresem introducere in ecclesiam, quo possetis apostolicam destruere traditionem. Ananias et Sapphira, propterea quod agrum suum vendentes fraudaverunt de pretio, quod ausi fuissent non integre loqui ante Dei apostolum, taliter judicari meruerunt. Tu qui non solum crimina falsa Dei servo objecisti, sed et omnem domum Dei fueris persecutus, qui effuderis cruorem cultorum ejus, qui sacerdotes ejus miseris ad metalla et exsilia, et haereticos locis ordinaveris eorum, qui evangelicam fidem dixeris haereticam, et blasphemiam [c 1Kb] vestram dixeris catholicam, qui introduxeris idololatriam in ecclesiam, qui deserueris Deum Abrahae, [Col. 0894A] Deum Isaac, Deum Jacob, ac omnium prophetarum, apostolorum, ac martyrum, et idololatriam fueris Arii secutus, existimas, si in hac blasphemia atque crudelitate duraveris, quod non in te maxima sit vindicta futura? Deinde si adversariis Susannae sic est Deus vindictam dare dignatus, in te arbitraris non graviorem processuram? Procedet, mihi crede, si non te mature converteris. Si enim illi, quia Susannae pudicitiam violare fuerant conati, haec quae subjeci meruerunt consequi, quanto magis tu qui ecclesiae es aggressus violare castitatem? Petiverunt illi falso crimine Susannam, et vos totidem petistis non solum Athanasium, sed et cunctos vobis resistentes. Aut unum dare poteris e resistentibus, cui non applicitum fuerit crimen? Sic vos fuistis armati [Col. 0894B] ad ecclesiae violandam castitatem, sicut illi ad Susannae fuerunt, qui dixerunt: Ostia viridarii clausa sunt, nemo nos videt, in concupiscentia tui sumus; propter hoc consenti nobis, et esto nobiscum: alioquin falsum testimonium dicemus adversum te, quoniam erat tecum juvenis, et propter hoc dimisisti puellas a te (Dan. XIII, 20). Aut tentabis negare esse dictum? Desiderantes sumus nos Ariani, et vos, Christiani, unum effici corpus: derelinquite fidem quam apud Nicaeam contra nos tenetis conscriptam, acquiescite Arii doctrinae; alioquin quia nos multum possumus, imperium nostrum est, quibus velimus vos modis gravabimus, et omnes tollemini e vestris sedibus. Non poteris haec ita se habere negare, cum Deo perosae meditationes tuae rebus gestis fuerint revelatae. Cur enim [Col. 0894C] cogebamur, etiamsi non damnaremus Athanasium, tamen communioni misceremur Arianorum, nisi quia tu leno haeresis Arianae cunctos nos cuperes quovis modo fieri consacrilegos tuos? Sed credo adhuc tentas negare, non te idcireo persequi nos, quia noluerimus Christiani fieri Ariani. Quomodo negare poteris, cum sanctissimum Dionysium [d 1Kb] Mediolanensium Episcopum, qui jam tibi falsa asserenti credens damnaverat Athanasium, quod Arianus esse noluerit, miseris ad exsilium? aut si non est Auxentius, quem loco illius tu temerarius ac pestilens ordinasti, Arianus? Si Auxentius fidem [e 1Kb] sanctam apud Nicaeam descriptam tenet, poteris nec tu esse Arianus, nec haec omnia sicut assero egisse poteris, et non misisse [f 1Kb] crimen Athanasio falsum. Fortassis [Col. 0895A] dicas hinc non esse catholicos, quod Susanna fuerit exaudita, nos vero minime. Quantum apud nostram conscientiam est, tunc nos vindicatos novimus, quando tu serpens publicatus [a 2Kb] es, quando patuerunt cuncta venena tua, quando omnis machina tua patefacta est: sic etenim nos vindictam desiderabamus de vobis inimicis Dei, ut vos Deus esse haereticos revelaret populo suo. Omnis pene cognovit jam mundus false Athanasium petitum per vos, hujus te esse iniquitatis auctorem; conspectus etenim es, aliud te cupienten implere, aliud protulisse. Ad senes ingemiscens dicit Susanna: Angustiae mihi undique, si enim hoc egero, mors mihi erit. Si autem non fecero, non effugiam manus vestras. Melius est mihi non facienti incidere in manus vestras, quam [Col. 0895B] peccare in conspectu Domini (Ibid. 22). Et [b 1Kb] nos crimina mox ut vidissemus imposita a vobis, exstincturi eramus fratres nostros, quoniam essemus ut estis vos tenebrae. Quis Christianus non dicat, melius esse sibi interfici a te praecursore antichristi, quam in vestras ire Arianorum vel quorumlibet haereticorum tenebras? Impingi fecisti crimina non solum Athanasio, sed et nobis, quod noluerimus Christiani effici Ariani. Non defuerunt singula quae possunt objici crimina singulis, quo nullus videretur e nobis propter Deum missus ad exsilia, sed quod quasi pro criminibus nostris. Cum sitis igitur vos rei tantorum criminum quia non vobiscum habere Deum iratum voluerit Athanasius, dixistis eum reum esse mortis: hoc fecerunt et illi quibus in hoc scelere pares estis [Col. 0895C] presbyteri. Loquitur enim scriptura dicens: Et factum est in die altero, ut convenit plebs ad virum ejus Joachim, venerunt duo presbyteri pleni iniquae mentis adversus Susannam, ut [c 1Kb] mortificarent eam: et dixerunt coram plebe: Mittite ad Susannam filiam Chelchiam, quae est uxor Joachim. Et miserunt, et venit ipsa, et parentes ejus, et omnes cognati ejus. Susanna autem erat tenera nimium et bonae formae: injusti autem jusserunt revelari eam (erat enim velata) ut saturarentur forma ejus. Flebant autem omnes ejus [d 1Kb] , et caeteri qui videbant eam. Assurgentes igitur duo presbyteri in media plebe posuerunt manus super caput ejus: ipsa autem lacrymans aspexit in coelum, quoniam erat cor ejus confidens in Domino. Dixerunt autem presbyteri: Ambulantibus nobis in viridario solis intravit haec [Col. 0896A] cum puellis; et dimisit puellas, et clausit ostia viridarii: et venit ad eam juvenis qui erat absconditus, et concubuit cum ea. Nos autem cum essemus in angulo viridarii, videntes iniquitatem accurrimus ad eos, et vidimus concurrentes [e 1Kb] eos. Illum quidem non potuimus apprehendere quod fortior nobis esset, quod aperiens ostia prosilierit: hanc autem apprehensam interrogavimus, quis esset juvenis, et noluit nobis dicere. Haec contestamur. Et credidit eis omnis synagoga ut presbyteris plebis et judicibus, et damnaverunt ut moreretur (Ibid. 27). Considera penitus, Constanti, maledictas adinventiones vestras Arianorum, si non talia sunt quae egeritis vos interim circa Athanasium, qualia et illi egerint circa Susannam. Quis etenim non credidisset tibi imperatori dicenti? Sacrilegium fecit Athanasius. Sed in [Col. 0896B] eo quia tu detestabilior fuisti ab illis comperditis pseudopresbyteris, tibi non est fides habita a nobis; dicebatur etenim tibi, quia absens damnari non posset: illi etenim presbyteri in praesentem dixerunt allegationes criminosas, et omnis synagoga in praesentem dedit sententiam; tu contra ad accusationem haereticorum quando inauditum et absentem damnari cogebas catholicum, utique jam videri coeperat scenae tuae machina. Sed jam accipe quid praestitum sit Susannae pudicae ab innocentium defensore, ab oppressorum vindice. Accipe quae referat Daniel liber de vindicta Susannae. Exclamavit autem Susanna voce magna et dixit: Deus aeternus, qui occultorum cognitor es, qui scis omnia ante generationem eorum, tu scis quoniam falsum testimonium adversum me dixerunt; et ecce [Col. 0896C] morior quae nihil feci horum, quae hi maligni finxerunt adversum me. Et exaudivit Deus vocem ejus. Et cum duceretur ut periret, excitavit Deus spiritum sanctum pueri adolescentis, cui nomen erat Daniel, et exclamavit voce magna: Mundus ego a sanguine hujus. Et conversa est omnis plebs ad eum, et dixerunt: Quis est iste sermo quem tu locutus es? At ille stans in medio eorum: Sic, stulti Israel, non interrogantes neque verum cognoscentes damnastis filiam Israel? Redite in judicium, falsum enim testimonium adversum eam dixerunt (Ibid. 42). Sic etiam nunc exclamante Athanasio ad Deum, omnes famulos suos Deus fecit pro veritate exsurgere contra vos adversarios suos. Haec cultoribus suis praestitit, quae tunc Danieli devotissimo suo, quo possemus te falsum esse testem [Col. 0897A] intelligere, te unum esse de viperarum progenie, te falsa haec cum consacrilegis tuis poetasse [a 1Kb] . Redeunt ad justum judicandum judicium jam cuncti [b 1Kb] inter haec torquenti mortis sententiam, etiam illi, quos inscios sua calliditate per te dominator animae tuae diabolus circumscripserat. Non enim esse potest praeter coarianos tuos, qui non velit Athanasii vindicari innocentiam, adeo qui non faveat innocentiae Athanasii, sicut et nunc Susannae, posteaquam constitit illam falso crimine petitam, pudicam ab impudicis, castam ab adulteris, Dei ancillam a servis diaboli: ita a vobis serpentinis filiis satanae pulsatus est status innocentis Deo fideliter servientis; sed estis prostrati. Jacent enim omnia venena vestra virtute Dei mortificata. Siquidem omnis anima [Col. 0897B] christiana sit exorans Deum, ut sicut Susannam, dignetur Athanasium falso eripere crimine, eripere a gladio tuo carnificis, a tua saevitia homicidae. Interea iterum atque iterum urgeo, ut videas quae vos Arianos ceperit dementia, quae comprehenderit insania, ut auderetis haec machinari in innocentis necem, quando sciretis Deum scire omnia priusquam fiant. Sed non mirandum sit, si haec circa Athanasium fuerit per te ac tuos constructa machina quandoquidem non dubitaveris dicere de Deo Patre: Non est verus Pater: non enim habet verum filium. Qui enim dicis ex nihilo esse Filium Dei, quid aliud dicis, nisi quia non sit verus Pater? Non, inquam, mirum, si in Dei servum Athanasium sic exsurrexeris, quando in eum, cujus est servus Athanasius, mittere non [Col. 0897C] dubitaris funestas tuas manus. Nec enim latro, qui domino domus non pepercerit, poterit ejus parcere resistenti sibi familiae. Sed jam redeamus ad illud quod nos facere praecipiebas. Dixisti: Damnate Athanasium. Quid intervenerat ut non facie ad faciem illum vidissemus? Quid factum fuerat, ut non omnem cardinem rei fuissem perscrutatus? Cur idoneis testibus non es passus eumdem superari? Numquid vel hos sanctissimus Daniel, quin immo per Danielem Spiritus sanctus inauditos damnavit? Legimus etenim gloriosum Daniel dixisse ad populum: Separate eos ab alterutro: et vocavit unum ex illis, et dixit ad illum: Inveterate dierum malorum, nunc advenere peccata tua, quae ante faciebas, judicans judicia injusta, et innocentes quidem damnabas, nocentes autem dimittebas, [Col. 0897D] dicente Domino: Innocentem et justum non occides. Nunc tamen hanc si vidisti, dic sub qua arbore vidisti eos tractantes? Et dixit: Sub lentisco. Dixit autem Daniel: Recte mentitus es in caput tuum. Jam enim angelus Domini accipiens praeceptum a Deo secabit te medium. Et cum removisset illum, jussit admoveri [Col. 0898A] alterum, et dixit ad eum: Semen Chanaan et non Juda, species seduxit te, et concupiscentia evertit cor tuum: sic faciebatis filiabus Israel, et illae quidem timentes concumbebant vobiscum. Sed non sustinuit filia Juda injustitiam vestram. Nunc autem dic mihi, sub qua arbore comprehendisti eos invicem tractantes? Respondit: Sub ilice. Dixit autem illi Daniel: Recte mentitus es et tu in caput tuum. Manet etenim angelus Dei gladium habens ad secandum te medium, ut vos perdat. Et exclamavit omnis synagoga voce magna et benedixit Deum, qui salvos facit sperantes in eum: et surrexerunt adversus duos presbyteros, quoniam comprobaverat eos Daniel ex ore ipsorum falsos testes, et fecerunt illis quemadmodum ipsi male proximo facere voluerunt secundum legem Moysi, et occiderunt, et [Col. 0898B] salvus factus est sanguis innocentis in illo die (Ibid. 51). Quid respondere, Constanti, imprudentia tua potest ad haec? conspicisne reos tanti sceleris passim damnatos, nisi omnibus diligentissime discussis? et tu in eum quem innocentem sciebas, jubere non dubitasti, darent Dei sacerdotes mortis sententiam? Quid audituri si fecissemus? nempe haec quae illi libidinis scopuli pseudopresbyteri falsi testes audiunt: Inveterate dierum malorum, nunc advenerunt peccata tua, quae ante faciebas, judicans judicia injusta, et innocentes quidem damnabas, nocentes autem dimittebas, dicente Domino: Innocentem et justum non occides (Ibid. 52). Haec nonne jure meritoque audire mereremur, qui a te sentina Ariani dogmatis aut fuissemus illecti aut territi ad innocentis damnationem? [Col. 0898C] et idcirco in te haec omnia mala venerunt. Tu cum tuis auditurus, quae illi per Daniel audierunt, sive quia falsi criminis objecti reus sis, sive quia ad innocentis necem omnem chorum [c 1Kb] invitaris episcoporum, et quia volueris omnem Dei populum haeresim suscipere tuam, audies et quidem gravius, quia tua sint graviora facinora, quippe qui Dei religionis destructor exstiteris, qui ingentem multitudinem Christianorum se dicentium interemeris, qui haeresim vestram Arianam introduxeris in ecclesiam, qui catholicam damnaveris fidem, qui Deum Patrem negaveris verum Patrem, qui unicum ejus Filium dixeris non esse verum Filium, Spiritum quoque sanctum paracletum asseveraveris non esse verum Dei Spiritum. Cum te contra et contra omnes Dei [Col. 0898D] inimicos clamet sanctae ecclesiae fides, credere se in Deum verum Patrem innatum, et in unicum Filium ejus natum ex innato et vero Patre, hoc est de substantia Patris, Deum [d 1Kb] de Deo, lumen de lumine, Deum verum de Deo vero, natum non factum, unius [e 9Kb] substantiae cum Patre, quod Graeci dicunt omousion, per [Col. 0899A] quem omnia facta sunt, et sine quo factum est nihil, et in Spiritum paracletum verum Dei Spiritum. Tibi ergo falso testi, spiritali adultero, homicidae sacrilego digne graviora dicentur, digne qui tantis ac talibus criminibus major sis illis pseudopresbyteris Susannae inimicis. Si enim illis dicitur mentientibus: Recte mentitus es in caput tuum. Jam etenim [a 1Kb] angelus Domini accipiens praeceptum a Deo secabit te medium; (Ibid. 55). Et, Recte mentitus es [b 1Kb] in caput tuum. Manens est angelus Dei gladium habens ad secandum te medium, ut vos perdat (Ibid. 59). Quanto magis, nisi tibi prospexeris, ad te talia dicentur! Num [c 1Kb] scis esse scriptum: Beati qui audiunt verbum Dei et custodiunt illud [d 1Kb] (Luc. XI, 28)? exciderat cordi illi tuo errorum vincto tenebris, ut juberes damnari innocentem: [Col. 0899B] nisi fallor etenim omni in loco lex sacra innocentem et justum non condemnandum loquitur; et idcirco quia haec fieri contra Dei mandasti praeceptum, unum te habemus ex illis, quos Dominus percutit in evangelio: Vae vobis, Scribae et Pharisaei [e 1Kb] , quia monumenta estis quae non parent, et homines nesciunt ambulantes super ea (Ibid. 44). Nesciebant quidem illi, quos ad te sacrilegum illexisti amandum, qui per conatus tuos non consideraverant te esse monumentum omnibus immunditiis plenum; arbitrabantur hominem. Caeterum nos statim, ut coepisti episcopis imponere necessitatem damnandi absentem, illico diximus te injustitiae cultorem, justitiae vero esse persecutorem. Item cum te urgeremus legati [f 1Kb] nos beatae ecclesiae, sectam damnandam Arii, [Col. 0899C] et illam magis dixisti esse catholicam, praenuntiavimus te Antichristi fuisse praecursorem. Cum persequi Christianos dignaris, cum interficis, similem te, Constanti, illorum facis, ad quos Dominus dicit: Vae vobis qui aedificatis monumenta prophetarum, patres autem vestri occiderunt illos. Ergo [g 1Kb] testimonium perhibetis, non [h 1Kb] consentientes operibus patrum vestrorum, quoniam illi [i 1Kb] quidem occiderunt eos, vos autem aedificastis sepulcra eorum: ideo [j 1Kb] mitto prophetas et apostolos, et ex illis occident et persequentur, ut inquiratur sanguis omnis prophetarum, qui effusus est a constitutione mundi usque ad generationem istam: a sanguine Abel usque ad sanguinem Zachariae, qui periit inter altare et aedem: ita dico vobis, requiretur ab hac generatione [Col. 0900A] (Ibid. 47). Tu autem esse ex illis hinc intelligeris, quod cum sis memorias martyrum beatorum instaurans, tamen servorum unici Filii Dei cruorem fundas. Redi, Constanti, ad domum Dei, esto Christianus, ne inventus foris ecclesiam, sis semper ut es hodie inter illos, quos percutiens dicit Dominus: Contendite intrare per angustum ostium, quia dico vobis, multi quaerunt [k 1Kb] et non poterunt. Cum exsurrexerit pater familias et cluserit [l 8Kb] ostium, et incipietis foris stare et pulsare [m 1Kb] dicentes: Domine, Domine, aperi nobis. Et respondens dicet: Nescio vos unde sitis. Tunc incipietis dicere: Manducavimus coram te et bibimus, et in plateis nostris docuisti [n 1Kb] . Et dicet vobis: Nescio [o 1Kb] unde estis, discedite a me, omnes operarii iniquitatis. Ibi erit fletus et stridor dentium. Cum [Col. 0900B] videbitis [p 1Kb] Abraham, Isaac, et Jacob, et omnes prophetas introeuntes in regnum Dei, vos autem expelli foras (Ibid. XIII, 24). Noli ita te peresum habere, ut te sinas haec audire inter illos, maxime cum videas te nequiorem fuisse quam cui digne dicatur: Discede a me, operarius iniquitatis. Eris, Constanti, si in hac malevolentia tua manere volueris, inter illum populum carnalem, cui dicitur: Jerusalem, Jerusalem, quae occidis prophetas, et lapidas eos qui mittuntur ad te (Ibid. 34); eris, inquam, inter illos, quia sic sis persecutor eorum, qui te hortentur promereri Deum, sicut illi fuerint persecuti prophetas atque apostolos. Iterum urget defensio veritatis quaeri a te, cur absentem damnari praeceperis. Dic, quaeso, bene an male id fieri imperaris? Si dixeris bene, [Col. 0900C] credo te ad beati Pauli confugere factum, quod Corinthiis scripserit, jam se illum punisse peccatorem, quem comperisset graviter deliquisse. Videamus nunc, si tu, bellua, membra et corpus tantum habens hominis, animum vero ferinum, si ita egeris ut egit apostolus, si tali ordine rem celebraveris, quo ille qui dixit: Sic [q 1Kb] omnino auditur inter vos fornicatio, qualis nec inter gentes, ita ut uxorem patris sui aliquis habeat: et vos inflati estis, et non potius luctum habuistis, ut tolleretur e medio vestrum qui hoc opus fecit. Ego quidem sicut absens corpore, praesens autem spiritu jam judicavi ut praesens eum, qui sic operatus est, in nomine Domini Jesu, congregatis vobis et spiritu meo cum virtute Domini nostri Jesu Christi, [Col. 0901A] tradere hujusmodi hominem satanae in interitum carnis, ut spiritus salvus sit in die Domini nostri Jesu Christi (I Cor. V, 1). Dicis, credo: Et ego idcirco vobis mandaveram damnare absentem, quia damnaverat et apostolus. Primo omnium beato apostolo catholici nuntiaverant hi, quos norat fideles, quos Deo probaverat devotos, et testem sciebat esse omnem Corinthiorum sanctam ecclesiam. Tu contra cum [a 1Kb] consacrilegis tuis accusantibus Deo odibilibus haereticis nos dignabaris urgere ad absentis damnationem. Deinde cum apostolum audis dicere: Congregatis vobis et spiritu meo cum virtute Domini [b 1Kb] Jesu, tradere hujusmodi hominem satanae in interitum carnis (Ibid. 4); tu, tenebra [c 1Kb] , cur nobis dicentibus: Ad ipsum nos nostris impendiis pergemus in plebe, cui divinitus constitutus [Col. 0901B] est, eumdem audiemus, tantum da catholicos accusatores secundum sacrae legis mandatum; cur detrectrasti? cur, tamquam gladiatores, non episcopi essemus, tantum juxta vota tua, quo possemus interficere eum, cujus tu olim sitiebas cruorem, operam dabas? Interea sic te infelicem traditum satanae pro homicidiis, proque sacrilegio tuo debes scire ut ille qui in illo reatu apud Corinthios inventus est. Neque enim ista tua quae gesseris ac geris minora sunt funera; ut, si se illum tradidisse ore beati apostoli loquitur Spiritus sanctus satanae in interitum, et te mox ut tam gravia commisisti crimina non tradiderit. Si enim non ita esset, meminisses profecto dixisse apostolum: Pretio empti estis, nolite fieri servi hominum (Ibid. VII, 23): numquam cogere [Col. 0901C] Dei ausus fuisses sacerdotes ad inauditum damnandum. Qui enim pretio emptus sum, quia liberatus a lege peccati servus fuerim factus justitiae, jam viventi mihi in lege justitiae imponi onus non debuerat a te, ut servus iterum efficerer iniquitatis atque injustitiae. Impositum itaque est onus a te, quia traditus fueris satanae in interitum propter homicidia atque sacrilegium. Si non fuisses traditus satanae, retineres Timotheo scripsisse apostolum: Scimus autem quoniam bona est lex si quis ea [d 1Kb] legitime utatur, sciens hoc quia justo lex non est posita, injustis autem, et non obedientibus, et impiis, et peccatoribus, sceleratis, et profanis, parricidis, et matricidis, impudicis, masculorum concubitoribus, plagiariis, mendacibus, [Col. 0902A] perjuris, et si quid aliud sanae doctrinae adversatur, quae secundum evangelium est gloriae beati Dei quod creditum est mihi (I Tim. I, 8). Si non est traditus, ex quo Filium Dei negasti, in interitum satanae, quomodo praeteriens tanta, quae te cohibere a tanto potuerant scelere, ad haec gerenda exsilire dignatus es, quae possint cuncta tollere haec, quae noscantur sanae esse doctrinae? Haec qui sis faciens, quae sanae adversentur doctrinae, qui proscribas, torqueas, deportes, mittas in carcerem interficiasque, dic, obsecro, si sis dissimilis ab Herode illo rege, cujus carnificinam describens ita loquitur sacra scriptura: Eodem in tempore remisit Herodes rex manus, ut noceret quosdam [e 1Kb] de ecclesia. Occidit [f 1Kb] autem Jacobum fratrem Joannis gladio, et cum vidisset quod placeret [Col. 0902B] hoc Judaeis, addit [g 1Kb] ut comprehenderet Petrum. Erant autem dies azymorum. Hunc cum apprehendisset, misit in carcerem traditum quatuor quaternionibus militum custodiendum, volens post pascha producere [h 9Kb] eum plebi. Petrus [i 1Kb] vero custodiebatur in carcere. Oratio ergo instantissime fiebat ad Dominum pro eo ab ecclesia: et cum futurum esset ut eum Herodes produceret, illa nocte Petrus dormiebat inter milites alligatus catenis duabus, et custodes ante ostium, et custodiebant carcerem. Et ecce angelus Domini astitit, et lux ab eo refulsit in illo loco: compungens autem latus Petri suscitavit eum dicens: Surge velociter. Et [j 1Kb] surrexit, et ceciderunt catenae de manibus ejus (Act. XII, 1). Et infra: Et [k 1Kb] cum transisset primos et secundos custodes, venit ad portam ferream, quae ducit [Col. 0902C] in civitatem, quae a se aperta est eis. Et cum exiissent, processerunt vicum unum, et continuo discessit ab eo angelus. Et Petrus in se conversus ait: Nunc [l 32Kb] scio quia vere misit Dominus angelum suum, et eripuit me de manibus Herodis, et de omni exspectatione plebis Judaeorum (Ibid. 10). Facta autem die turbatio [m 14Kb] erat inter milites, quidnam Petrus factus esset. Herodes autem cum requisiisset [n 1Kb] eum, et non invenisset, interrogatos custodes jussit duci (Ibid. 18). Similem te illi in omnibus videmus sive in crudelitate, sive in sacrilegio; ut enim ille Jacobum beatum apostolum interfecit, ita et tu ingentem multitudinem credentium, sicuti credidit Jacobus apostolus, interfecisti; ut ille in Jacobo apostolo Dei unicum persequebatur [Col. 0903A] Filium, ita et tu, et in illos quos jam interemisti, et in nos, quos persequeris. Iterum te et instruimus et hortamur, ut redeas ad Dei ecclesiam desinasque jam persequi Athanasium, vel nos facientes contra tuam haeresim, ne istius Herodis exemplo disperire incipias; cujus interitum loquitur sacra scriptura dicens: Descendit a Judaea Caesarea [a 1Kb] , ibique mansit. Erat autem infestus Tyriis et Sidoniensibus: et unanimes venerunt ad eum, et persuaso Blasio, qui erat a cubiculo regis, postulabant pacem, eo quod regiones eorum de regia alerentur. Statuto autem die Herodes vestitus veste regali sedit pro tribunali, et concionabatur ad eos. Populus autem clamabat: Dei voces, et non hominis. Confestim autem percussit eum angelus Domini, quia non dedit honorem Deo, et vermibus scatens [Col. 0903B] exspiravit (Ibid. 19). Ignorabas tu, qui [b 1Kb] te legisperitum vis videri, dixisse Joannem apostolum [c 1Kb] , ut cum diceres [d 1Kb] , Damnate innocentem: Ex [e 35Kb] hoc intelligimus quoniam cognovimus eum, si mandata ejus servemus. Qui autem dicit: Quoniam cognovi eum, et mandata ejus non custodit, mendax est, et in hoc veritas non est. Qui autem servaverint ejus verbum, vere ab eis charitas Dei consummata est (I Joan. II, 3). Tu fieri praecipis contra Dei mandatum: et contra apostolus dicit, quia qui non custodierit praecepta ejus, nec quidem cognoverit eum; quia, inquit, si dicat: Cognovi eum, et mandata ejus non custodit, mendax est, et in eo [f 1Kb] veritas non est (Ibid. 4). Vis nos esse mendaces, vis homicidas inveniri ad hoc sine dubio ne Christiani esse reperiamur. Neque [Col. 0903C] enim mendaces, neque homicidae sunt Christiani. Apostolus dicit: Qui servaverint ejus verbum, vere consummata est charitas Dei apud illos [g 1Kb] (Ib. 5); et apostata praecursor antichristi dicis: Quicumque non custodit mandata illius, vivet. Adhuc, Qui dicit se in lumine esse, inquit, et fratrem suum odit, in tenebris est usque adhuc. Qui autem amat fratrem suum, in lumine permanet, et scandalum non est in eo. Qui autem odit fratrem suum, in [h 1Kb] tenebris ambulat, et nescit quo eat, quoniam tenebrae obscuraverunt cor ejus (Ibid. 9). Quid a te tenebroso poterit dici ad haec? cur in tenebras constitutus, non in lumine dicis: Odite mecum et vos eum quem ego injuste odi, estote comparticipes insaniae meae, estote ut ego etiam vos homicidae. Deinde si dicit, quia qui odit fratrem suum, in tenebris ambulat [Col. 0904A] (Idid. 11), et nesciens sit quo pergat, videlicet quia tenebrae violentiae oculos ejus excaecaverunt, quid si interfecerit quis fratrem suum? quid si homicida fuerit? Sed tibi nihil videtur homicidae [i 1Kb] qui tantorum Dei servorum inveniris fudisse sanguinem. Audes haec Dei jubere sacerdotibus facere, quae soli sunt placita patri vestro diabolo, et vobis Arianis filiis ejus. Hortatur item sanctissimus apostolus ut justitiae iter tenentes in perpetuam mereamur constitui requiem; et tu vir sapientissimus compellis nos ad aeternos venire tecum cruciatus. Filii, nemo vos fallat: [j 1Kb] qui facit justitiam, justus est [k 1Kb] ; qui autem facit peccatum a diabolo est, quoniam origine [l 1Kb] diabolus peccat. Ad hoc enim declaratus est Filius Dei, ut solveret opera diaboli (Ibid. III, 7). Igitur cum [Col. 0904B] dicatur ab apostolo, quia sit peccatum a diabolo, et tu compellas nos crimina capitalia committere, quid te aliud possum dicere, nisi procuratorem diaboli? eum quem videam ita ejus diligere causas, ita ejus colere rem, ut cunctos nos in ejus cupias inveniri parte. Unde etenim omnem Dei cultorem compellis ad ipsum facere transitum, nisi quia delegeris favere parti ejusdem? Audis dicere beatum apostolum: Idcirco declaratus est Filius Dei, ut solveret opera diaboli (Ibid. 8); et tu sis urgens Dei cultores opus consummare diaboli. Cum haec agis, nonne videris impugnatorem te constituisse ejus, qui solverit opera diaboli? Sed non mirandum si elegeris ut quae dissolvit unicus Filius Dei, haec possint reaedificari per te Diaboli satellitem, quandoquidem nec ipsum negare [Col. 0904C] dubitaveris, qui opus diaboli destruxerit. Hinc tibi est pro nihilo cruorem fundere innocentis, quia jam innocentium amatorem et suorum cultorum defensorem negans contuleris temet ad eum, ad quem se contulerit Scarioth Judas. Si itaque negare non potes, quia opus sit diaboli viri justi fundere sanguinem, utique est clarum te diaboli opera fecisse, et nos, ut faceremus, hortatum. Adhuc loquitur Joannes Deo amantissimus ut fraterna inviolata teneatur charitas, dicens: Ex hoc apparent Filii Dei et filii diaboli. Omnis qui non est justus, non est ex Deo, et qui non amat fratrem suum, quoniam haec est repromissio [m 10Kb] quam audistis ab initio, ut amemus [n 1Kb] alterutrum, et non sicut Cain qui [o 1Kb] ex maligno fuit et interfecit fratrem suum. Et propter quid interfecit eum? Quoniam opera [Col. 0905A] ipsius maligna fuerunt, fratris autem sui justa. Nolite mirari, fratres, si odit nos saeculum. Nos scimus quoniam transitum fecimus a morte ad vitam, quoniam amamus fratres: qui autem non amat, manet in morte. Omnis qui odit fratrem suum, homicida est: et scitis quia omnis homicida non habet vitam aeternam in se manentem (Ibid. 10). Cum itaque omnis, qui odire invenitur fratrem, filius dicatur diaboli homicida, Cain denique fratricidae comparetur, in morte manere designetur, cur me hoc opus implere compellebas, quod me ut Cain fecisset fratricidam et filium diaboli, quod me in mortem perpetuam fecisset manere? cum jam videas me transitum fecisse de morte ad vitam, cum inter eos, quos filios [a 1Kb] appellare dignatus est, me jam constituerit Deus. Quam ob caussam [Col. 0905B] me Cain fieri voluisti, tenebras etiam et filium diaboli? in quo te laesi, in quibus rebus exstiti adversarius salutis tuae, ut mihi desideraris ita esse nocitum? cur haec iteramus? nisi ut aliquando intelligere possis, quod quidnam sit bonum sis ignorans. Si enim scires, numquam et ipse tantum admisisses facinus, et nos perpetrare urgeres. Dicas inter haec precor, quamobrem persequeris Dei domus antistitem? dicit enim apostolus, quia qui odit fratrem suum, homicida est (Ibid. 15). Si nos vis habere homicidae nomen, cur odis fratrem tuum? Proba odio dignum Athanasium; quid malorum operatus sit manifesta, ut sit odiri dignus etiam ab omnibus nobis. Profecto non dabis opus commissum aliquod injustum, quod eum faciat odiosum. Cum haec ita sint, necesse est [Col. 0905C] te idcirco odisse illum, quia opus tuum sit malignum, Athanasii vero justum. Propterea etenim vis interficere eum, quod non fuerit te sceleratum, facinorosum, atque sacrilegum imitatus. Constat haec ita esse. Cum enim gloriosus apostolus Cain et Abel introducit comparationem, tu mihi esse videris Cain, Athanasius vero Abel, Ex hoc apparent filii, dicens, Dei, et filii diaboli. Omnis qui non est justus, non est ex Deo, et qui non amat fratrem suum, quoniam haec [b 1Kb] repromissio quam audistis ab origine ut amemus alterutrum, et non sicut Cain ex maligno fuit, et interfecit fratrem suum. Et propter quid interfecit eum? quoniam opera illius maligna fuerunt, fratris autem sui justa (Ibid. 10). Nec debes dubitare opera tua esse maligna, Athanasii vero justa. Tu etenim es homicida, [Col. 0905D] religionis Dei destructor, unici Filii Dei negator, apostolicae fidei expugnator, idololatriae Arianae fundator; contra Athanasius est in timore Dei ita permanens, ut nihil commisisse, quantum videri potest, inveniatur, quod eum possit a Deo dilectissimis separare. [Col. 0906A] Cum haec ita sint, hortamur diligas te in Athanasio. Retines scriptum: Diliges proximum tuum tamquam teipsum; et, Qui diligit proximum, legem implevit (Matth. XXII, 39; Rom. XIII, 8). Ut etenim te in ipso odis, ignorans quia malum sit justum odire injuste, ita te in eo incipies amare, si haec tua malevolentia fuerit conversa in benevolentiam. Tunc poteris eripi e tenebris, in quibus te dicit beatus apostolus mansitare. Nolite enim, inquit, mirari, fratres, si odit nos saeculum. Nos scimus quoniam transitum fecimus a morte ad vitam, quoniam amamus fratres: qui autem non amat, manet in morte. Omnis qui odit fratrem suum, homicida est: et scitis, quia omnis homicida non habet vitam [c 1Kb] in se manentem (I Joan. III, 13). Non audeas jam dicere: Damnate [Col. 0906B] innocentem, homo non habens in te vitam manentem, homo qui nec dum feceris transitum de morte ad vitam. Si enim fecisses, hoc est, si in unicum Dei Filium sicut nos credidisses, nec homicida esse delegisses, ne videlicet inciperes iterum regredi ad mortem. Duplici igitur modo constitutus sine spe vitae dignatus es imperare Dei sacerdotibus, interficere innocentem. Sed fortassis tenes [d 1Kb] dicere: Amo amantes Deum, et odio habeo odientes eum. Sed haec de Athanasio non poteris dicere, quoniam quidem magis constet, te odire Deum, quia et dereliqueris illum, et transitum feceris ad idololatriam. Itaque, quia nullam culpam persequeris in Dei sacerdote, sed solam justitiam, sed solam Dei religionem, superest ut adhuc videas nos, quos hortabaris innocentes interficere, quales esse [Col. 0906C] jusserit circa conservos nostros iste beatus apostolus Joannes: Ille propter nos [e 1Kb] animam suam posuit, et nos debemus pro fratribus animas nostras ponere (Ibid. 16). Ab apostolo jubeor animam ponere pro fratre, et a te antichristi mancipio praecipitur mihi fratrem interimere: et iterum, Fiduciam, inquit, habeamus [f 1Kb] ad Deum, et quicquid petierimus accipiemus ab eo, quoniam mandata custodimus, et quae ei placent ante conspectum ejus faciamus in nomine Filii ipsius Jesu Christi, [g 1Kb] et amemus nos invicem, sicut dedit mandatum nobis . . . . (Ibid. 21). Sed quomodo potero audiri ab eo in omni obsecratione, qui sim non servans mandatum ejus? Ut enim diligam fratrem meum mihi mandavit, non ut interimam. Et infra: Charissimi, [h 1Kb] amemus nos alterutrum, quoniam charitas ex Deo est [Col. 0906D] (Ibid. IV, 7). Et iterum: Quicumque non diligit fratrem [i 1Kb] , non novit Deum, quoniam Deus charitas est. Ex hoc declarata est charitas Dei in nobis, quoniam Filium suum misit Deus unicum in saeculum, ut vivamus per eum. In hoc est charitas, non quod nos amaverimus [Col. 0907A] Deum, sed quod ipse amaverit nos [a 1Kb] , et miserit Filium suum expiatorem peccatorum nostrorum. Charissimi, si ergo sic Deus amavit nos, nos et debemus alterutrum amare (Ibid. 8). Et iterum: Si quis dicit [b 1Kb] , quia diligit Deum, et fratrem suum odit, mendax est. Qui autem fratrem suum non amat, Deum quem non vidit [c 7Kb] non potest amare (Ibid. 20). Et iterum: Hoc mandatum habemus ab ipso ut qui amat Deum, amet et fratrem suum (Ibid. 21). Et [d 1Kb] iterum: Quoniam [e 1Kb] ex hoc intelligimus, quoniam [f 1Kb] amamus filios Dei, quando Deum amamus, et mandata ipsius facimus. Haec est enim charitas Dei [g 1Kb] : et mandata ipsius gravia non sunt (Ib. V, 2). Haec conspice pauca de multis, et invenies ad quas nos traxeris tenebras, tu homo tenebrarum. Ex hoc intelligimus, dicit, quoniam amamus filios Dei, quoniam [Col. 0907B] [h 1Kb] Deum amamus, et mandata ipsius facimus. Haec est enim charitas Dei ut mandata ipsius custodiamus (Ibid.); et tu me dignaris impellere ad haec mandata dissipanda, alia contra ipsa, quae per te instinctu diaboli prolata sunt, instituere. Quomodo inveniri potero Deum amans, qui ejus mandatorum adversarius per te factus inveniar? Quibus ex factis quis mihi esse videris, nisi unus ex illis zizaniis destinatis igni? de quibus Dominus, Sicut ergo, dicit, colliguntur zizania, et igni comburuntur, sic erit in consummatione saeculi: mittet filius hominis angelos suos, et congregabunt [i 1Kb] de regno ejus omnia scandala, et eos qui faciunt iniquitatem; et mittent [j 1Kb] eos in camino [k 2Kb] ignis. Ibi erit fletus, et stridor dentium. Tunc justi fulgebunt sicut sol in regno patris sui (Matth. XIII, [Col. 0907C] 40). Conspicis quia si te haeretico satis [l 1Kb] agente damnarem innocentem, tecum essem futurus in gehennam. Neque enim possemus consequi Dei regnum, in quo possemus fulgere tamquam sol [m 1Kb] , si [Col. 0908A] aut homicidium fuissemus perpetrati, aut apostolicam violaremus fidem. Gaudeas huc [n 1Kb] te in his degere malis, noli cognoscere quae geras mala, et invenies sine dubio te esse inter malignos illos quos designat ad ignem venturos Dominus dicens: Exient [o 1Kb] angeli et separabunt malos a justorum conversatione, et mittent illos in caminum ignis: ibi erit fletus et stridor dentium (Ibid. 49). Dignaris pro nihilo habere persequi servos unici Filii Dei, tu membrum diaboli, qui fueras arbitratus quod omnem posses perducere ad scandalum sanctam ecclesiam. Sed conspice quae tibi atque omnibus consacrilegis tuis promittat Deus: Qui acceperit unum puerum talem in nomine meo, me accipit: qui autem scandalizaverit unum de pusillis [p 1Kb] qui in me credunt, [Col. 0908B] expedit ei ut suspendatur mola asinaria in collo ejus, et mergatur in profundum maris. Vae autem huic mundo ab scandalis. Necesse est enim venire scandala: verumtamen vae homini illi per quem scandalum venit. Quod si manus tua, vel pes tuus scandalizat te, abscinde eum, et projice abs te (Ibid. XVIII, 5). Et infra: Videte ne contemnatis unum ex his pusillis [q 1Kb] : dico enim vobis, quod angeli eorum in coelis semper vident faciem Patris mei qui in coelis est (Ibid. 10). Igitur qui non solum sis spernens credentes in ejus majestatem divinam, sed et es interficiens, quas erit merces repraesentaturus tibi iste quem negas? Qui tibi expedire dixerit, si molam asinariam suspenderes collo tuo, et in profundum maris fuisses praecipitatus, quam unum ex credentibus in eum perduxisses ad [Col. 0908C] scandalum, quam unum contempsisses ex illis, qui sint regnum possessuri coelorum, quae erit repraesentaturus tibi, qui ea de causa ejus sanctae ecclesiae ex membris scindi merueris, quia sis per quem [Col. 0909A] scandala diabolus immiserit nostris diebus in Dei populum, quia licet concitaris scandala, tamen deceperis eos tantum qui te nesciverint jam sic aruisse ut rivus praecisus a fonte, ut fractus ramus ex arbore? Caeterum qui te extra ecclesiam cognoscimus positum, qui hostem unici Filii Dei cernimus, scientes te mortuum, conatus tuos Deo juvante subter pedes notros esse conspicimus. Scimus etenim mortuum vivis dominari non posse. Sed quid dicis vivere te in Christo? Unde probare es potens cum eum sis negans? vivere etenim non possunt, nisi qui illum fateantur verum Deum esse, verum Dei Filium. Unde es vivens cum nos idcirco persequaris, quia ejus esse nos fateamur servos? Aut numquid ob aliam nos persequeris causam? numquid fortassis invenisti [Col. 0909B] nos in te deliquisse? et idcirco in nos tam infestus es? nos in te peccasse nosmet non retinemus. Quomodo etenim in te peccasse nos probari poterit, cum te de morte venire ad vitam urgescimus [a 1Kb] ? et tamen si sentis nos in te deliquisse, accipe quae te circa nos facere jusserit Dominus dicens: Quod si peccaverit in te frater tuus, vade, et corripe eum inter te et ipsum solum; et si audierit, lucratus eris fratrem tuum: si autem non te audierit, adhibe tecum unum [b 1Kb] vel duos, ut in ore duorum, vel trium testium, stet omne verbum. Quod si non audierit eos, dic ecclesiae: si autem ecclesiam non audierit, sit tibi tamquam ethnicus et publicanus (Ibid. 15). Cum haec non feceris quae praeceperit Dominus fieri, cum non solum [c 1Kb] tu in te et nos non monueris, quibus praesentibus Athanasium unum e [Col. 0909C] nobis convincens reum fuisse, sed coegeris eum inauditum a nobis damnari consacerdotibus suis, cum [d 1Kb] ei audientiam abstuleris, quomodo nos tu juste poteris incusare, quod enim deliquerimus in te, nihil horum mandatorum Domini cum impleveris? Cur nos tam infeste persequeris, cum magis tu sis reus praevaricationis, qui minime circa nos, pro ut tibi dedit mandata Dei unicus Filius, egeris, sed qui pro ut placuerit inimico nostro diabolo, cuncta gesseris? illius etenim est hujusmodi consilium, illius talis voluntas, ut inauditus damnetur, ut absens interficiatur, ut innocentis cruor fundatur; cum non, inquam, [Col. 0910A] rem egeris eo modo quo jusserit te agere Dominus. Fuisti ausus perferre ad beatam ecclesiam, fuisti ausus dicere: Peccavit Athanasius, et debet ab omnibus ejus condemnari communio? Sed quid dicere tentabis? In Deum deliquit; et ecce inveniri non potest quod in Deum deliquerit, si quidem neque tu, neque consacrilegi tui filii meretricis haeresis Arianae possitis testes admitti contra catholicum episcopum. Dominus etenim loquebatur de tribus catholicis testibus, de servis majestatis suae, ut illis crederet beata ecclesia, non vobis profanis, ex adulterio de meretrice natis. Caeterum si non ita acceperimus Domini istud praeceptum, poterunt et Saturni atque omnium idolorum cultores admitti contra Dei domesticos testes; poterunt et comblasphemi tui a Deo [Col. 0910B] derelicti sine lumine, ut tu es, positi Judaei. Si enim vos haeretici et quidem omnium sectarum admittendi estis testes contra Christianos, debent et ethnici et Judaei: siquidem sive Judaei, sive ethnici, sive vos haeretici positi extra Domini ecclesiam sitis sine Deo, ut tunc illi cuncti qui non fuerint in arca sanctissimi Noe. Ut enim illi positi extra arcam salvari non potuerunt, ita nec vos, sed sic sitis interituri, nisi credentes in unicum Dei Filium, ejus in sancta ecclesia fueritis commanentes nobiscum. Si igitur testes neque tu neque comblasphemi tui esse potestis, quomodo fecisti, insulsissime rex, damnari, et quidem a consacerdotibus suis, totius virum innocentiae? Addo illud, quia jam illum accusaveratis fuisse homicidam [e 1Kb] apud Sardicam in synodo catholicorum, [Col. 0910C] et probare [f 1Kb] minime valuerit iniquitas vestra. Addo quod tu ipse ad ecclesiam Alexandrinorum dederis litteras [g 1Kb] astruens illum virum justum, episcopum catholicum. Ad ultimum, tametsi [h 1Kb] peccasset, Athanasius fuerat pellendus a populo sibi commisso, et quidem ut ille populus alium e corpore suo dignum peteret sibi fieri episcopum; non tamen fuerat gladio per te imperatorem petendus. At cum [i 1Kb] tu loco innocentis, in quem nihil veri constituerit loco catholicus, miseris consacrilegum tuum Georgium, [j 2Kb] et nolentibus ejus maculari sacrilegio tantas contumelias, tantasque intuleris poenas, ut plurimos [Col. 0911A] proscripseris, relegaveris in exsiliis, in metallis, quamplurimos etiam interfeceris, et hodie non desinas ea facere blasphemiam tuam, quae est et Georgii, suscipere nolentibus, quae irati hostes immanissimi barbari vix faciant; quomodo te arbitraris posse intelligi Christianum, qui et feris saevissimis videaris esse ferocior, et belluis omnibus immanior? Fuisti ausus dicere Athanasium percutiendum, non conspiciens tunc vos Arianos esse punitos, et quidem Dei virtute, quando idololatriam introducere estis meditati in Domini ecclesiam. Sed adhuc dicas fortassis: Deliquit in me Athanasius. Ut omittam, quia et in hoc mendax sis, non sciebas scriptum quid circa in te delinquentes agere te praeceperit Dominus, ut sic gladio eum fuisses persecutus? Tunc accedens ad eum [Col. 0911B] Petrus, dixit ei: Domine, si peccaverit in me frater meus, quoties remittam ei? usque septies? Dicit illi: Non dico tibi usque septies, sed usque [a 1Kb] septuagesies septies (Ibid. 21). An erubescis audire Athanasium fratrem tuum? Si Christianum te profiteris, debes omnes Christianos fratres dicere, et quidem non solum Athanasium, sed et eos quos videris stipem petentes. Omnes etenim in ecclesia Domini constituti unum sumus ei, apud quem non sit acceptatio personarum: et tamen benefeceris, si nolis illum dici fratrem tuum. Tu etenim filius pestilentiae cum sis, et ille unus sit de filiis lucis, tu cum mancipium sis nostri inimici, et ille sit servus Dei, est iniquissimum si dicaris frater hominis Dei, praecursor antichristi. Si deliquisse illum in te in aliquo videras, dimittendum ei fuerat [Col. 0911C] illico a te, ut tibi dimitteret crimina propria Deus. Nunc vero quia dimittere nequivisti propter contumaciam atque malevolentiam tuam, tibi, qui praeceptum Domini irritum fecisti, accipe quae possint praesentari: Tunc accedens ad eum Petrus dixit [b 1Kb] : Domine, si peccaverit in me frater meus, quoties remittam ei? usque septies? Dicit illi: Non dico tibi usque septies, sed septuagesies septies. Ideo simile est habitum [c 1Kb] regnum coelorum homini regi, qui voluit rationem ponere cum servis suis: et cum coepisset rationem ponere, oblatus est ei unus qui debebat decem [d 7Kb] millia talenta: cum autem non haberet [e 1Kb] unde redderet, jussit eum dominus venumdari et uxorem ejus, et filios, et [Col. 0912A] omnia quae habebat, et reddi debitum. Procidens autem servus ille, orabat eum dicens: Patientiam habe in me, et omnia reddam tibi. Misertus autem dominus servi illius, dimisit [f 33Kb] eum, et debitum dimisit ei. Egressus autem servus ille invenit unum ex conservis suis qui debebat ei centum denarios, et tenens suffocabat eum dicens: Redde quod debes. Et procidens servus ille rogabat eum dicens: Patientiam habe in me, et reddam tibi. Ille autem noluit, sed abiit, et misit eum in carcerem, donec redderet debitum. Videntes autem conservi ejus quae fiebant, contristati sunt, et venerunt, et narraverunt domino suo omnia quae facta erant. Tunc vocavit eum dominus suus, et ait illi: Serve nequam, omne debitum remisi tibi, quia rogasti me: non oportuit te quoque misereri conservo tuo, sicut et ego misertus [Col. 0912B] sum tibi? Et iratus dominus ejus tradidit eum tortoribus, quoad usque redderet universum debitum. Sic et vobis faciet Pater meus qui in coelis est, si non remiseritis unusquisque fratri suo de cordibus vestris (Ibid.). Quid respondes ad haec tu, cujus mentis oculi videre minime potuerint haec quae praeceperit fieri Dominus? Ubi ponis illud quod neque in te, neque in Deum deliquerit, sed sit sustinens persecutionem, cur apostolicam teneat fidem, cur nolit fieri ut tu es sacrilegus? Firmasti interficere veritatis praedicatorem cupiens in eo te collocari honore, in quo sunt illi, quos in evangelio et prophetarum interfectores designat Dominus, et impias manus ad ipsum etiam porrecturos [g 1Kb] aperit dicens: Homo erat paterfamilias qui plantavit vineam, et sepem [h 1Kb] circumdedit; [Col. 0912C] et fodit in ea torcular, et aedificavit turrem, et locavit eam colonis, et peregre profectus est. Cum tempus autem fructuum appropinquasset, misit servos suos ad colonos, ut acciperet de fructibus suis: et coloni apprehensis servis unum ceciderunt, alterum autem lapidaverunt, alium vero occiderunt. Iterum misit ad illos servos plures, et fecerunt eis similiter. Novissime autem misit illis filium suum unicum dicens: Verebuntur filium meum. Coloni autem videntes filium dixerunt inter se: Hic est haeres, venite, occidamus illum, et [i 1Kb] habebimus haereditatem ejus: et apprehensum eum occiderunt, et ejecerunt eum [j 1Kb] extra vineam. Cum ergo venerit dominus vineae, quid faciet colonis illis? Dicunt [Col. 0913A] illi [a 1Kb] : Malos male perdet illos, vineam locabit aliis colonis, qui reddent ei fructum temporibus suis (Ibid., XXI, 23). Ex his quia esse unus magnopere desideraris, et nos socios criminum tuorum suadebas fieri: neque enim alia sunt consilia tua ab illorum nefariis consiliis, qui inveniuntur prophetas interemisse, qui denique in unicum Dei Filium impias porrexerint manus; maxime cum etiam passiones beatorum istorum missorum ad colonos ad nihilum sis redigens, astruendo illos fuisse interfectos propter eum qui fuerit quando non fuerit; cum clament sacrae scripturae, quia unicus Dei Filius semper regnaverit, ac sit regnans cum Patre. Unam habere [b 1Kb] deitatem aperiunt dominicae litterae Patrem, et unicum ejus Filium; et dicis eum, pro quo interfecti sunt prophetae [Col. 0913B] gloriosi, factum esse ex nihilo. Si enim tu quae dicis vera sunt, constat propter creaturam interfectos beatos prophetas. Et ubi erit illud quod ingenti indignatione irascatur Dominus in eos, qui serviant creaturae quam creatori? Si pro creatura interfecti sunt beati prophetae, quomodo eos habet charissimos Deus? quomodo quia ipsorum verbis non crediderunt Judaei, sunt hodie Dei inimici? Unde Dei Judaei inimici? unde extra Domini positi inveniuntur vineam? nisi quia prophetarum interemptores exstitissent, nisi quia aeternum Deum aeterni Dei Filium praedicaverint prophetae, et illi comblasphemi tui non solum non crediderint prophetiae eorum, sed et eosdem interemerint. Quid etenim persecutos fuisse arbitraris in prophetis Judaeos, nisi unicum [Col. 0913C] Dei Filium, sicut et in apostolis atque martyribus? Ex te saltem cognosce vera esse quae dico: siquidem et tu, quem [c 1Kb] in Athanasio nec non et in nobis, Dei verum persequaris Filium. Cum haec ita sint, censueras nos jungendos interfectoribus prophetarum, justorum sanguinis fusoribus, consacrilegis tuis, hoc est Judaeis, ipsorum videlicet quia sis imitator. Nec enim alia de re, Athanasium damnate, dixisti, susciperemus etiam Arii fidem mandasti, nisi ut et in effusione sanguinis justorum, et in negando unicum Dei Filium pares fuissemus Judaeorum, quorum jam tu sis in omnibus particeps. Si enim illi prophetas interemerunt eos qui de adventu loquebantur unici Dei Filii, et tu eos interficis qui sint credentes, sicut crediderunt prophetae. Sed quamdiu de his cum incredulo? [Col. 0913D] cum proposuerim tibi manifestare, unum te esse ex illis, ad quos dicit Dominus: Ideo dico vobis, quia auferetur a vobis regnum Dei, et dabitur genti facienti fructum ejus (Ibid., 43). Neque enim [Col. 0914A] tu in gente hac es, quae fructus inveniatur facere justitiae, ut non unus esse pronuncieris ex illis, quos pulsos esse a Dei regno propter justorum necem et incredulitatem suam audias. Esse te adverte haec gerendo inter illos, quorum nequitias aperiens dicit Dominus: Simile est regnum coelorum homini regi, qui fecit nuptias filio suo, et misit servos suos ad invitatos [d 1Kb] ad nuptias (Ibid. XXII, 2). Et infra: Et noluerunt venire. Iterum misit [e 1Kb] ad illos servos dicens: Dicite invitatis: Ecce prandium paravi meum: tauri mei, et saginata occisa, et omnia parata; venite ad nuptias. Illi autem neglexerunt, et abierunt alii in villam suam, alii vero ad negotiationem suam; reliqui vero tenuerunt servos ejus, et contumelia affectos occiderunt. Ille rex cum audisset, iratus est, et misit exercitum suum, et perdidit [Col. 0914B] homicidas illos, et civitates [f 1Kb] eorum incendit. Tunc ait servis suis: Nuptiae quidem paratae sunt, sed qui erant invitati, non fuerunt digni: ite ergo ad exitus viarum, et quoscumque inveneritis, vocate ad nuptias. Et egressi servi in vias congregaverunt quotquot invenerunt, malos et bonos, et impletae sunt nuptiae a discumbentibus. Intravit autem rex ut videret discumbentes, et vidit ibi hominem non vestitum veste nuptiali, et ait illi: Amice, quomodo huc venisti [g 1Kb] non habens vestimentum nuptiale? At ille obmutuit. Tunc dixit rex ministris: Tollite eum pedibus et manibus, et mittite eum in tenebras exteriores: ibi erit fletus et stridor dentium (Ibid. 3). Quia itaque sine vestitu sis nuptiarum, Constanti, eris in perpetuum, nisi te converteris, talis, qualis ille, cui dicitur: Amice, quomodo [Col. 0914C] huc intrasti non habens vestem nuptialem (Ibid. 12)? Sic venturus in tenebras exteriores. Nec dubites etenim te venturum ad exteriores tenebras, quandoquidem jam totus in tenebras sis conversus. Illi etenim, qui justorum fuderunt sanguinem prophetarum, qui unicum Dei negaverunt Filium, et tenebrae, et filii diaboli vocantur. Quia haec sis et ipse agens, utique et tenebrarum, et diaboli filius eris perseveraturus, nisi tibi consulueris. Quomodo, dicis, consulere mihi potero? ut [h 1Kb] persequi nos desinas, et fidem apostolicam suscipias; qui [i 1Kb] nisi feceris, ut es nunc, semper futurus [j 1Kb] inter illos, ad quos dicitur: Vae vobis, Scribae et Pharisaei hypocritae, qui decimatis mentham et anethum, et cyminum, et reliquistis quae graviora sunt legis, judicium, et misericordiam, [Col. 0914D] et fidem: haec oportuit facere, et illa non omittere: duces caeci, liquantes culicem, camelum autem contraglutientes [k 1Kb] (Ibid. XXIII, 23). Si non tu haec digne audis cum illis, ubi est justum judicium quod [Col. 0915A] procedit a te, qui justum virum, apostolicam cur [a 1Kb] sit praedicans fidem, nitaris interficere? Ubi est justum judicium? qui eos sis omnibus viribus imperii tui persequens, quos videas neque damnare velle inauditum, neque fidem catholicam deserere, et eos sis diligens, quos cognoscas tecum et sanguinem innocentis fudisse, et fidem evangelicam respuisse. Quae est apud te, et in te constituta misericordia, quae ut exhibeatur, lex praecepit sancta? nempe illa quae torquet, proscribit, deportat, mittit in carcerem, deducit ad exsilia, collocat in metalla; illa quae fami, siti, verberibus, nuditate necat; ad ultimum illa quae gladio punit. Haec est, Constanti, tua misericordia, quae non veniat ex lege Dei, sed ex praesumptione diaboli. Judicium, et misericordiam, et [Col. 0915B] fidem, haec, inquit, vos oportuit facere, et illa non omittere (Ibid.). Ubi est fides tua? qui fidem, quam tenuerunt Abraham, Isaac, et Jacob beatissimi, et cuncti prophetae, apostoli, ac martyres, damnaveras [b 1Kb] , et illam statueris suscipiendam a cunctis Dei cultoribus, quam contra hanc catholicam fidem diabolus per magistrum vestrum Arium vomuerit. Quibus ex rebus esse intelligeris unus ex illis qui dignoscantur audire: Vae vobis, Scribae et Pharisaei hypocritae, qui decimatis mentham, et anethum, et cyminum, et reliquistis quae graviora sunt legis, judicium, et misericordiam, et fidem: haec oportuit facere, et illa non omittere: duces caeci, liquantes culicem et camelum transglutientes (Ibid.). Aut negabis [c 1Kb] culicem te liquare, et camelum transvorare, homo, qui, cum [Col. 0915C] stipem non solum rogatus, sed et tribuens sis nonnumquam sponte, tamen, ut est saepe dictum, proscribas Christianos se confitentes, deportas, torqueas, postremo interficias: et idcirco esse te cum illis debes advertere, ad quos dicatur: Vae vobis, Scribae et Pharisaei hypocritae, quia similes estis sepulcris dealbatis, quae aforis parent hominibus speciosa, intus vero plena sunt ossibus mortuorum, et omni spurcitia: sic et vos aforis quidem paretis hominibus justi, intus vero pleni estis hypocrisi et iniquitate (Ibid. 27). Es ex illis interfectoribus, ad quos dicitur: Serpentes, generamina [d 1Kb] viperarum, quomodo [Col. 0916A] fugietis a judicio [e 1Kb] gehennae? Ideo ecce mitto ad vos prophetas, et sapientes, et scribas, et ex illis occidetis, et crucifigetis, et persequimini de civitate in civitatem, ut veniat ad vos omnis sanguis justorum, qui effusus est super terram, a sanguine Abel justi usque ad sanguinem Zachariae filii Barachiae, quem occidistis inter templum et altare. Amen vobis dico, venient haec omnia super generationem istam (Ibid. 33). Probaris actibus tuis ex alio genere te esse vipereo [f 1Kb] . Inveniris [g 1Kb] etenim esse unus ex illis, ad quos haec quod perpetraturi essent dicebantur. Aut si negas esse te ex illis qui audiunt ore Domini: Serpentes, generamina viperarum (Ibid.); proba non te, sed Judaeos [h 2Kb] destinasse militem ad Alexandriam, Judaeorum militem obsedisse fores Dei domus, Judaeorum militum ducem [Col. 0916B] fuisse Syrianum. Proba Judaeos ingressos basilicam cum armis, atque certum numerum interfecisse. Si probare non potes, quia constet te misisse ad Dei impugnandam religionem, rectissime dicimus te unum esse ex illis, ad quos dictum est: Serpentes, generamina viperarum, quomodo fugietis judicium gehennae (Ibid.)? Non sine dubio fugies judicium gehennae, sed eris semper illic ardens cum conserpentibus tuis, nisi tibi prospexeris. Tunc, inquit, tradent vos in tribulationem, et occident vos: et eritis odio omnibus gentibus propter nomen meum. Et tunc scandalizabuntur multi: et invicem tradent, et odio habebunt invicem: et multi pseudoprophetae exsurgent [i 1Kb] , et seducent multos: et quoniam abundabit iniquitas, perfrigescet charitas multorum (Ibid. XXIV, 9). [Col. 0916C] Si non mens tua sacrilega scit me propter unicum Dei Filium pati persecutionem a te, poteris non esse de illo genere, non esse in illorum sententia, ad quos dicitur: Serpentes, generamina viperarum, quomodo fugietis a judicio gehennae? Ideo ecce mitto ad vos prophetas, et sapientes, et scribas, et ex illis occidetis, et crucifigetis, et persequimini de civitate in civitatem (Ibid. XXXIII, 33). Quae cum tu sis hodie gerens, negare non audebis te de vipera esse progeniem. Interemisti enim multis in locis plurimos Christianorum, alios detines vinctos in carceribus, in ergastulis; etiam hinc poteris videre te unum [Col. 0917A] esse ex illis, ad quos dicitur: Serpentes, genimina viperarum (Ibid.); et infra: Ecce ego mitto ad vos prophetas, et sapientes, et scribas, et ex illis occidetis (Ibid. 34): dum non eos dignaris exsecrari, quos videas per abundantem iniquitatem tuam recessisse ab apostolica fide, illos, quorum perfrixerit charitas, sed eos quos videas permanere in eo statu fidei, in quo manentes beati prophetae, apostoli, atque martyres meruerunt aeternas Dei consequi amicitias. Non enim apud Alexandriam Machetam [a 1Kb] et Dydimam ex presbyteris exsecraris, qui noscantur ex Christianis facti Ariani, sed eos, quos adhuc cognoscis stare nobiscum. Aut si non ita est, cur nunc non exsecraris Dydimam et Machetam, quos antea exsecrabaris? nisi quia tunc a te fuissent exsecrabiles [Col. 0917B] habiti, quia essent adhuc scilicet Christiani, nunc vero sint tibi charissimi, quia videlicet esse coeperunt, ut tu es apostata, blasphemi. Sed jam credimus, te post tantas probationes tibi exhibitas te unum esse ex illis, ad quos dicitur, Serpentes, genimina viperarum, quomodo fugietis a judicio gehennae (Ibid. 33)? daturum te operam quo possis curare vulnera tibi per diabolum inflicta tam gravia, quia et homicida sis et sacrilegus: a quibus criminibus si te nolueris liberari, sanguis tuus requiratur a te, nos coram Deo mundi futuri a sanguine tuo, qui tibi omnibus veritatem patefecerimus modis; a te non solum tuus, sed et eorum requiretur sanguis, quos aut ad haeresem perduxisti suscipiendam, aut ad innocentem illexisti jugulandum. Sed si dixeris: Arbitrabar [Col. 0917C] illorum catholicam fuisse fidem, quos dicitis Arianos; si in fidei nutasti causa, si quod ii qui credere se dicant in creaturam ignorasti quod sint haeretici, hi qui dicant Deum non habere verum Filium, numquid etiam hoc ignorasti, quia non sit justum gladio persequi innocentem? numquid fugerat te dixisse Dominum beato Petro: Converte gladium tuum in loco suo [b 1Kb] . Omnes enim qui accipiunt gladium, gladio peribunt (Ibid. XXVI, 52)? Quid interea, Constanti, acturus, qui tantam Christi Dei unici Filii servorum interemeris multitudinem? Videas etenim eum, quem in nos persequeris, dicere, [Col. 0918A] quod omnes qui gladium accipiunt, gladio sunt perituri [c 1Kb] (Ibid.). Quid accepturus [d 1Kb] ? qui nisi veniam facinorum tuorum, credens in eum quem negans fueris, consecutus toties merearis et quidem Dei percuti gladio, quoties tu percusseris ejus clementiae dicatos. Quis [e 1Kb] homo Dei sacerdotibus imponendam dixisti necessitatem ad absentem percutiendum, ad inauditum puniendum, ad innocentis fundendum sanguinem? Cur noluisti audiri Athanasium consacerdotem nostrum a nobis? Cur sic more latronum occulte nos jugulare Dei hominem volueras? nisi quia sis ex illis, in quorum exprobrationem prolata sint haec: Nemo ascendit in coelum, nisi qui de coelo descendit, Filius hominis qui est in coelis [f 1Kb] . Sicut enim Moyses exaltavit serpentem in deserto, sic oportet [Col. 0918B] exaltari Filium hominis, ut omnis qui credit in eum, habeat [g 1Kb] vitam aeternam. Sic enim Deus mundum dilexit, ut Filium suum unicum [h 1Kb] daret, ut omnis qui credit in eum, non pereat, sed vitam aeternam habeat. Non enim misit Deus Filium suum in mundum ut judicet mundum, sed ut salvetur mundus per ipsum. Ideo qui credit in eum, non judicatur: qui autem non credit in eum, jam judicatus est, quia non credidit in nomine unici Filii Dei. Hoc [i 1Kb] est autem judicium, quia lux venit in mundum, et dilexerunt homines potius tenebras quam lucem: erant enim opera illorum mala. Omnis qui prava agit, odit lucem [j 1Kb] ; ut non arguantur opera ejus. Nam qui facit veritatem, venit in lucem, ut manifestentur opera ejus, quoniam in Deo est [k 26Kb] factum (Joan. III, 13). Si servum te unici cognosceres [Col. 0918C] Dei Filii, numquam profecto ejus majestatem negares, numquam ejus servos nunc occulte, nunc publice jugulari mandares; sed quia sis amator tenebrarum, quippe tenebra, quia sint opera tua mala, noluisti rem quam detuleras plenissime examinari per Dei sacerdotes. Cur noluisti? nisi quia timueris opus tuum publicari serpentinum. Dum sumus in corpore, inquit apostolus, peregrinamur a Domino [l 1Kb] : ex fide enim ambulamus non per speciem: audemus etiam bonam voluntatem habentes magis peregrinari a corpore et praesentes esse ad Dominum, et contendimus sive absentes sive praesentes placere illi. Nam [Col. 0919A] omnes nos oportet manifestari ante tribunal Christi, ut ferat unusquisque propria corporis, secundum quod gessit sive bonum sive malum (II Cor. V, 6). Et Constantius haereticus dicis: Damnate, Christiani, Christianum. Cur hoc dicis? nisi quia fundere sanguinem justorum, derelinquere etiam Deum et suscipere idololatriam hoc esse optimum censueris? Sed iterum te obsecro piissime cognoscas imperator, cum sis et unici Filii Dei negator, et in eum credentium persecutor, si non compar illis inveniaris, quorum in Actibus apostolorum describitur nequitia: Cum magna [a 1Kb] dissensio esset inter illos, timens tribunus ne raptus fuisset Paulus ab illis, jussit exercitum descendere, et rapere eum in castris. Sequenti autem nocte assistens ei Dominus ait: Constans [b 7Kb] esto: sicut enim [Col. 0919B] testificatus es de me in Jerusalem, sic oportet te etiam Romae testificari. Facta autem die, collegerunt se quidam ex Judaeis, et devoverunt se dicentes, neque manducare, neque bibere, donec occiderent Paulum. Erant autem fere [c 1Kb] quadraginta, qui hanc conjurationem fecerant, qui et accesserunt ad [d 1Kb] principes sacerdotum, et indicaverunt dicentes: Devotionem vovimus nos nihil gustare in totum, donec occidamus Paulum: nunc ergo vos [e 1Kb] colligite concilium, et notum facite tribuno, ut deducat eum ad vos, quasi de eo diligentius quaesituros: nos vero priusquam appropiet, parati sumus interficere eum (Act. XXIII, 10). Si non Dei sacerdotem isto petiisti genere Athanasium, nisi non aliud finxisti te agere, et aliud perficere disposueras, potes ne negare non eodem adverso spiritu te quoque agi, [Col. 0919C] quo sunt acti atque agantur Judaei? Nisi etenim illo fuisses excitatus spiritu contra nos Deo servientes, numquam sine dubio absentem damnari, et quidem innocentem mandares. Sed haec sic ego saepe repeto, tamquam etiam ipse, cum interdum vacas a furoris stimulis, non consideres omnibus te modis ita a justitiae regula exorbitasse [f 1Kb] , ut nec in Actibus apostolorum videre potueris, petentibus Judaeis ad Paulum necandum beatum, hominem gentilem praesidem [Col. 0920A] Festum minime coetui Judaeorum commodasse [g 1Kb] assensum, sed tam ipsos, nec non et Paulum se in unum auditurum posse [h 1Kb] pollicitum: gentilis servavit aequitatis jus, tu vero destruxisti: aut aequitas est damnare inauditum, interficere absentem, audientiam vero negare justo ei homini, cui omnis testis sit Dei populus, quod enim false fuerit petitus a te ac tuis, Christianus a vobis Arianis. Ergo, ut dicere coeperam, quae fuerint inter Judaeos et Paulum beatum gesta a Festo, accipe. Festus [i 1Kb] autem cum venisset in provinciam praeses, ascendit Hierosolymam, insidias tendentes, ut eum interficerent in via. Festus ergo [j 1Kb] , respondit Paulum quidem servari in Caesarea, se autem maturius proficisci. Itaque qui [k 1Kb] inter vos sunt, descendant, et, si quod est in viro [Col. 0920B] crimen, accusent eum. Demoratus [l 1Kb] ergo inter eos non plus quam octo aut decem dies, descendit Caesaream, et altero die sedit pro tribunali, et jussit citari Paulum: qui cum adductus esset, circumsteterunt eum Judaei, qui a [m 1Kb] Hierosolymis descenderant, multa et gravia crimina objicientes, quae probare non poterant: Paulo autem rationem reddente, quod neque in legem Judaeorum, neque in templum, neque in Caesarem aliquid deliquerit (Ib. XXV, 1). Ethnicus aequitatis viam inter beatum Paulum et cohomicidas tuos Judaeos tenuit, et tu desideriis malarum meditationum tuarum parere cupiens aequitatem justitiamque tollendam ex sensibus censueras nostris. Sed quomodo istud facere potueramus quod tu fieri cogebas contra justitiam? qui meminissemus scriptum: Nolite judicare secundum [Col. 0920C] personam [n 1Kb] , sed justum judicium judicate. Damnate inauditum (Jo. VII, 24), quo dixisti tempore, cur non memoratus es dixisse Nicodemum: Numquid lex nostra judicat [o 1Kb] de homine, nisi audiat ab ipso et cognoscat quid fecerit (Ibid. 51)? Cur noluisti audiri quem reum mortis dixisti, nisi quia falsa detulisses? Dicit Dominus ad Judaeos: Qui loquitur mendacium, de suo [p 1Kb] loquitur, quoniam mendax est et pater ejus (Ib. VIII, 44). Et tu, cum [q 1Kb] mendax esse clarueris, aestimas [Col. 0921A] non te esse filium mendacis, et audes filius mendacis resistere veracibus fallax Domini sacerdotibus? sacrilegus tu audes, quem advertamus esse latronem atque furem illum, quem praeostenderit Dominus dicens: Amen, amen dico vobis [a 1Kb] , qui non intrat per januam in ovile ovium, sed qui ascendit per aliam partem, ille fur est et latro (Joan. X, 1). Porrexisti quidem manus ad Christi oves antichristo vindicandas; sed ut es agnitus fur atque latro, es vitatus atque rejectus. Cur te vel consacrilegum tuum Georgium [b 1Kb] non sunt secutae oves Dei? Cur illum, quem esse Alexandrinorum fortissime es dolens episcopum, sequuntur? nisi quia illum quidem instituerit illis episcopum Deus, te vero atque Georgium ad mactandas ut latrones et fures immiserit diabolus. Qui intrat per [Col. 0921B] januam, inquit, pastor est ovium: huic ostiarius aperit, et oves audiunt vocem ejus, et suas oves vocat nominatim, et educit illas; et cum suas omnes ejecerit, ad [c 7Kb] illas vadit, et oves eum sequuntur, quia noverunt [d 1Kb] vocem ejus; alterum non sequuntur, sed fugiunt ab illo, quia nesciunt ejus vocem (Ibid. 2). Quia igitur tu non intraveris per januam in ecclesiam, latro esse conspiceris atque fur: non enim nosti Dei Filium ut dicas te intrasse per januam: siquidem ille eos diceret et fures et latrones, quia et tunc non fuerunt in ejus clementiam divinam credentes, nec deinceps essent credituri, et aliter fuissent erudire oves illius tentaturi. Igitur cum tu hinc [e 1Kb] doctrinam spargens insanam sis, quod enim non in eum credideris, utique esse latro ille atque fur, qui jam tunc praeostendebaris, [Col. 0921C] ex blasphemis [f 1Kb] tuis manifestissime comprobaris. Quod ita esse probat sequentia [g 1Kb] pronuntiationis: ait ad illos Jesus: Amen, amen dicos vobis, ego [h 1Kb] sum janua ovium. Omnes quicumque venerunt ante [i 8Kb] me, et fures sunt et latrones, sed non audierunt illos oves. Ego sum janua [j 1Kb] ; si quis per me intraverit, salvus erit, et intrabit, et pascua inveniet; fur non venit, nisi ut furetur (Ibid. 7). O tu itaque fur, qui ad hoc intrasse Dei inveniaris ovile, ut videlicet fuisses furatus et interficeres, qua adhuc voce poteris dicere: Debet non esse episcopus Athanasius Alexandrinorum, sed Georgius, quando videas te Georgium, vel cunctos consacrilegos vestros non esse aliud nisi fures ac latrones? [Col. 0922A] suos Deus servos pastores esse voluit supra gregem, ut te ac tuos cognoscentes latrones esse ac fures pellerent. Sed tu idcirco te ac tuos, pulsis nobis Dei ordinatis judicio, praeesse gregi dominico censuisti, quo possis libere in Dei grassari gregem. Cum sis talis, mirari non poterimus quia dixeris puniendum absentem Dei cultorem. Neque enim retinere potueras dixisse Dominum: Si diligitis me, mandata mea servale [k 1Kb] : et ego rogabo Patrem, et alium advocatum dabit vobis, ut vobiscum sit in aeternum spiritus veritatis, quem mundus non potest accipere, quoniam non videt illum nec agnoscit; vos agnoscitis eum, quoniam vobiscum manet et in vobis est (Ibid. XIV, 15). Sed dic, oro te, quomodo possit in nobis habitare Spiritus sanctus paraclitus, si tuam vel patris tui fecissemus [Col. 0922B] voluntatem? Infra etiam, Qui audit, inquit, praecepta [l 1Kb] mea, et custodit [m 1Kb] illa, ille est qui me diligit. Qui autem me diligit, diligetur a Patre meo, et ego diligam illum, et ostendam illi meipsum. Ait illi Judas non Scarioth [n 1Kb] : Domine quid factum est, quod manifestas te nobis, et non huic mundo? Respondit Jesus et dixit illi: Si quis me diligit, sermonem meum custodiet, et Pater meus diliget illum, et ad illum veniemus, et apud eum manebimus. Qui non me diligit, sermones meos non custodit (Ibid., 21). Ex his Domini pronuntiationibus, quam inimicus noster exstiteris, potest conjici: Qui audit mandata mea et custodit illa, ille est qui me diligit (Ibid.). Quomodo dilexisse nos eum monstrabamus, si, ut tu, mandata ejus calcaremus? calcans es etenim dominica mandata; cumque [Col. 0922C] ille servari sanxerit, tu non tantum non esse servanda mandes, sed et ipsum negari praecipias: aut quomodo me Pater ipsius, propterea quod servaverim mandata Filii ejus, amare poterit, si damnem innocentem? Dicit Filius Dei: Si quis me diligit, sermonem meum custodiet, et Pater meus diliget illum, et ad illum veniemus, et apud illum manebimus (Ibid. 23): et tu dicis, esca ignis apostata, Damnate innocentem. Quo genere Dei diligere inventi fuissemus Filium, si contra mandata ipsius jugularemus virum justum? Quomodo fieri poterat ut diligeret nos Pater, et venirent Pater et Filius, et mansitare dignati fuissent in nobis, si rescindentes Domini mandata, tua sacrilegi praecepta [Col. 0923A] custodiremus? Conspice, Constanti, invidus ille amator tuae voluntatis diabolus a quali nos gloria per te clientem suum pellere tentaverit, nisi nobis Domini subveniret pietas; te [a 1Kb] jam non hominem, quem Deus fecit ad imaginem et similitudinem suam, sed coenum esse omnium cloacarum considerantes, calcaremus tuas sacrilegas jussiones. Quis etenim nolit, nisi vobis Arianis infelicior, a Dei unico Filio diligi? Quis est qui nolit amari ab ejus Patre? Quis qui Patris et unici ejus Filii templum esse recuset? quae utique consequi non potest, qui sicut tu et homicida fuerit et sacrilegus: consequi sane tu etiam poteris, si conversus vere poenitueris. Dicit adhuc Dominus: Hoc est mandatum [b 1Kb] meum, ut diligatis invicem, sicut dilexi vos. Majorem hanc [c 21Kb] [Col. 0923B] charitatem nemo habet, ut animam suam ponat pro amicis suis. Vos amici mei estis, si feceritis quod praecipio vobis. Jam non dico vos servos, sed [d 1Kb] amicos (Joan. XV, 12). Et iterum: Non vos me elegistis, sed ego vos elegi, et posui [e 1Kb] vos ut eatis et fructificetis, et fructus vester maneat, et quodcumque a Patre meo petieritis in nomine meo, det vobis (Ibid. 16). Quomodo poterimus esse amici unici Filii Dei, si contra interdictum illius pietatis damnaverimus absentem, interfecerimus innocentem? Quomodo fructus noster augmenta crementorum facere poterit? Quomodo quicquid petierimus in nomine ejus, accipiemus a Patre, si, ut tu cogebas, non solum cultorem ejus puniremus, sed et ipsum negaremus? Tito viro Deo dicato scripsisse beatum apostolum non inveneras [Col. 0923C] de episcopi irreprehensibili officio, quod sit dignum praebere Deo, ut homicidas nos effici cuperes? Hujus rei gratia reliqui te Cretae, ut ea quae deerant corrigas, et constituas per civitates presbyterium [f 1Kb] , sicut ego tibi disposui. Si quis est sine crimine, unius uxoris vir, filios habens fideles, non in accusationem [Col. 0924A] luxuriae, aut non subjectum [g 1Kb] : oportet enim episcopum sine crimine esse sicut dispensatorem Dei, non protervum [h 1Kb] , non iracundum, non vinolentum, non percussorem, non turpilucrum [i 11Kb] ; sed hospitalem, benignum, sobrium, justum, sanctum, continentem, amplectentem id quod secundum doctrinam est, fidem [j 1Kb] verbi, ut potens sit exhortari in doctrina [k 1Kb] , et contradicentes revincere. Sunt enim multi etiam non subditi, vaniloqui, et deceptores [l 10Kb] , maxime qui ex circumcisione sunt, quos oportet redargui, qui universas domos evertunt, docentes quae non oportet turpis lucri gratia (Tit. I, 5). Cum igitur talem voluerit episcopum fieri, qui hanc tenentem viveret viam justitiae, qua tu auctoritate ad excludenda mandata beati apostoli nova praecepta dare dignatus es, ea videlicet, quae ex diaboli esse [Col. 0924B] noscantur orta voluntate? Apostolus me non iracundum, non percussorem vult fieri, et tu me homicidam vis effici? Quibus ex rebus potest colligi Spiritum sanctum locutum ore beati apostoli, spiritum vero nequam locutum ore vestro Arianorum. Conspicis interea mandasse apostolum, ut vos veritati resistentes indentemini [m 1Kb] episcopi interventu, ut per sanam doctrinam vestra punita esset blasphemia. Non ad hoc beati apostoli protuli dictum, oportere episcopum sine crimine esse, ut me peccatorem negarem, cum et meam norim conscientiam, et dicere audiam Job illum justum: Quis enim mundus [n 60Kb] a sordibus? nemo, etiam si unius diei sit vita ejus in terra (Job. XIV, 4); Joannem etiam beatum advertam dicere: Si dixerimus quia peccatum non habemus, nos ipsos decipimus [o 9Kb] et [Col. 0924C] veritas in nobis non est (I Joan. I, 8). Non ergo iccirco apostoli praeceptum protuli, ut, qui meminerim me peccatorem, praedicarem esse sine sordibus, sed ut tu, quam sit malum quod praeceperis fieri, posses advertere. Juvenes, inquit, similiter hortare ut sobrii sint in omnibus [p 1Kb] , per omnia teipsum formam praebens [Col. 0925A] bonorum operum, in doctrina, in integritate, in gravitate, in [a 1Kb] sermone sanum, irreprehensibilem, ut adversarius revereatur, nihil habens quid [b 1Kb] dicere malum de nobis (Tit. II, 6). Quomodo me formam bonorum operum aliis praebuissem, si sanguinem Dei servi fudissem? Quomodo doctrinam integram, quam tradiderunt apostoli, praedicantem me Dei populus cognosceret, si haeresim tuam suscepissem, si denique vel in hypocrisi satellitis [c 1Kb] tuis pseudoepiscopis Arianis communicarem? Quomodo possit sermo meus proferri sanus, irreprehensibilis, si evangelicam atque apostolicam deserens fidem tuam suscepissem blasphemiam? Quomodo adversarius revereri potuerat? Quomodo de me nihil possit dicere mali, cum si tibi acquiescendum censuissem, et homicidam et [Col. 0925B] sacrilegum me factum comprehendisset? Iterum, cum moneret, servos dominis suis subditos esse debere: Illuxit enim, inquit, gratia Dei salvatoris nostri [d 1Kb] omnibus hominibus, corripiens [e 1Kb] nos, ut abnegantes impietatem et saecularia desideria, sobrie, et pie, et juste vivamus in hoc saeculo, exspectantes beatam spem in [f 1Kb] adventum gloriae magni Dei, et salvatoris nostri Jesu Christi, qui dedit pro nobis seipsum, ut liberaret nos ab omni iniquitate, et mundet [g 1Kb] sibi populum abundantem, aemulatorem bonorum operum (Ibid. 11). Cum in his nos ambulare praeceperit bonis operibus, quid tibi visum est ut invitaris ad homicidium faciendum? Quomodo etenim abnegantes impietatem, pie et juste viventes conspici potueramus, si tecum fudissemus innocentis cruorem? Sed et cum dicat iccirco se pro peccatis nostris [Col. 0925C] tradidisse Dominum, ut nos eriperet ab operibus satanae, et constitueret ad hoc ut aemulatores essemus bonorum operum, si opus istud tuum et nos tecum perpetrati fuissemus, in qua essemus parte, nisi in qua sit Cain? Illuxit enim, inquit, gratia Dei salvatoris nostri omnibus hominibus, corripiens nos, ut abnegantes impietatem ac [h 1Kb] desideria saecularia, sobrie, et juste, et pie vivamus in hoc saeculo (Ibid.). Et Constantius tu imperator dignaris dicere, simus impii, scelerati, perditi, maligni, iniqui, injusti. Ubi hanc spem inveniam beatam, quam me exspectare docet apostolus beatus, si non solum ipsius, qui omnem beatitudinem tribuere potens est, servos interemero, sed et ipsum negavero? Tu etenim utrumque facis, Constanti, quia et servos ejus persequeris [Col. 0925D] atque interficis, et ipsum deserens idolis te mancipandum censueris. Cur ista geris, nisi quia tibi non illuxerit gratia Dei salvatoris nostri? Si enim illuxisset, meminisses apostoli dicentis praeceptorum: [Col. 0926A] Videte itaque quomodo caute [i 8Kb] ambuletis, non quasi insipientes, sed ut sapientes, redimentes tempus, quia dies mali sunt. Propterea nolite effici imprudentes, sed intelligentes quae sit voluntas Domini (Eph. V, 15). Si voluntas est Domini interficere innocentem, derelinquere fidem evangelicam, poterit non solum haec pars, sed et totum corpus epistolarum beati apostoli tuis patrocinium praebere praescriptionibus; sin minus favet praescriptionibus tuis nulla [j 1Kb] pars sacrarum scripturarum, est luce clarius manifestum te sub tenebrarum degere potestate; unde et effectum sit, ut nihil de sacris scripturarum hauseris fontibus, quod te potuisset a tantis removere periculis. Si enim non te potestas tenebrarum sub sui redegisset ditione, profecto retineres quae Philippenses audiunt: Coimitatores mei [Col. 0926B] estote, fratres, et observate eos, qui sic ambulant, sicut habetis formam nostram. Multi enim ambulant, quos saepe [k 1Kb] dicebam vobis, nunc autem et flens dico, inimicos crucis Christi, quorum finis est interitus, quorum Deus venter est, et gloria in confusione [l 13Kb] ipsorum, qui terrena sapiunt (Philip. III, 17). Dicas cupio, prudentissime imperator, in quibus debemus effici coimitatores apostoli: doce apostata. Si homicida fuit apostolus, si blasphemus, si evangelicae fidei destructor, si sacrilegus; haec etenim omnia et antequam credidisset in unicum Dei Filium fecisse se profitetur; tu vero qui haec facis hodie, quae ille ante agnitionem unici Dei Filii faciebat, qua de re ausus fuisti jubere nobis Domini sacerdotibus, ut innocentem condemnaremus, ut haeresim tuam suscipientes, apostolicam fidem [Col. 0926C] despueremus? Tu qua de re haec fieri praecepistis, quae contra formam apostoli sunt prolata, nisi quia sis ex inimicis crucis Christi, ex illis qui jam tunc designati fueratis ore sancti apostoli? Te ne ac tuos audiremus, quorum finem dicit apostolus esse interitum? ut illos tuos satellites, qui derelinquentes formam traditam disciplinae, et regulam fidei per apostolos, tibi semet turpis lucri gratia tradiderint; illos qui plus mensae tuae copias fecerunt, quam ea, quae promittit suis Dominus; illos qui tui convivae esse delegerint, quam patriarcharum, prophetarum, apostolorum, vel martyrum; ad quos dicitur rectissime: Vester Deus venter est. Examinate [m 1Kb] , dicit apostolus, bonum continete, ab omni specie mala continete [n 1Kb] vos (I Thess. V, 21): et quia [Col. 0926D] viderimus maledictam operam vestram Arianorum et vitaverimus, odio laboramus. Sed quam pulchrum est, quamque jucundum a te odiri, amari vero a Deo! Repulisti nos e re commissa nobis, arbitratus potuisse [Col. 0927A] te, quod Deus aedificavit, destruere. Unicuique autem nostrum, ait Ephesiis scribens, data est gratia secundum mensuram dignationis [a 1Kb] Christi, propter quod dicit: Ascendens in altum captivam duxit captivitatem, dedit dona hominibus. Quod autem ascendit, quid est, nisi quia et descendit in inferiora terrae? et qui descendit, ipse est et qui ascendit super omnes coelos, ut adimpleret omnia: et ipse dedit quosdam quidem apostolos, quosdam autem prophetas, quosdam vero evangelistas, quosdam autem pastores, et doctores ad consummationem sanctorum in opus ministerii, in aedificationem corporis Christi, donec occurramus omnes in unitate fidei et agnitione Dei [b 34Kb] in virum perfectum, in mensuram aetatis plenitudinis Christi: ut jam non simus parvuli fluctuantes, et circumferamur [Col. 0927B] omni vento doctrinae, in nequitia hominum, in astutia ad remedium [c 32Kb] erroris. Veritatem autem facientes in charitate crescamus in illo per [d 1Kb] omnia qui est caput Christus, ex quo totum corpus compactum et connexum per juncturam subministrationis in mensuram uniuscujusque partis incrementum corporis facit in aedificationem sui in charitate (Eph. IV, 7). Cum haec ita esse legis, cur fuisti ausus tollere pastores, quos gregi suo Deus voluerit praesse? cur? nisi [e 1Kb] ut te cum omni vento doctrinae possent Dei circumferre supra dominicum gregem pastores, ne fuissent ducti tamquam parvuli omni vento doctrinae? Accedentes ad fidem, ne vestra nequissimorum hominum astutia ad diaboli principis vestri remedia [f 1Kb] recederent ab apostolica evangelicaque fide, tulisti [g 1Kb] episcopos [Col. 0927C] e plebibus, quibus praesumus divina dignatione, ad hoc utique ut doceres doctrinam non apostolicam sed haereticam. Vae tibi misero, per quem haec gerit satanas. Inveneras homo sapiens colorem aptum fallaciae tuae, quo nam modo posses Dei oves patri tuo defendere [h 1Kb] , qui tibi ut in his demoreris malis, jam illis jaculis, quibus Evae et Adae mentes sauciavit, cor [i 1Kb] tuum jaculavit, ad hoc videlicet, ut in hac temet pravitate constitueret. Inveneras, [Col. 0928A] inquam, homo sapiens colorem aptum fallaciae tuae; quo nam modo posses dominicum depopulare gregem dicens: Peccavit Athanasius, et iccirco qui illum mecum interemerit, erit episcopus; qui insuper habendum censuerit, non erit: et qui damnabant Athanasium jungebantur pseudoepiscopis dogmatis tuae Arianae. Si qui tuam metuentes iram hoc egissent, triplex per te homicidam atque sacrilegum incurrebant crimen, sive quod innocentem damnarent, sive quod catholici haereticis communicarent, et in gregem Dei vos lupos intrare sinerent, cum dicat apostolus, iccirco datos pastores, ut omnis daemonum doctrina, quae per vos haereticos et omnes adversarios ecclesiae profertur, fuisset exclusa, atque in veritate currentes Dei servi eo usque mansissent [Col. 0928B] immobiles, donec ad summam venirent perfectionem; et tu tenebra auferre dignatus es pastores judicio constitutos Dei, quo possis tu lupus convertere cunctos in diaboli amatoris tui praedam. Ut jam, inquit, non simus parvuli fluctuantes, et circumferamur omni vento doctrinae, in nequitia hominum, in astutia ad remedium erroris. Veritatem autem facientes in charitate crescamus in illo per omnia, qui est caput Christus (Ibid., 14). Quomodo possemus crescere in illo, si te secuti tenebram fuissemus, cum sis negans illum verum Deum esse, cum dicas illum non natum de substantia Patris, sed astruas factum ex nihilo? Quomodo potueramus [j 1Kb] crescere in illo, qui non ambulaturi eramus in veritate, ex quo te fuissemus apostatam secuti? Deinde cum dicat: Veritatem [Col. 0928C] facientes crescamus in charitate (Ibid. 15), et sit manifestum criminibus falsis petitum Dei sacerdotem per te ac tuos Athanasium, si ea, quae imperas, fecissemus, quomodo aut in veritate, aut in charitate currere conspecti fuissemus, qui et charitatem exstinxissemus, quam tenemus cum coepiscopo nostro Athanasio, et quia [k 1Kb] falso temperassemus [l 1Kb] crimini, et ipsi tibi fallaci in innocentis necem juncti tecum mereremur divina indignatione percuti? Sic ergo, [Col. 0929A] Constanti, aedificatur domus Dei per fallaciam, per sanguinis innocentium fusionem, per praedicationem blasphemam? Vae tibi qui ad hoc sis vivens, ut haec cuncta mala per te gerat diabolus. Tu mihi dicis: Puni innocentem, derelinque fidem catholicam, atque suscipe venena haeresis meae, et est apostolus dicens: Hoc itaque dico et testificor in Domino, ut non amplius [a 1Kb] ambuletis, sicut et gentes ambulant in vanitate mentis suae, obscurati intellectu, alienati a vita [b 1Kb] Dei, per ignorantiam quae est in illis, propter caecitatem cordis ipsorum (Eph. IV, 17). Cui obediam vestrum? tibine an apostolo? tibine apostatae sacrilego, an illi qui jam fudisse sanguinem propter unicum Dei inveniatur Filium? Quem vestrum sequar? tene templum daemonum, an illum Dei templum? te qui operibus [Col. 0929B] tuis aut Judaeum, aut ethnicum esse declaras, an illum qui jam consecutus sit per hanc quam exsecraris fidem regna coelestia? Si enim non tu operibus tuis gentilem te esse manifestas, poteris defendere, quod enim non digne haec te contra proferantur. Primo quia sis negans Dei Filium, gentilis aut Judaeus nobis es: deinde cum proscribis, deportas, torques, falsis criminibus innocentes oneras, interficis, non inveniri poteris Christianus, qui per viam suam Dei esse homo cognoscatur, sed utique unus de illis, de quibus per apostolum dicit Dei Spiritus, quod enim sint in vanitate mentis suae, insensati [c 1Kb] , alienati a vita Dei, per caecitatem cordis ipsorum (Ibid. 18). Quando ergo haec caecati gerere corde voce apostoli manifestentur, quae tu geris, qua fronte audes sanis [Col. 0929C] corde ac mente dicere, Errastis; fallax veracibus, Mendaces estis? Apostolus (Ibid. 21), Sicut est veritas, dicit, in Jesu, deponentes [d 1Kb] secundum pristinam conversationem veterem hominem eum, qui corrumpitur secundum concupiscentiam erroris [e 7Kb] . Renovamini autem spiritu sensus vestri, et induite novum hominem, qui secundum Deum creatus est in justitiam [f 1Kb] et sanctitatem et veritatem. Deponentes mendacium, loquimini veritatem, unusquisque ad proximum suum. Ubi haec praetermisisti [g 1Kb] monita salutaria, quae nos custodire hortatur apostolus? Quomodo etenim deposuisse veterem hominem, et novum hominem eum, qui secundum Deum sit, induisse reperiri potueramus? Quomodo [Col. 0930A] manentes in justitia et sanctitate et veritate conspecti fuissemus, qui injusta tecum gerentes eum novum hominem, qui sit creatus secundum Deum, exstinxissemus, et illum veterem, qui corrumpitur secundum erroris concupiscentiam, ut ante corrumpebatur, quam Deum nosse coepisset, iterum portare coepissemus? Ista etenim cuncta faciunt, quae tu facis, non Dei domestici, sed satellites antichristi: Deponentes mendacium, loquimini veritatem, unusquisque ad proximum suum, quia sumus invicem membra (Ibid. 25). Si fuisses de ecclesiae Dei membris, mihi crede quod numquam mendacium pertulisses ad ecclesiam; sed [h 1Kb] quia sis illius homo, qui deceperit Adam per fallaciam et Evam, iccirco pertulisti mendacium, ut nos sic circumscriberes, quomodo [Col. 0930B] circumscripserit diabolus primoplastos homines. Tu dixisti: Damnate Athanasium, quia graviter deliquit, alioquin in reatu eritis maximo apud Deum. Suscipite Arii fidem, et vivetis in aeternum. Accipe [i 1Kb] quae etiam amantissimus tibi circa Adam et Evam egerit, et invenies haec te nunc gerere circa nos, quae et ille tunc gesserit circa illos (Gen. II, 25). Et erant, inquit in Genesi Moyses, ambo nudi tunc [j 1Kb] Adam et mulier ejus, et non confundebantur. (Ib. III, 1). Serpens autem erat sapientior [k 1Kb] omnibus bestiarum [l 1Kb] quae erant. Et infra: (Ibid.). Et dixit serpens mulieri: Quid [m 1Kb] quia dixit Dominus Deus [n 1Kb] ne edatis ex omni ligno quod est in paradiso? Et dixit mulier serpenti: Ex [o 1Kb] omni ligno quod est in paradiso edemus, de fructu autem ligni quod est in medio paradisi [Col. 0930C] dixit Deus: Non manducabitis ex eo, sed nec tangetis eum, ne moriamini. Dicimus tibi loco serpentis persuadenti nobis ut inauditum damnemus, ut innocentem jugulemus; praecepit Dominus innocentem et justum non interficiendum. Et dixit serpens mulieri: Non moriemini [p 1Kb] (Ibid. 4). Sciebat enim Deus quia quacumque die manducaveritis ex eo, aperientur oculi vestri, et eritis sicut dii scientes bonum et malum. Dicentem [q 1Kb] itaque istum serpentem per te ad nos, Magis eritis justi si fuderitis sanguinem justum, magis eritis beati si apostolicam evangelicamque anathematizantes fidem Arianam susceperitis perfidiam, calcatur propitio Deo in te quidem jam a [Col. 0931A] nobis fallaciam ipsius scientibus; sed tibi nos dolere est testis Deus, propterea quod per te semet constituerit ad nos circumscribendos. Constat etenim tunc per semetipsum aggressum Adam et Evam. Deprecor te ne haec graviter accipias, quae salutis tuae causa proferantur. Dolere etenim te arbitror quod dixerim per te nos aggressum serpentem, et quod te multis in locis inter eos posuerim qui fuerint dicti serpentes. Considera operam tuam et illorum, et si non unum vos esse cognoveris corpus, dicito me non juste haec dicere. Tuos magistros in perfidia Judaeos audis certe in sacris evangeliis serpentes saepe dictos a Domino, serpentes generamina viperarum (Matth. XXIII, 33). Unde hoc nomine vocari meruerunt? certe propter nequam opus illorum, certe [Col. 0931B] propter incredulitatem suam. Inde et Joannes Baptista, Progenies viperarum (Ibid. III, 7), dicit ad eos, quis monstravit [a 1Kb] vobis fugere ab ira ventura? Facite ergo dignos fructus poenitentiae. Ut ex illis ergo, qui in unicum crediderunt Filium Dei, qui vias correxerunt suas, meruerint filii effici lucis, alii vero serpentes dicuntur, ita et tu, nisi fructus feceris dignos poenitentiae, nisi tuas vias correxeris, filius viperae atque serpentis diceris. Quis etenim Dei servorum non [b 1Kb] te homicidam atque blasphemum esse cernens non eo vocet nomine quo vocentur Judaei? quis te [c 1Kb] e Deum timentibus dubitabit, quod es, pronunciare, quando videat scribas, pharisaeos et principes Judaeorum iccirco serpentes dici, quia et prophetarum fuderunt sanguinem et unicum negaverint [Col. 0931C] Dei Filium? Cum haec ita se habeant, superest ut factorum tuorum geras poenitentiam, advertens Deum suae clementiae misericordiam omnibus a viis recedentibus malis praestitisse, habens formam Ninevitarum, [Col. 0932A] quos si fueris imitatus, ita opem misericordiae consequaris necesse est. Quocirca accipe quae fuerint gesta, vel ipsi, praedicatione Jonae territi, quae fecerint. Praeceptum [d 1Kb] est, inquit sacra scriptura, ceto, et rejecit Jonam super terram (Jon. II, 11). Et factum est verbum Domini ad Jonam iterum, dicens (Ibid. III, 1): Surge et vade in Ninive [e 1Kb] civitatem magnam, et praedica in ea secundum praedicationem priorem, quam ego locutus sum ad te. Et surrexit Jonas et abiit in Ninive, secundum quae locutus est Dominus ei. Erat autem Ninive civitas magna adeo [f 1Kb] sicut iter tridui. Et coepit Jonas introire in civitatem sicut iter dici unius, et praedicavit, et dixit: Adhuc [g 33Kb] triduo, et Ninive subvertetur. Et crediderunt viri Ninivitae Deo [h 1Kb] , et praedicaverunt jejunium, et vestierunt se cilicio [i 1Kb] a [Col. 0932B] maximo usque ad minimum eorum: et pervenit [j 1Kb] verbum usque ad regem Ninive, et surrexit de sede sua, et abstulit a se stolam suam, et circumdedit se cilicium [k 1Kb] , et sedit super cinerem. Et praedicatum [l 1Kb] est a rege Ninive et a magistratibus illius, dicens: Homines et pecudes et boves et oves nihil gustent, sed nec vescantur, et aquam non bibant. Et circumdederunt se cilicia [m 1Kb] homines, et proclamaverunt homines et [n 1Kb] pecudes apud Deum instanter, et reversi sunt unusquisque a via sua mala, et ab iniquitate manuum suarum, dicentes: Quis scibit si poenitebitur [o 10Kb] Deus, et avertet ab ira furoris sui, et non peribimus? Et vidit Deus operam [p 1Kb] illorum, quia reversi sunt unusquisque a via sua mala: et poenituit Deum de malignitate, qua [q 1Kb] locutus est facere eis, et non fecit. Et contristatus est Jonas tristitia [Col. 0932C] magna [r 1Kb] , et confundebatur: et oravit apud Deum dicens (Ibid. IV, 1): O Domine, nonne haec sunt verba mea cum adhuc essem in terra! ideo praeoccupaveram fugere in Tharsis, quoniam scivi quia tu miserator [Col. 0933A] et benevolus, patiens, et misericors, et poenitens in malignitatibus. Et infra: Et dixit Deus ad Jonam (Jon. II, 9): Si valde contristatus es tu super cucurbitam, valde [a 1Kb] contristatus sum usque ad mortem. Et dixit Dominus: Tu pepercisti cucurbitae [b 1Kb] , in qua non laborasti, neque nutristi eam, quae sub nocte nata est, et per noctem perit. Ego autem non parcam in Ninive civitatem magnam, in qua habitant plus quam centum [c 1Kb] viginti millia hominum, qui non sciverunt dexteram aut sinistram [d 1Kb] ? Et tuam, Constanti, operam malignam si rejecisse te viderit Deus, si vias tuas perditas correctas perspexerit, et te in omnibus reformatum esse viderit, mihi crede, quia in ingenti felicitate esse inter Dei famulos incipies. Habes praeterea beatissimi Pauli apostoli exemplum, ne [Col. 0933B] forte ut ille geras haec per ignorantiam, quod enim mox ut te converteris ad unicum Dei Filium confitendum, veniam tuorum facinorum, ut illi, ita tibi sit tributurus: ipsum sequere, ipsius apprehende viam, ipsum Philippensibus loquentem audi, et quisnam fuerit ante agnitionem, et quantam beatitudinem post agnitionem consequi meruerit. (Phil. III, 4) Si quis autem [e 8Kb] putat se fiduciam habere in carne, ego magis circumcisione octava die [f 1Kb] de genere Israel, tribu Benjamin, Hebraeus ex Hebraeis, secundum legem pharisaeus, secundum zelum persequens ecclesiam, secundum justitiam quae in lege est conversatus [g 1Kb] , cum essem sine querela, quae mihi fuerunt lucra, haec existimavi propter Christum detrimenta. Verumtamen [h 1Kb] omnia arbitror detrimentum esse propter [Col. 0933C] eminentiam scientiae Christi Jesu Domini nostri, propter quem omnia detrimenta [i 1Kb] passus sum, et arbitror stercora ut Christum lucrifaciam, et inveniar in illo, non habens meam justitiam, quae est ex lege, sed illam quae per fidem Jesu [j 1Kb] Christi, quae ex Deo est justitia [Col. 0934A] in fide, ad agnoscendum illum, et virtutem resurrectionis ejus, et communicationem passionum ejus, cooneratus morte [k 88Kb] ipsius, si quo modo occurram in resurrectionem ejus [l 1Kb] , quae est a mortuis. Sicut et jam dictum est, istum imitare, istum sequere, ut quia et ille fuerat, quod tu nunc, hoc est persecutor ecclesiae, negator unici Filii Dei, inveniaris sic ad consequenda regna coelestia fuisse conversus a perfidia ad fidem suscipiendam catholicam, sic te transitum fecisse de morte ad vitam. Illum etenim per ignorantiam Dei fuisse persecutum ecclesiam, adhuc accipe etiam Timotheo aperiente de semetipso: (I Tim. I, 8.) Scimus autem quoniam bona est [m 1Kb] lex, si quis ea legitime utatur, sciens hoc quia justo lex non est posita: injustis autem, et inobedientibus, et impiis, [Col. 0934B] et peccatoribus, et scelestis, et profanis, parricidis et matricidis, homicidis, impudicis, masculorum concubitoribus, plagiariis, mendacibus, perjuris, et si quid aliud sanae doctrinae adversatur, quae est secundum evangelium gloriae beati Dei quod creditum est mihi. Et gratias ago ei qui confortavit me Christo [n 8Kb] Jesu Domino, quod fidelem me aestimavit, ponens in ministerium; qui prius fueram blasphemus, et persecutor, et injuriosus, sed misericordiam sum consecutus, quod ignorans feci in [o 10Kb] incredulitate. Superabundavit autem gratia Domini nostri cum fide et dilectione, quae est in Christo Jesu. Ita et tu ex persecutore, ex injurioso et blasphemo beatus et vere Deo charissimus effici poteris, si ut Paulus beatus verum Dei Filium esse Jesum Christum credideris, si semper illum cum [Col. 0934C] Patre regnasse ac regnaturum, hoc est, sine initio et sine fine confessus fueris, si unam aeternitatem habere Patrem et Filium et Spiritum sanctum clamantibus sacris scripturis non restiteris; si denique unam habere deitatem [p 7Kb] Patrem ac Filium et Spiritum [Col. 0935A] sanctum credideris, crede mihi quod futurus sis in choro patriarcharum, prophetarum, apostolorum ac martyrum; alioquin tibi imputaturus, cum te torqueri [Col. 0936A] cum diabolo et omnibus satellitibus ejus videre coeperis, cur has tam salubres admonitiones nostras despexeris.




[Col. 0935]
FLORENTII AD LUCIFERUM EP. CALARITANUM EPISTOLA. (C)


EPISTOLA.

Domino benignissimo Lucifero Florentius.
[Col. 0935A]

Nomine tuo codicem [a 1Kb] quidam domino et augusto [Col. 0935B] nostro obtulit: hunc ad sanctitatem tuam perferri [Col. 0936A] mandavit, et cognoscere desiderat, si idem codex a te destinatus sit. Id ergo, quod in fide veri est, perscribere debebis, et codicem remittere, ut possit [Col. 0936B] aeternitati [b 8Kb] ejus denuo offerri.




[Col. 0935]
LUCIFERI EPISCOPI CALARITANI AD FLORENTIUM EPISTOLA. (C)


EPISTOLA.

Florentio Magistro Officiorum [a 1Kb] Lucifer Episcopus.
[Col. 0935C]

Codicis perlatorem quem memorat honorificentia tua nomine meo adiisse imperatorem a mea fuisse destinatum mediocritate, ipsum quoque codicem ut es admonere dignatus sollicite inspectum, atque Bonoso [Col. 0936C] in rebus agenti [b 1Kb] perferendum traditum, his formanda [c 1Kb] fuit religiosa prudentia tua, fili carissime. Jam tuae erit generositatis agnitum a me sine ulla cunctatione defendere. Nos etenim propitio Deo contra ea quae in nostram parantur necem stare laetos, cum causas, cur tali [d 1Kb] scripserim modo, discutere coeperit, inveniet.




[Col. 0935]
S. P. N. LUCIFERI EPISCOPI CALARITANI DE NON PARCENDO IN DEUM DELINQUENTIBUS, AD CONSTANTIUM IMPERATOREM, LIBER UNUS. (C)

[Col. 0935C] Superatum [a 1Kb] te, Imperator, a Dei servis ex omni [Col. 0936C] cum conspexisses parte, dixisti passum te ac pati a [Col. 0937A] nobis contra monita sacrarum scripturarum contumeliam: dicis nos insolentes exstitisse circa te, quem honorari decuerit. Si quisquam Dei cultorum pepercit [a 1Kb] apostatis, sint vera quae dicis de nobis. Unde ordiamur, ut tu nunc a nobis corriperis, ita esse correptos omnes erraticos per Dei cultores, quo probare possimus? unde? nisi a Mosis Dei servi actibus. Legimus in Exodo, ascendisse montem Mosen post testamentum sibi traditum, et plurimos interfecisse eorum propter idololatriae reatum. Stetit, inquit, Moses [b 1Kb] ad portas castrorum, et dixit: Quis ad Dominum paratus veniat ad me? Et convenerunt ad eum omnes filii Levi, et dixit eis: Haec dicit Dominus Deus Israel: Ponite unusquisque gladium suum in femore suo, et pertransite, et revertimini a porta usque ad [Col. 0937B] portam per castra, et occidite unusquisque fratrem suum, et unusquisque propinquum suum, et unusquisque proximum suum. Et fecerunt filii Levi, sicut dixit eis Moses. Et ceciderunt de populo in illa die quasi tria millia hominum. Et dixit eis Moses: Implestis [c 30Kb] hodie manus Domino unusquisque in filio aut in fratre dari in vobis benedictionem (Ex. XXXVI, 26). Sumus tibi contumeliosi ut fuit Moses populo insulso illi: neque illis placebant illa quae dicebantur, aut fiebant a Mose, quando jam delegissent non servire Deo, qui eos eripuisset de potestate Pharaonis, sed illi vitulo quem illis fuderat ignis: ita et tu jam non Deo mancipatus, sed Arii idololatriae, qui errasse arguaris, indigne fers, contumaces nos clamitas, dicis indignum nos circa te facinus perpetratos, ut imperatori Romani regni [Col. 0937C] dicere auderemus: Male, Constanti, facis idololatriam introducere in ecclesiam. Moses primus prophetarum ille Deo amantissimus gladio est persecutus eos, quorum te instituisti imitatorem, et ego contumax esse notor a te, quia dixerim Deum te dereliquisse, et idololatriae temet mancipasse? Adhuc filios Israel fornicatos clamat sacra scriptura in filias Moabitarum, et quod vocati ab eis manducaverint immolata idolis, et eadam adorasse idola; contra quos quia ita [Col. 0938A] exarserit zelo devotionis incensus Phinees sacerdos, propterea vel maxime quod gladio idololatres [d 1Kb] media in synagoga interemerit, adeo placuit Deo, ut sit scriptum ad hoc factum Domini indignantis quievisse iram, et ipsum nimio praecipuum apud Dominum effectum: Et locutus est Dominus ad Mosen dicens: Phinees filius Eleazar filii Aaron sacerdotis compescuit [e 1Kb] iram meam a filiis Israel, in [f 29Kb] eo quod zelatus est zelo in eis, ut [g 26Kb] non occiderem filios Israel in zelo meo: et [h 1Kb] ecce dabo ei testamentum meum, testamentum pacis ei et semini ejus cum ipso in testamentum sacerdotii aeternum, quoniam [i 29Kb] zelatus est Deo suo, et exoravit pro filiis Israel (Num. XXV, 10). Et tu nos arbitraris contumaces quia tibi erranti vera dicamus? existimas cum tibi displicemus non nos tunc Deo placere? Sed oro [Col. 0938B] te dicas, Constanti, qua auctoritate viam justorum patriarcharum, prophetarum, apostolorum ac martyrum nos volueris deserere, et comprehendere istam tuam novam, quam per Arium instituerat diabolus. Numquidnam somnio es admonitus et dictum est ad te, ne patiaris Christi nos tenere viam, quam tenuerunt Abel, Enoc, Noe, Melchisedech, Abraham, Isaac, et Jacob, Joseph, Moses, Aaron, Jesus Nave, Job, Judices, et caeteri reges, hoc est, David, Josaphat, Ezechias, Josias, quam tenuerunt cuncti prophetae, apostoli, ac martyres, quam tenuerunt omnes qui Deo inveniuntur placuisse? Si hoc tibi a daemonum dictum est principe, audi quid fieri Deus statuerit de te per gloriosum prophetam Mosen: Si autem surrexerit [j 1Kb] in te propheta, aut somnium somnians, [Col. 0938C] et dederit signum aut prodigium, et venerit [k 7Kb] signa faciens aut prodigia, et dixerit ad te, dicens: Eamus et serviamus diis [l 1Kb] alienis, quos nescitis; non audietis verbum prophetae illius, aut somniantis, quoniam tentat Dominus [m 31Kb] Deus vos videre, si diligatis Dominum Deum vestrum ex toto corde vestro, et ex tota anima vestra: post [n 1Kb] Dominum Deum vestrum abibitis, et ipsum [o 1Kb] timebitis, et mandata ejus custodietis, et vocem ejus audietis, et illi apponemini: et propheta [Col. 0939A] ille, aut somnium [a 21Kb] somnians illi [b 17Kb] moriantur. Locuti [c 1Kb] sunt enim seducere vos a Domino Deo vestro (Deut. XIII, 1). Cognoscis quid pati jussus sis? sive etenim te somnio dicas admonitum; sive te prophetam velis astruere nobis, inimicus Dei es, qui velis nos fidem apostolicam derelinquere, atque suscipere eam, quae negat unicum Dei Filium. Illos etenim cunctos, quos recitavi, propterea quod credentes fuerint in unicum Dei Filium, tantos ac tales effectos est clarum: siquidem qui [d 1Kb] non crediderit in Filium, nec Patrem habeat: qui vero credit in Filium, et Patrem et Filium habeat (I Joan.). Haec cum vox sit beati Joannis, cum quo quia sit faciens chorus sanctorum apostolorum, omnes utique debes intelligere, sicut crediderunt apostoli, quod sic ante fuissent credentes patriarchae [Col. 0939B] atque prophetae, sic cuncti qui fidei merito honorati esse noscantur. Neque enim poteris mihi probare, quia aliter crediderunt Abraham, Isaac, et Jacob, et aliter Joannes vel omnes coapostoli ejus. Si enim non ita crediderunt apostoli, ut crediderunt patriarchae, cur beatus Paulus omnes ad Abrahae comprehendendam provocat fidem? Sed inquis: Ego te arguo cur insolens sis, cur contumeliosus [e 1Kb] imperatori exstiteris; et tu fidei causam retexis. Fidei itaque; ut probem te esse sacrilegum, ut probem te a via deorbitasse veritatis; hinc contumeliosus tibi videor, quia dicam tibi deseruisse te iter omnium Dei cultorum, atque comprehendisse illam quam tenuerunt ac sunt tenentes hi, qui non Deo, sed phantasiae servierunt ac sunt servientes. De te itaque a Deo me recedere suadenti [Col. 0939C] accipe quid sanxerit fieri Deus per Mosen: Si autem rogaverit te frater tuus ex patre vel matre, aut filius tuus, aut filia tua, aut mulier, quae in gremio tuo est, aut amicus qui animae tuae par est, clam dicens: Eamus et serviamus diis [f 1Kb] alienis, quos nescis, nec patres tui, ex diis nationum quae circa te aut proxime [Col. 0940A] aut longe [g 1Kb] , ne velis ire cum illo, et ne audieris eum, non parcet oculus tuus super eum, nec [h 1Kb] salutabis eum, nec celabis eum: annuntians annuntiabis de eo: manus tuae erunt in eum in primis ad occidendum eum [i 25Kb] , et manus populi tui in novissimo. Et lapidabitis illum, et morietur, quoniam quaesiit absistere [j 11Kb] a Domino Deo tuo (Deut XIII, 6). Praeceptum [k 1Kb] te interfici, quippe Deum me derelinquere invitantem, ignorans dicis, Contumeliam mihi facit Lucifer. Aut negabis te ad [l 1Kb] idololatriam invitasse nos suscipiendam? Si censes negandum, convincent te expositiones [m 1Kb] sectae tuae episcoporum, comblasphemorum videlicet tuorum; convincent te [n 1Kb] libelli recitati a te, ac dati Romae episcopis etiam catholicis, ad hoc videlicet, ut omni in loco tua roborari posset blasphemia. Quas incurreris [Col. 0940B] errorum tenebras non sentis? non conspicis quo possis perire modo? quando videas cur contra divina fecerit monita Achar unus e populo, cur furto abstulisset ab Hiericho certam partem vestis, argenti, aurique, sic fuerit multatus morte. Quid tibi sit futurum conspice, qui sis negans aeternam unici Filii Dei divinam majestatem, accipe quid circa Achar fuerit celebratum; et tandem consule tuae saluti, redi ad Dei ecclesiam, a qua te per Arianos abigavit [o 1Kb] coluber ille refuga, qui verterit Adam quoque et Evam: Et erat, inquit, Dominus cum Jesu [p 1Kb] , et erat nomen ejus super universum terram (Jos. VI, 27.) Et neglexerunt filii Israel negligentia [q 1Kb] , et fraudaverunt fraude de anathemate, et indignatus est ira Dominus filiis Israel. Et misit Jesus viros in Ge, quae est [Col. 0940C] conjuncta Bethel, dicens: Considerate Ge. Et ascenderunt viri, et consideraverunt Ge: et reversi sunt ad Jesum, et dixerunt ad eum: Non ascendat omnis populus, sed duo vel tria millia virorum ascendant, et devastent civitatem, ne inducas illos [r 1Kb] universum populum: pauci enim sunt. Et ascenderunt cum illo fere [Col. 0941A] tria millia virorum, et fugerunt a facie virorum qui erant in Ge: et occiderunt ex ipsis viri Ge triginta sex viros, et persecuti sunt illos a porta [a 1Kb] , et contribulaverunt illos in proclivo, et expavit cor populi, et factum est ut aqua. Et conscidit Jesus vestimenta sua, et procidit Jesus [b 1Kb] in faciem ante Deum usque ad vesperum, ipse et seniores Israel, et miserunt pulverem super capita sua, et dixit Jesus: Precor [c 145Kb] , Domine, ut quid transjecit puer tuus populum istum Jordanem tradere eum Amorrhaeo, perdere nos? si mansimus in terra, commorati sumus apud Jordanem. Et quid dicam, quod convertit Israel dorsum contra inimicum suum? et audiet Chananaeus, et omnes qui commorantur terram [d 7Kb] , et circumibunt nos, et [e 52Kb] contribulabunt nos a terra: et quid facias, nomen tuum magnum? Et dixit [Col. 0941B] Dominus ad Jesum: Surge, ut quid tu procidisti in faciem tuam? Peccavit populus, et transgressus est testamentum meum quod disposui ad eos, et furati sunt de anathemate, et miserunt [f 1Kb] in vasa sua. Non poterunt filii Israel resistere contra faciem inimicorum suorum, dorsa convertent in conspectu inimicorum, quia facti sunt anathema. Non ero ultra vobiscum, nisi abstuleritis anathema ex vobis ipsis. Surge, sanctifica populum, et dic [g 1Kb] : Sanctificetur in crastinum. Haec enim dicit Dominus Deus Israel: Anathema est inter vos, non poteritis resistere contra inimicos vestros usque dum auferatis anathema ex vobis ipsis. Et convenite mane omnes per tribus [h 1Kb] , et erit tribus quae ostensa fuerit mane per Deum, adducite per plebes, plebem quam ostenderit Dominus offerte per virum, et quisquis [Col. 0941C] ostensus fuerit per Dominum, cremabitur igni, et omnia quae sunt ejus, quia transgressus est testamentum Domini, et fecit iniquitatem in Israel. Et vigilavit Jesus mane, et obtulit populum per tribus, et ostensa est tribus Juda: et oblati sunt per plebes, et ostensa est plebs Zara: et obtulit plebem Zarae per domus, et ostensa est Domus Jambri [i 1Kb] : et oblata est domus per viros, et ostensus est Achar [j 13Kb] filius Charmi filii Jambri. Et dixit Jesus ad Achar: Da honorem hodie Domino Deo Israel, et da confessionem, et indica mihi quid feceris, et ne celaveris me. Et respondit Achar ad Jesum, et dixit: Vere peccavi ante conspectum Domini Dei Israel, taliter et taliter feci: vidi in praeda vestem variam optimam, [Col. 0942A] et ducentos siclos argenti, didragmam, et ligulam unam auream quinquaginta didragmarum; et concupivi eam [k 1Kb] , et sustuli, et ecce haec abscondita sunt in tabernaculo meo, et argentum absconsum est sub ipsis. Et misit Jesus nuncios, et cucurrerunt in tabernaculum, et haec erant abscondita in tabernaculo, et argentum sub ipsis: et tulerunt ea de tabernaculo, et attulerunt ad Jesum, et ad seniores Israel, et posuerunt ea ante Deum. Et [l 1Kb] apprehenderunt Achar filium Charmi, et perduxerunt in vallem Achar [m 1Kb] , et filios ejus et filias, et vitulos ejus, et subjunctoria ejus, et oves ejus, et tabernaculum ejus, et omnia quae erant ejus: et omnis Israel cum eo erat, et perduxerunt eos in Mecachor. Et dixit Jesus ad Achar: Quid exterminasti nos? Disperdat te Dominus sicut hodierna [Col. 0942B] die. Et lapidaverunt [n 12Kb] eum omnis Israel lapidibus, et imposuerunt super illum congestum lapidum magnum. Et cessavit Dominus ab indignatione irae suae (Jos. VII, 1). Considera, Constanti, quali sis periturus exemplo, nisi tibi provideris tu, quas sis in aeternum daturus poenas. Achar propter praevaricationem mandatorum talia est consecutus; tu qualia mereris hinc intelligi datur, quod sis apostata. Si ille etenim quia habuerit de anathemate, tanto est punitus exitio, quanto magis tu sine dubio punieris gravius, qui fueris factus anathema negando Dei Filium! In eo nos scelesti apud te, in eo superbi ac pervicaces, in eo petulantes, quia dicamus tibi, Sacrilegium fecisti, unici filii Dei existendo negator; quia dicamus, Consule tibi, eripe animam tuam de laqueis diaboli. Quid novi facimus [Col. 0942C] episcopi, si tibi ea dicamus, quae tu mereris audire? cum inveniamus illum sanctissimum Samuel Dei sacerdotem haec dixisse ad Saul regem, quae infra lecturus es: Dolores et gemitus ad te adducentur [o 1Kb] . Pro quibus nullius momenti fecisti verbum Domini, nullius momenti te faciet Dominus ne regnes (I Reg. XV, 23). Et iterum: Quoniam [p 1Kb] nullius momenti fecisti verbum Domini, et ad nihilum rediget te Deus, ne sis rex super Israel (Ibid. 26). Et infra: Disrumpet [q 1Kb] Dominus regnum tuum ex Israel de manu tua hodie, et dabit illud proximo tuo meliori te (Ibid. 28). Si haec ille dixit ad Saul, propterea quod Domini praecepta praeterierit, cur nos putas non [Col. 0943A] libera voce dicere potuisse te esse sacrilegum, qui nisi converteris temet ad Deum, quod sit te ad nihilum redacturus? Si non te fuissemus hortati, si non ad satisfactionem provocaremus, merito diceres odiri te a nobis. Aut cum audias nos dicere, Poenitere, imperator, corrige vias tuas, ut misericordiae invenias locum, arbitror considerare te oportuisse, quod enim diligaris a nobis, amaris a nobis; et tu in eo nos exsecraris; cur maneamus in fide apostolica, reddis mala pro bonis. Non miramur, si vos, ex quo receditis a Dei voluntate, et facere non desinitis desiderium diaboli, bene vobis fieri poscentibus Deum atque cupientibus repraesentetis mala; quandoquidem sit vobis insitum male agere, quippe qui a bono ad malum feceritis transitum, hoc est ad diabolum. [Col. 0943B] Si nos tu persequeris diligentes te, omnia tibi summa cupientes provenire, non magnum nec novum, quando et istum Samuel prophetam atque sacerdotem Domini Saul fuerit persecutus. Persequebatur eum, per quem et in regem unctus fuerat, et cujus preces ad Dominum jugi obsecratione dirigebantur pro incolumitate utique istius persecutoris. Si nobis non credis dolere nobis sacerdotibus Dei pro te, propterea quod tantas hauseris errorum tenebras, quod sic temet sis mactans, Deo dicenti crede ad Samuel propter Saul: Usquequo [a 1Kb] luges tu in Saul? Ecce ego expello illum ne regnet super Israel (I Reg. XVI, 1). Et supra: Et factum [b 1Kb] est verbum Domini ad Samuel, dicens: Poenitet me quod constituerim regem Saul, quoniam aversus est a me, et verba mea [Col. 0943C] non statuit. Et contristatus est Samuel et clamavit ad Dominum tota nocte et ante lucem (Ibid. XV, 10). Cum haec propter Saul regis incolumitatem Samuel sacerdos egerit, tamen Saul postea persequebatur Samuelem, nec cognoscens miser, quod prophetam atque sacerdotem persequeretur Domini: ita et tu ignorans quid faciens sis, persequeris nos, qui te placere Deo cupiamus, et amas eos qui secum te ad aeternam mortem trahant, ad perpetuam Domini offensam: indignaris cur vera audias, cum videas Samuel sacerdotem Domini non adulatum [c 1Kb] regi animum. Quid decuerat aliud praecessores nostros, aliud nos agere? Cur tibi vera dicamus, superbi tibi videmur. Quid a nobis audisti? nempe quod homicida sis: si mentimur, tunc contumeliosi, tunc superbi [Col. 0943D] recte dicimur a te: si vero rem dicamus veram, non sumus contumeliosi, sed hi, qui imitemur illos, qui commissis sibi non adulando, sed eos salubriter praemonendo, Dei effici meruerint dilectissimi. Ad Heliseum interficiendum prophetam ut rex misit Israel, si minime legisses dixisse Heliseum ad eos, qui secum fuissent, Si vidistis, quoniam filius homicidae [Col. 0944A] illius misit [d 1Kb] ad auferendum caput meum (IV Reg. VI, 32), merito ut reum me injuriarum peteres. Spiritu sancto plenus propheta homicidae filium vocavit regem Israel, hoc est filium diaboli, non quia patrem illius carnalem dixisset homicidam, sed diabolum, cujus se filium esse, ut tu nunc te actibus tuis aperis, et ille se esse monstrabat Dei persequendo servos, prophetas illius clementiae interficere audendo. Omnia haec ut faciatis, diabolus vestra instigat corda. Quod ita esse accipe Dominum dicentem Judaeis in Evangelio: Vos [e 1Kb] de diabolo patre nati estis, et concupiscentias Patris vestri facere vultis: ille enim homicida fuit ab initio (Joan. VIII, 44). Propheta inquam Domini plenus Spiritu sancto regem Israel homicidae filium vocat, hoc est diaboli, [Col. 0944B] et nos arbitraris contumeliam tibi facere, quia dicamus te esse interfectorem servorum Dei, esse carnificem corporum nostrorum, esse te totius cogitationis virum injustitiae, destructorem religionis, negatorem unici Filii Dei? Quae te facere cernimus, haec dicimus [f 1Kb] ; quod es, hoc te esse clamamus. Dicis nos petulantes, quoniam quidem quod est tibi dicamus. Dicas velim, unde meruerit a Domino talia audire rex Israel? Eapropter quod fecisti bona coram me, et fecisti secundum cor meum, et secundum animam meam, domui Achab: filii tui quarta progenie sedebunt tibi in throno Israel (IV Reg. X, 30). Dic, inquam, cur haec audire a Deo meruerit? quia pepercerit Dei inimicis? an quia eos quam acerrime fuerit etiam gladio persecutus? an quia interfecerit filium [Col. 0944C] Achab idololatram et quadraginta ejus filios? Jezabelem quoque reginam quod exstinctam projecerit canibus, omnesque servos Baal cum omnibus sacerdotibus et prophetis confusionis ore exstinxerit gladii, quod simulacra destruxerit, placet Deo. Nos quid agere circa te decuerat, ne nos contumeliae designares reos te circa, quem Achab et Jezabel vias tenentem videmus? non est novum quod agis facere contra Deum, impugnare ejus domum, persequi ejus antistites eos, per quos te monet ut tibi consulas, ut dum est locus poenitentiae, temet trahas a malo. Fuerunt tibi ante te in sacrilegio similes sic idolis servientes derelicto Deo patrum suorum. In libro secundo Paralipomenon Amasiam [g 1Kb] regem Judae commonitum a Deo per [Col. 0944D] prophetam, ne ex filiis Israel, quos centum millibus [h 1Kb] talentis argenti conduxerat, secum fuissent profecti ad bellum, propterea videlicet quod Deus dereliquisset Israel, quoniam quidem dereliquissent Deum, et idolis serviissent: obtemperavit rex prophetae verbis, credidit Dei fuisse comminationem.

[Col. 0945A] Quid [a 1Kb] hic facit? Posteaquam adversarios suos subigit, eorumdem idola tollenda, atque ad regnum suum transferenda putavit, et ipsa adoranda; cui quia dixerit ille Dei homo, non bene illum egisse, ut Deum derelinquens idola coleret gentium, fortiter est Domini prophetam iste rex persecutus. Conspicis, quod in vobis conversis in apostasiam semper unus fuerit animus ad persequendos eos, qui vobis bene velint. Et factum est, dicit scriptura sancta, posteaquam venit Amasias percutere Idumaeam, et attulit inde deos montis Seir, et statuit eos sibi in deos, et in conspectu eorum adorabat, et ipse eis immolabat. Et facta est super [b 1Kb] eum ira Domini in Amasiam, et misit ad eum prophetam Baneam, dixitque ei Baneas: Quid quaesisti deos populi, qui non liberaverunt populum [Col. 0945B] suum de manu tua? Et factum est, ut loqueretur ei, dixit ad eum: Numquid consiliarium regis dedi te? cave [c 8Kb] tibi ne flagelleris (II Paralip. XXV, 14, seq.). Vides, Constanti, quam amentes efficiamini, postea quam placuerit vobis diabolo vivere servientes, posteaquam placuerit vobis nescire Deum totum potentem, posteaquam elegeritis vobis in contumeliam Dei vos oportere statuere idololatriam. Ut enim ille dixit: Numquid in [d 1Kb] consiliarium regis dedi te? cave tibi ne flagelleris (Ib. 16); ita et tu: Numquid vos mihi consiliarios elegi, dicis, utnon prout mihi placitum est geram, ut non hanc teneam viam quam tenuerit Arius? Nec conspicis quo exemplo interierit Arius? quomodo in eum fuit [e 1Kb] vindicatum divinitus? Interea, quia dicis nos tibi esse contumeliosos, vide hunc Dei hominem non [Col. 0945C] pepercisse consacrilego tuo illi regi, sed posteaquam dictum est ei, Tace ne flagelleris (Ib.), dixisse ad illum: Scio ego quoniam Dominus Deus disperdet te, qui fecisti istud, et non obaudisti consilium meum. In qua re nos sentis contumeliosos? nempe quia dicimus tibi: Nos scimus, quod enim, nisi tibi provideris ut convertaris ad Deum, sit te Dominus ad aeternam poenam damnaturus (Ibid.). Haec est contumelia, haec omnis injuria, quia tibi dicatur per Dei antistites, in aeternum te interiturum, nisi correxeris vias tuas. Non credidit ille rex homini Dei. Quid statim ei acciderit, dicit sancta scriptura sic: Et in tempore, quo discessit Amasias a Domino, insurrexerunt ad eum insurrectione. Et fugit ab Hierusalem in Lachis, et interfecerunt eum in Lachis (Ibid. 27). Sic et te malorum tuorum facta [Col. 0945D] potuerunt conservare, tueri, ac defendere, quomodo et illum, qui dixit homini Dei pro salute ipsius loquenti: Numquid consiliarium te regi constitui [f 1Kb] ? [Col. 0946A] lace ne flagelleris. Non est a nobis primum factum, si dicamus tibi erranti, ordinationi Dei resistenti, novas vias constituere laboranti: Male facis non ire per viam, per quam omnes Dei cultores ad coelestia regna pervenerunt. Legisti Oziam [g 1Kb] regem jurgatum a sacerdotibus Domini, cur illicita fuisset ausus gerere: Et intravit, inquit Scriptura, in templum Domini incensum ponere super altare: et intravit post eum Ozias [h 1Kb] sacerdos, et cum ipso sacerdotes Domini triginta [i 1Kb] filii virtutis, et surrexerunt super Odiam regem: et dixerunt ei: Non licet tibi Odia incendere Domino, sed sacerdotibus filiis Aaron, qui sanctificat; sunt ut incendant. Exi de sanctis, quoniam recessisti a Domino, et non erit tibi istud in honore a Domino Deo (Ib. XXVI, 16, seq.). Dicis contumeliosos illi [j 1Kb] fuisse regi [Col. 0946B] Domini sacerdotes, necne? Si nec dum fuerunt contumeliosi, nec nos tibi videamur, quandoquidem similia audias a nobis quae audierit et ille: Non licet tibi, Constanti: Ariano cum Dei convenire populo. Non licet tibi idololatriae Arianae haeresis auctori, negatori unici Filii Dei de Dei sacerdotibus judicare, sacrilego [k 1Kb] fingens te Christianum cum sis Antichristi praecursor. Non erit tibi bonum, ut Dei tollens sacerdotes ordines [l 1Kb] adversarios ejus, collegas scilicet sacrilegii tui. Cum haec audis, irasceris nobis: iratus est et illis tunc sacerdotibus Domini Odias rex: sed adverte illos Deo dicatos perpetuum status sui tenuisse honorem, Odiam vero ad opprobrium sempiternum leprae confestim varietate maculatum. Et iratus est, inquit, Odias, et in manu ejus erat altare [m 22Kb] , ut incenderet in [Col. 0946C] ara [n 1Kb] : et lepra apparuit in fronte ejus in conspectu sacerdotum in domo Domini (Ibid. 19). Haec ita sunt, et arbitraris te contumacem praevaricatorem non trahere offensam apud eum, qui nos suae claritudini perpetuo praeceperit sacerdoti repraesentare officia? Quae ista nostra, Constanti, superbia est, quaeve arrogantia? si, quia te videamus morbidum esse, pestiferum, quippe Arianum, elephantiam in te esse, quia istam consideremus illam quam Arius habuerit, quod urgeamus te secedere e populo Dei, sicut illi sacerdotes Domini Odiam de templo compulerint egredi, quia te ita cogamus dare Deo honorem. Si enim Odiam Dei sacerdotes idcirco pellebant ex aula Dei, quia meminissent divinitus praeceptum, leprosos ante expiationem ingredi templum prohibitos, [Col. 0946D] quanto magis nos digne te, conspice [o 1Kb] , ex ecclesia pellere Christi, de domo Domini, quia non sit licitum haereticum convenire cum catholicis, insanum [Col. 0947A] cum sanis, plenum immundis spiritibus cum eis, in quibus inhabitat spiritus Dei! Quae haec contumelia est, si sacerdotes Domini zelo eo accensi, quo sunt semper praedecessores nostri, tibi dicimus quae nostrae conducant ac tuae saluti? Petulans est, inquis, Lucifer. Hinc petulans, quia te urgeam elephantiam rejicere Arii, atque per hanc, quam praedicaverunt apostoli beatissimi fidem, quamque nos sumus (ut cernis) tenentes, tuae menti es [a 1Kb] adeptus sospitatem, teque totum ereptum e laqueis diaboli temet in aeternum gaudeas Deo quaesitum. Tu, qui nos ingentis supercilii esse flagitas, invenisti scriptum, quod [b 1Kb] Josias rex Judae de consacrilegis fecerit tuis, de talibus qualis tu esse hodie conspiceris, quomodo eorum quamplurimos etiam post mortem fuerit persecutus, [Col. 0947B] ossa eorumdem ignibus consumens. Sed [c 1Kb] illum decuit regem tanto zelo persequi Dei hostes; nos episcopos, nos Dei sacerdotes indignum fuerat tibi resistere, idololatriam introducenti in ecclesiam; ille gladio interfecit consacrilegos tuos, reliquias etiam olim sepultas est persecutus, cupiens cultor inveniri Dei fidelissimus; nos contra nec verbo tibi resistere oportuerat, tibi Dei inimici amico, tibi omnium carissimo in apostasiam conversorum angelorum [d 1Kb] , tibi qui factus es per hanc blasphemiam tuam Deo inimicus. Accipe igitur in quarto Regnorum libro, quae propter illa, quae circa coimmundos tuos gesserit Josias servus Domini rex Judaeae [e 1Kb] , adeptus fuerit; et tandem desine de nobis dicere, Superbi sunt atque contumeliosi. Fecit, inquit, [Col. 0947C] quod rectum est ante conspectum Domini, et ambulavit in via patris sui David, et non declinavit dextra aut sinistra (IV Reg. XXII, 2). Item infra, posteaquam domos reaedificavit Domini, et sacerdos misisset legis librum ad regem: Et factum est, cum audisset rex verba libri legis, conscidit vestimenta sua (Ib. 11): et mandavit rex Helchiae sacerdoti, et Alchinae filio Josaphat, et Achiliae filio Melchiae, et Sapham scribae, et Joas filio regis, dicens: Quaerite a Domino pro me et pro omnibus Juda de verbis libri hujus inventi, quoniam magna ira Domini accensa est in nobis, quoniam non audierunt patres [Col. 0948A] nostri verba libri hujus secundum omnia scripta ut facerent. Et abiit Elchias sacerdos et Acicam [f 7Kb] , et Saphan. et Joas ad Oldam prophetissam, uxorem Sellae filii Tacuellarum [g 1Kb] , vestis custodem, et ipsa habitabat in Jerusalem: et locuti sunt ad eam secundum haec. Et dixit eis: Haec dicit Dominus Deus Israel, viro [h 1Kb] qui misit vos ad me, dicit Dominus: Ecce adducam mala super hunc locum, et super inhabitantes in eum; secundum omnia verba libri hujus quae legit rex Juda; pro quibus dereliquerunt me, et intenderunt diis olienis, et exacerbaverunt me in operibus manuum suarum: et incensa est ira mea in hoc loco, et non exstinguetur. Et ad regem Juda qui misit vos, ut quaereretis a Domino, haec dicetis: Haec dicit Dominus Deus Israel: Verba mea quae audisti et reveritus es a facie [Col. 0948B] mea, quia audisti quae loquutus sum in locum [i 16Kb] istum, et inhabitantes in [j 1Kb] illum. fieri in [k 1Kb] eremo, et in maledictionem; et scidisti vestimenta tua, et plorasti ante conspectum meum, et ego audivi, dixit Dominus virtutum: propter hoc ego abduco [l 1Kb] te apud patres tuos, et adaugeris in pace, et [m 1Kb] videbunt oculi tui omnia mala quae ego induco [n 6Kb] in locum istum, et super inhabitantes in [o 1Kb] illo. Et respondit regi verbum, et misit rex Josias, et collegit ad se omnes presbyteros Juda in Jerusalem (Ib. XXIII, 1) et ascendit rex ad Dominum, et omnes viri Juda, et sacerdotes, et levitae, et omnis populus a pusillo usque ad majorem: et legit rex in auribus populi omnia verba libri testamenti, qui inventus est in domo Domini. Et stetit rex ad columnam, et disposuit testamentum quod [p 1Kb] inventum in domo Domini ante conspectum Domini, [Col. 0948C] ire [q 13Kb] post Dominum, et observare mandata ejus, et testificationes, et praecepta ejus in toto corde ejus [r 1Kb] , et tota anima, statuere omnia verba testamenti istius scripta in libro isto. Et transivit omnis populus in testamentum, quod disposuit rex ex libro. Et mandavit rex Helchiae sacerdoti magno, et sacerdotibus secundariis, et custodientibus ephod, ut ejicerent de domo Domini omnia vasa quae fecit ad Baal et Asera [s 1Kb] , et omni militiae coeli: et combussit illa foras extra Jerusalem in [t 1Kb] incendio rivi Cedron. Et sumpsit cineres illorum, et sparsit in rivum, [Col. 0949A] et abiit in Bethel. Et combussit sacerdotes quos constituerant reges Judae [a 1Kb] , ut incenderent excelsis civitatum Juda, et circa Jerusalem, incendebant Baali, et soli, et lunae, et omni militiae coeli. Et extulerunt de domo Domini foras extra Jerusalem in [b 16Kb] rivum Cedron, et extenuavit cinerem, et projecit in monumentum filiorum plebis: et extraxit filios illorum, qui erant in domo Domini, quorum mulieres officiabantur ibi ad stolas: et introduxit omnes sacerdotes ex civitatibus Juda, et coinquinavit sancta, ubi incendebant sacerdotes Agabae [c 1Kb] usque de Rasabae; et detraxit excelsos illorum. Et infra: Et coinquinavit Phem [d 14Kb] quod erat in Cepenam (IV Reg. XXIII, 10), quoniam perduxerunt [e 1Kb] quisque filium suum et filiam suam in igne Moloch: posuerant [f 178Kb] reges Juda soli ab introitu domus [g 6Kb] Domini ad pastorium, quos posuit tres equos, [h 1Kb] qui in Faradin et fontem solis combussit [Col. 0949B] in igne in domo domus, quam aedificaverant reges Israel excelso illi Baal, et omni militiae coeli: et sacraria [i 1Kb] erant supra aedificia superiorum, Achas quae fecerit rex Juda, et sacraria quae fecit Manasses in duobus aedificiis domus Domini, detraxit rex, et expulit illa inde, et projecit cineres illorum in rivo Cedron: et excelsos [j 1Kb] quae fecerant a facie Jerusalem, quod erat in dextro montis Amissa, quod aedificavit Salomon rex Astarte simulacro Sidoniorum, et Camos idolum, et Mulcro, simulacro filiorum Ammon polluit rex. Et contribulavit titulos et implebat loca illorum ossibus hominum: et sacrarium quod [k 1Kb] in Bethel excelsum quod fecit Hieroboam filius Natae, in quo fecit peccare Israel, et sacrarium illud excelsum detraxit, et contribulavit lapides illius, et attenuavit in pulverem, et [Col. 0949C] accendit [l 9Kb] lucos eorum. Et reversus est Josias rex, et vidit monumenta quae erant ibi in monte. Et sumpsit ossa de monumento, et combussit super sacrarium, et [Col. 0950A] polluit illud secundum verbum quod locutus est homo Dei, cum staret Hieroboam in die festo ad aram. Quid cognoscis, Constanti, factum esse a rege cultore Dei? et nos te idololatriam introducentem in ecclesiam quia verbo percutimus, Contumeliam, inquis, mihi facit Lucifer? cum, si illius fuisses temporis homo, gladio possis exstingui, aut, si jam fuisses defunctus, etiam ossa tua, quippe sacrilegi, fuissent igni perducta ad nihilum. Ille gladio reos tanti sceleris percutit, nos te nec verbo vulnerare decuerat? Conspicis interea hoc etiam loco in civitatem Dei, in Domini domum, et in templum ejus introduxisse consacrilegos tuos illos reges idololatriam, quam iste exterminarit Josias rex Deo dicatissimus; nec existimes te tantum hoc opus implere contra Deum fuisse aggressum? Noli itaque dicere: Si male agerem, [Col. 0950B] jam in me Deus dedisset vindictam; sed potius obsecro videas captum te detineri a diabolo, in ejus te degere potestate, sicuti et illi reges, quorum operam Josias persecutus est rex. Cur blasphemias exsecremur tuas, cur resistamus iniquis conspirationibus tuis, videmur tibi esse injuriosi: sic et Judaeis, quorum imitatores estis, videbantur contumeliosi, superbi sanctissimi prophetae, beatissimique apostoli. In libro Amos prophetae: Et misit, inquit (Amos. VII, 10), Amasias sacerdos in [m 1Kb] Bethel ad Hieroboam regem Israel, dicens: Conventum facit adversum me [n 1Kb] Amos in media domo Israel: non poterit terra sufferre verba ejus. Propter [o 6Kb] quod haec dicit Amos: In gladio morietur Hieroboam, Israel autem captivus ducetur a terra sua. Et dixit Amasias ad Amos: Vade, [Col. 0950C] [p 1Kb] discede in terram Juda, et ibi commorare, et ibi prophetabis. In Bethel autem jam [q 1Kb] non adjicies prophetare, quia sanctificatio regis est, et domus regni [Col. 0951A] erit. Et respondit Amos, et dixit ad Amasiam: Non eram propheta [a 1Kb] , neque filius prophetae sum ego, sed pastor eram caprarum vellicans, et assumpsit [b 1Kb] me Dominus de ovibus: et dixit ad me: Vade prophetare in plebem meam Israel. Et nunc audi verbum [c 1Kb] Domini: Tu dicis: Non prophetabis in Israel, et non congregabitur in domo Jacob. Propter hoc [d 16Kb] haec dicit Dominus Deus: Uxor tua in civitate prostabit, et filii tui et filiae tuae gladio decident, terra tua funiculo metebitur, et tu in terra immunda morieris, Israel autem captivus ducetur a terra sua [e 1Kb] . Cum haec esse facta videris ab eo, qui veritatem et correptionem populo suo erranti voluerat nuntiari, cur dicas nos insolentes, cur contumeliosos, quia quae sunt erratico tibi vera dicamus? quia non tuam audiamus vocem [Col. 0951B] dicentem, Nolite credere sicuti crediderunt patriarchae, prophetae, apostoli, ac martyres, sed credite quomodo tradiderit Arius? In quibus rebus apud te superbi invenimur? nisi in hoc quod sacrilegia tua exsecremur, praeceptaque tua ut gladios atque venena vitemus. Non hoc factum a nobis est primum: omnes illi, qui jam Deo placuerunt hanc tenentes fidem, quam nos praedicamus, istud fecerunt; nemo mortem timuit suscipere pro Deo ex ejus servis, nemo famulorum ejus cogitavit tormentorum genera quae a vobis inferuntur tyrannis, sed illius praecepta ante oculos habuit. Sic Tobias gloriosus praecipuus invenitur factus apud Dominum, dum non comperditi tui regis timet edictum, sed solum totum potentem Deum. Haec ita esse ipsi crede Tobiae dicenti: Ubi [Col. 0951C] [f 1Kb] venit Sennacherim rex, de Judaea fugiens (Tob. I, 21) propter defensionem quam fecit ex illis Dominus, propter blasphemias illius quae blasphemavit, et occidit in ira sua multos ex filiis Israel: ego autem corpora illorum involabam, et sepeliebam: et [g 6Kb] renuntiatum est regi, quoniam sepelio, et quaerebat ut occideret me. Ego autem fugi, et direpta est omnis substantia mea, et nihil [Col. 0952A] mihi remansit plus quam uxor mea Anna, Tobias [h 1Kb] filius meus. Et [i 1Kb] contigit post dies quadraginta quinque, occiderunt regem illum filii ejus, et regnavit Arcedonossar filius ejus pro eo illic. Et [j 34Kb] cum venissem in domo mea, et reddita est [k 1Kb] mihi uxor mea Anna, et filius meus Tobias. In Pentecoste die festo nostro, qui est sanctus ex [l 1Kb] septimanis, factum est mihiprandium bonum (Tob. II, 1), et discubui ut pranderem, et posita est mihi mensa, et vidi pulmentaria quamplurima, et dixi Tobiae filio meo: Vade et adduc quemcumque pauperem inveneris ex fratribus nostris qui sunt captivi in Ninive, qui tamen in mente habent [m 1Kb] Deum in toto corde suo; hunc adduc; et manducet pariter mecum hoc prandium: ecce sustineo te, fili, donec venias. Et exiit [n 17Kb] Tobias inquirere aliquem pauperem captivum ex fratribus [Col. 0952B] nostris, et reversus dixit mihi: Pater. Et dixi: Quid est, fili? Et dixit mihi: Ecce unus de natione nostra occisus laqueo circumdato, projectus est. Et exii relicto prandio meo, antequam aliquid ex illo gustarem; et [o 1Kb] tollo illum de platea in unum locum apud me, donec sol occidert, ut illum sepelirem: et revrsus lavi, et manducavi prandium meum cum luctu, et rememoratus sum sermonum prophetae Amos, quos [p 1Kb] locutus est in Bethel, dicens: Convertntur dies festi vestri in luctum, et omnia cantica vestra in lamentationem: et lacrymatus sum. Et postquam sol occidit, abii et fodi, et sepelivi illum: et omnes proximi mei deridebant me dicentes: Quomodo non timet hic homo? jam enim inquisitus est hujus rei caussa ut interficeretur, et fugit, [q 1Kb] et iterum sepelire coepit mortuos. Cum conspicias [Col. 0952C] itaque Dei servos non vestram crudelitatem tyrannorum semper timuisse, ac nunc timere posse, sed praecepta cogitasse Domini ac cogitare, quomodo tu nos dignaris petulantes judicare? nempe quia faciente Deo tuam calcemus ut lutum potentiam: hoc non faciunt vires nostrae, sed tribuit illius misericordia quem exsecrari dignaris in nobis. Dicit Deus ad Ezechielem [Col. 0953A] prophetam (Ezech. II, 3): Fili hominis, mitto te ad domum Israel, quia amaricaverunt [a 1Kb] me ipsi, et patres eorum usque in hodiernum diem. Et dices ad illos: Haec dicit Dominus: Si audierint aut trepidaverint quoniam domus amaricans est, et cognoscent quoniam propheta es tu in medio eorum: et tu, fili hominis, ne timueris eos, neque trepidaveris a facie eorum, quoniame ffuriabuntur, et concurrent super te in circuitu, et in medio scorpionum tu inhabitas; sermones eorum ne timueris, et a facie eorum ne trepidaveris, quoniam domus amaricans est: et loquris verba mea ad eos, si forte audierint vel expaverint quoniam domus amaricans est. Contumaces videmur tibi, ut iste Deo soli dicatus videbatur propheta illis, quorum tu tenebras sequeris; nempe hinc Ezechiel propheta apud Judaeos coapostatas tuos contumax, hinc superbus regibus videbatur Israel, quia Domini [Col. 0953B] impleret mandata, qui eisdem loqueretur quae praecepisset eum loqui Deus. Recte nos superbos appellas, nos, per quos omnia praecepta sua voluit ad populorum credentium perferri notitiam: recte, inquam, insolentes designas nos Dei antistites, si nos ea tibi dicamus, quae voluerit Deus dici ad vos. Odis amantes te, persequeris bene tibi cupientes, sed non metuere possumus frendores carnificinae tuae. Audis etenim Dominum dicere: Et tu, fili hominis, ne timueris eos, neque trepidaveris a facie eorum, quoniam effuriabuntur, et concurrent super te [b 1Kb] , et in medio scorpionum tu habitas: sermones eorum ne timueris, a facie eorum ne trepidaveris, quoniam domus amaricans est (Ibid. 6). Non, inquam, possumus metuere minas [Col. 0953C] imperii tui, quia nullae sunt vires tuae scorpiaces [c 1Kb] adversum nos, quos Dei virtute tegi cernas, quorum esse defensorem ac protectorem Deum advertas. Non itaque cessabimus tibi Domini ingerendo praecepta, illi solimet uni servantes timores, qui dicit: Fili hominis (Ib. III, 4), ingredere ad domum Israel, et loquere sermones meos ad eos, quoniam non ad populum alti sermonis tu mitteris ad Israel, neque ad populos multos aliae vocis aut aliae linguae, neque graves qui sint in lingua, quorum non audies sermonem: et si ad tales misissem te, illi forsitan audissent sermones tuos: domus autem Israel nolent [d 12Kb] audire te, quoniam nolunt audire me, quoniam tota domus Israel contentiosi [e 28Kb] sunt, et duri corde. Et ecce dedi faciem tuam potentem [Col. 0953D] adversus facies eorum, et constantiam tuam confortabo adversus contentionem eorum, et eris semper firmior petra, ne timueris ab eis, neque expaveris a facie eorum, quoniam domus amaricans est. Metuere te quis poterit nostrum, quos videas potentia [Col. 0954A] Dei solidatos atque firmatos ad tuam contumaciam retundendam fixo gradu stare contra tuam rabiem, immobiles ut saxa mole solent robusta aequor contra tumidum? Hinc nos judicas hostes tuos, quia te urgeamus Dei fieri servum ex scorpione. Nunc etenim unum te esse ex scorpionibus non [f 1Kb] poterit dubitari ex illis, dictum de quibus audisti prophetae a Domino: Et tu, fili hominis, ne timueris [g 1Kb] neque trepidaveris a facie eorum, quoniam effuriabuntur, et concurrent super te in circuitu, et in medio scorpionum tu habitas (Ib. II, 6). Hinc tibi injuriosi sumus, quia videas te a nobis scorpium vocari. Si non te esse scorpium dixisset Deus, merito me diceres contumeliosum: nunc vero actibus te tuis manifestas esse scorpium, et es frustra clamitans contumeliam te pati a nobis, Deus te scorpium [Col. 0954B] esse dicit, et mihi irasceris cur te eo vocem nomine? Quae haec contumelia est, si dicatur tibi: Nisi te verteris ad Deum, eris semper unus ut nunc es ex scorpionibus, ex vastissimis unus inimicis Dei? Percurre reliqua Ezechiel prophetae, et aude me dicere insolentem, superbum, contumeliosum, contumacem: Et factum est (Ib. III, 16) verbum Domini ad me dicens: Fili hominis, ecce dedi te speculatorem domus Israel, et audies de ore meo sermonem, et comminaberis eis a me in eo quod dicam ad sceleratum: morte morieris: et non distinxisti illi, neque locutus es, ut distingueres scelerato avertere a viis suis, ut vivat, ille sceleratus in injustitia sua morietur, et sanguinem ejus de manu tua inquiram: et tu si distinxeris scelerato, et non aversatus fuerit ab scelere suo, et via sua, sceleratus ille in injustitia sua morietur, et tu animam [Col. 0954C] tuam liberabis: et in eo, in quo adversatur justus a justitiis suis, et faciet delictum: et dabo tormentum in facie ejus, ipse morietur, quoniam non distinxisti illi, et in peccatis suis morietur, eo quod non sint in memoriam justitiae ejus, et sanguinem ejus de manu tua exquiram: tu autem si distinxeris justo ne derelinquat [h 1Kb] , et ipse non derelinquat, justus ille vivens vivet, quoniam distinxisti illi, et tu animam tuam salvabis. Quid, Constanti, dicis ad haec? tacendumne sacerdotibus Dei erit, et mandata celare divina eis? An dignum est aperire tibi cuncta praecepta Domini? omnem voluntatem perferemus ne Dei ad vos nobis commissos? an eam ad nosmet jugulandos vobis fraudabimur? Sanguinem etenim tuum dicit Dominus requisiturum a me: quinimmo si non obedieris Deo, cujus nos tibi ingerimus [Col. 0954D] divina monita, tu in tuo morieris sceleratus scelere, et a nobis jam non requiretur salus animae tuae; quoniam quidem minis tuis non fuerimus territi, sed solum timuerimus eum, qui praeter se neminem mandarit timendum; quoniam quidem ut temet eriperes [Col. 0955A] a nefandis semitis tuis, in [a 1Kb] nomine Domini Dei conveniremus. Ne tibi imperatori viderer [b 1Kb] facere contumeliam, quid me agere oportuit tempore, quo te judico natum ad nos Dei servos a via vertendos veritatis? Cum [c 1Kb] in Nabuchodonosor Holofernem virtutis suae principem misisset, et Jerusalem obsideret, quid orat Judith Deum? nempe ut destrueret inimicos Israel. Numquid dixit: Custodi insurgentes adversus domum tuam? Domine Deus patris mei Simeon, qui [d 15Kb] dedisti gladium in ultione alienigenarum, qui violaverunt vulvam virginis in coinquinationem, et denudaverunt femur in consummationem, et coinquinaverunt matricem in improperium: dixisti enim: Non sic erit, et fecisti; propter quod [e 1Kb] dedisti principes eorum in occisionem, et torum eorum qui accepit dilectam [Col. 0955B] in sanguinem, et percussisti servos super potentes, super thronos eorum: et dedisti mulieres eorum in praedam, et filias in captivitatem, et omnem [f 1Kb] praedam in divisionem filiorum dilectorum, qui zelaverunt zelum tuum, et abominaverunt [g 1Kb] coinquinationem generis tui, et invocaverunt te in adjutorium tuum: Deus meus exaudiet me viduam. Tu enim fecisti priora [h 34Kb] eorum cum illis, et illa postea, et nunc, et quae supervenientia. Omnes enim viae tuae paratae, creatura [i 1Kb] tua in providentia. Ecce enim Assyrii repleti sunt in virtute sua, et exaltati sunt in equo et ascensore, et gloriati sunt in [Col. 0956A] brachio peditum, speraverunt in clypeis, et tenso arcu [j 1Kb] , et fundibulis [k 1Kb] , et nescierunt quoniam tu es Dominus, qui [l 1Kb] conteres bella, Dominus nomen est tibi. Tu [m 1Kb] projice illorum vires, aeterne, contere illorum plenitudinem virtute tua, et deduc eorum tenacitatem in ira tua: cogitaverunt enim frustrare sancta tua, coinquinare tabernaculum requietionis tuae, nominis honorifici tui, apprehendere ferro cornu altaris tui. Respice in fastigio [n 1Kb] eorum: da in [o 10Kb] manu mea viduae quam cogitavi virtutem, et percute [p 40Kb] os eorum labiis persuasionis meae in principe, et principem super servum suum: quassa substantiam ejus in manu viduae [q 1Kb] . Non enim in multitudine virtus [r 1Kb] tua, sed nec potentia, neque datum tuum in fortibus: sed humilium es Deus, infirmorum adjutorium, infirmorum susceptor, desperatorum [Col. 0956B] salvator, etiam [s 19Kb] Deus patris mei, et Deus haereditatis Israel. Domine dominator coelorum et terrae, creator aquarum, rex totius creaturae, exaudi obsecrationem meam, da [t 64Kb] versutiam et suasionem in vulnere, et in livorem eorum, qui adversus testamentum et domum sanctam tuam, et vertices Sion, et domui retentionis filiorum tuorum cogitaverunt [u 1Kb] dura facta super omnem gentem et tribum omnem. Sciant [v 1Kb] quia tu es Deus universae potestatis et virtutis, et non est altus defensor generis Israel praeter te (Judith. IX, 2 et seq.). Quid ad haec prudens mens tua sentire dignabitur? [Col. 0957A] Numquidnam poteris dicere post hanc Deo fusam contra religionis hostes obsecrationem, quod enim nos malo ordine te contra nitamur, quia dicamus tibi, Aut corrige vias tuas pravas, et noli tibi in imperii tui placere potentia, aut cognosce ad nihilum te perventurum? Quid aliud nos hodie facimus Dei servi, ejus divinae magnitudinis sacerdotes, nisi quae fecerunt illi, quorum cupimus inveniri imitatores? Puto etenim dignum esse non derelinquere populos nobis commissos in tanta hac a te illata persecutione, sed eos hortari, [a 1Kb] quod enim potens sit cujus sumus nos eripere de inimicorum suorum manibus, non esse te metuendum hostem Dei domus; advertendum quod sis nihil, quia videlicet noster Deus ac Dominus omnia potens ad nihilum [Col. 0957B] redacturus sit omnia contra ejus domum instituta impia tua conamina. Quae hic tibi injuria fit a nobis? quae ingeritur Imperatori Romano contumelia ab antistitibus Dei vivi, si ut aut vitam aeternam habeas rogaris aut dicatur tibi propterea quod contra Dei susceperis arma domum, nisi te correxeris, ingenti exitio sis interiturus? Qua etenim de re tibi cunctorum Dei domus inimicorum proferimus interitum? nisi ut aut metu Dei territus temet mutes, aut cum temet in aeternum esse feceris [b 1Kb] punitum, nos securi ex omni triumphemus parte; quia et tuus sanguis a nobis non possit a Deo requiri, et quia interitum adversariorum ecclesiae ejus viderimus. Persevera denique in hac tua injustitia, et invenies quae te pro tantis consequitur [c 1Kb] meritis. Superbia inflatus [Col. 0957C] est, inquis, Lucifer; quia vera tibi dicat. Quid me jubebas facere tempore isto, quo tu antichristi praecursor ad nos interficiendos arma contra Dei levasti domum? tempore quo exstitisti unici Filii Dei negator? Taceremne? et te lupum venientem ad Dei vastandum gregem sinerem? An dignum fuisse censes obviam pastores tibi iremus siccis parato faucibus ad nosmet nobiscum [d 1Kb] commissos transvorandos? Magnalium fuerat satis, ut mulier ista Deo cupiens placere Judith manu interimeret sua hostem, et nos ne quidem verbo tibi a Domino restitissemus instituti [Col. 0958A] pastores? Dicit Dominus in Evangelio (Joan. X, 11): Pastor bonus animam suam ponit [e 8Kb] pro ovibus: qui [f 1Kb] mercenarius est, et non est pastor, cujus non sunt oves propriae, videt lupum venientem, et relinquit oves, et fugit; et lupus rapit illas et dispergit, quoniam [g 9Kb] est, et non pertinet ad eum de ovibus. Quid itaque nobis erat gerendum, ne tibi contumeliosi exstitisse videremur? Cognovimus te lupum, vidimus ad oves te tetendisse Domini manus, conspeximus te uno tempore conatum laniare cunctos Domini invocantes nomen. Numquidnam fuerat dignum non pastores, sed mercenarios exhibere nos? Petro dicit beato: Pasce [h 1Kb] agnos meos (Ib. XXI, 16). Et iterum: Pasce oviculas meas (Ibid. 17). Et tu veniens lupus vis eos, qui successores exstitisse inveniuntur beato [Col. 0958B] Petro, vicem gerere mercenariorum? eos quos jampridem per Jeremiam promiserat populo suo dicens: Et dabo vobis pastores secundum cor meum, et pascent vos pascentes cum disciplina [i 1Kb] : et non dixit: Dabo vobis Constantium imperatorem, qui vos possit in diaboli vertere praedam (Jer. III, 15). Dicas nos male agere, quia sacrilegio tuo resistamus virtute protecti Dei. Videamus quid etiam tempore, quo contyrannus tuus Antiochus persecutor nostrae religionis exstitit quid fecerint hi, qui meminerant praeter Deum neminem timendum. Sed prius est cognoscas, quae ille, cui tu similis es, scripserit; sic etenim poteris intelligere illos Dei servos, quoniam [j 1Kb] nos cupimus inveniri participes, restitisse Antiochi sacrilegio, sicut et nos tibi Deo propitio resistamus. Loquitur [Col. 0958C] sancta scriptura dicens in Machabaeorum primo libro: Et scripsit rex [k 13Kb] omni regno suo, ut esset universus populus unus, et relinquerent unusquisque legitima sua. Et [l 1Kb] receperunt omnes gentes secundum verbum regis, et multi ex Israel consenserunt [m 1Kb] simul cum illis, et polluerunt sabbatum. Et misit rex libros in [n 1Kb] manu nuntiorum Jerusalem, et civitates Judae, ut irent post legitima exterae terrae, et prohibere [o 1Kb] holocausta, et sacrificium, et libationem de sanctificatione, [p 1Kb] contaminare sabbata et dies solemnes, et [q 1Kb] polluere [Col. 0959A] sanctificationem, et statuere [a 1Kb] delubra et idola, et immolare porcinam, et pecora communia, et [b 1Kb] relinquere filios suos incircumcisos, et polluere animas eorum in omni immunditia et abominatione, ita ut obliviscerentur legem, et mutarent justificationes: et [c 1Kb] quicumque non fecisset secundum verbum regis moreretur. Secundum [d 20Kb] omnia verba haec misit scripta universo regno suo, et fecit consideratores super populum: et [e 1Kb] mandavit civitatibus Juda immolare per civitatem et civitatem: et congregati sunt multi de populo ad eos [f 9Kb] omnes derelinquentes [g 15Kb] legem, et fecerunt mala in terra (I Machab. I, 43, seq.). Et infra (Ib. 57): Et aedificaverunt [h 11Kb] abominationem desolationis super altare, et in civitatibus Juda in circuitu struxerunt aras; et [i 1Kb] in ostiis domorum, et in plateis incendebant: et [j 47Kb] libros legis [Col. 0959B] invenerunt, et succenderunt igne conscissos, et apud quem inveniebatur liber testamenti, et si quis consentiebat legi, constitutio [k 1Kb] regis interficiebat eum. In [l 1Kb] virtute sua faciebant ad Israel, his qui inveniebantur in omni mense et mense in civitatibus; et quarta [m 1Kb] et vicesima mensis sacrificabant super aram, quae erat super [Col. 0960A] altare: et [n 1Kb] mulieres quae circumciderant natos suos, interficiebant secundum praeceptum: suspendebant [o 1Kb] infantes a cervicibus eorum [p 1Kb] , et in domos eorum, et eos qui circumciderant eos: et [q 103Kb] multi in Israel obtinuerunt, et confirmati sunt in eis, ut non manducarent communia, et susceperunt mori, ut non polluerentur escis, et [r 1Kb] non profanarent testamentum sanctum. Et [s 1Kb] facta est ira magna super Israel nimis in diebus illis. Et (Ibid. II, I) [t 1Kb] surrexit Matathias filius Joannis Simeonis, sacerdos filiorum Joarib ab Jerusalem, et [u 16Kb] huic filii quinque. Et infra (Ibid. 6): Et viderunt blasphemias [v 30Kb] quas faciebant in Juda et in Israel, et [x 108Kb] dixit: Heu me, ut quid istud factus sum videre contritionem populi mei, contritionem sanctae civitatis, et sederunt illic cum daretur in manu inimicorum [Col. 0960B] sanctificatio [y 26Kb] in manu exterorum? Et infra (Ibid. 11): Omnis [z 47Kb] ornatus ejus ablatus est: ex libera facta est ancilla. Ecce [aa 1Kb] sancta nostra, et speciositas nostra, et gloria nostra desolata est, et polluerunt eam gentes. Ut [bb 1Kb] quid nobis adhuc vita? Et conscidit [cc 1Kb] Matathias et filii ejus vestimenta sua, et percooperuerunt [Col. 0961A] se ciliciis, et luctum habuerunt valde. Et [a 1Kb] venerunt qui erant a rege, et compellebant discessionem in Modiin civitatem ut sacrificarent: et [b 1Kb] multi Israel accesserunt ad eos. Et Matathias et filii ejus congregati sunt: Et [c 1Kb] responderunt qui a rege missi fuerant, et aiunt Matathiae dicentes: Princeps et nobilis et magnus es in civitate ista, et confirmatus [d 1Kb] filiis: nunc [e 1Kb] accede primus, et fac imperium regis, sicut fecerunt omnes gentes, et viri Juda et qui derelicti sunt in Israel; et eris tu et filii tui amici regis et tu et filii tui gloriamini [f 12Kb] argento et auro, et muneribus multis. Respondit Matathias voce magna, et dixit: Si [g 42Kb] omnes gentes quae in domo regis audiunt eum, ut discedat unusquisque ab officio patrum suorum, et elegerunt in mandata ejus, et ego [h 1Kb] et filii mei ibimus in [Col. 0961B] testamentum patrum nostrorum. Dominus propitius nobis sit, non [i 1Kb] derelinquemus legem et justificationes: verbum [j 23Kb] regis non audiemus, non declinabimus officium deservitionis nostrae dextra vel sinistra. Ut [k 1Kb] cessavit loqui sermones istos, accessit vir Judaeus in oculis omnium sacrificare in Modiin secundum praeceptum regis: et [l 1Kb] vidit Matathias, et zelatus est, et contremuerunt renes ejus, et attulit iram secundum judicium: et accurrens ad aram interfecit eum, et [m 1Kb] virum regis qui cogebat immolare, occidit in illo tempore, et aram destruxit, et aemulatus [n 1Kb] est in lege, sicut fecit Phinees Jambrim filio Salom. Et [o 1Kb] exclamavit Matathias in civitate voce magna dicens: Omnis aemulus statuens testamentum exeat post me. Et fugit et ipse et filii ejus in montem, et reliquerunt quaecumque habebant in civitate. [Col. 0962A] Quid tale a nobis factum conspexisti, ut digneris dicere: Contumeliam mihi fecit Lucifer? Ille gladio occidit regis ministrum, sed et eum quem viderat de populo suo regis edicto [p 1Kb] quam Dei temperasse; ego, quia tibi ac tuis verbo resisto et dico, Non derelinquo apostolicam atque evangelicam fidem, sic credo quomodo crediderunt Abraham, Isaac, et Jacob patres nostri; inde apud te reus contumeliarum sum. Si fuisses inter manus Matathiae istius zelantis Deum, aut in manu Phinees, cui testimonium in Numeris apud Moysen perhibet Deus, et alienigenarum more vivere tentares, sine [q 1Kb] dubio te gladio interficerent, illi te gladio fuerant interfecturi: ego, quia verbo animum illum tuum cruore Christianorum madidatum vulnero, reus judicor contumeliarum [Col. 0962B] a te. Cur, imperator, non ulcisceris te de me? cur contumelias tuas non digneris defendere, vindicare te de homine mendico? cur non satis agens [r 1Kb] ? non quia nolis, sed quia tibi adhuc non fuerit data potestas ab eo, cujus me esse confidens tibi haec libera dico voce, quae quidem juxta tuos nefandos actus prava mihi videantur. Tibi omnibusque divitiis regni tui, patri [s 1Kb] quoque tuo renuntiasse nos cum videris, et a fide nullo pacto recessuros, pollicitus [t 1Kb] inspexeris, multum misereri [u 1Kb] nos scias, quod cum ore gladii soleas displicentes tibi devorare, nobis [v 1Kb] parcas. Credo [x 1Kb] pietatis causa, et possumus istud sentire de tua lenitate. Nullum etenim te interfecisse, ex [y 9Kb] nimia tua benignitate potui colligere. Dicis, superbus est. Unde tibi superbus esse [Col. 0963A] videor? nempe quia audis a me ea te gerere, quae semper fecerint hostes Dei religionis. Est officii mei, ut haec ingeram tibi haeretico. Aut non es haereticus? Si autem haereticus es, cur me incusas, quod [a 3Kb] enim sim tibi injuriosus, qui id facio te contra, quod me voluerit facere Deus? Loquitur sanctissimus propheta Jeremias dixisse ad se Deum: Et tu accinge lumbos tuos, et surge, et dic omnia quaecumque mandavi tibi, et ne timeas a facie eorum, nec formides in conspectu eorum (Jer. I, 17). Cum haec ita sint, et nos urgeat necessitas officii nobis a Deo impositi, ut vobis agentibus dicamus, quaecumque vobis dici jusserit Deus, superest aut ut obedias Dei mandatis, conventus a me ipsius clementiae servo ac sacerdote, aut probes de Scripturis sacris, fortassis quia [Col. 0963B] rex sis, quod enim non liceat mihi te in nomine Domini convenire ut temet corrigas. Si probare non potes mihi prohibitum, sed invenire magis incipies mihi praeceptum, ut te arguam, et increpem, et exhorter, et deprecer, et admoneam, atque provocem ad Deo placendum, cur me dicis tibi facere contumeliam? Eo etenim usque nobis antistitibus suis dedit potestatem ad vos nobis commissos increpandos, docendos, ut dixerit: Ne timeas a facie eorum, ne [b 1Kb] formides in conspectu eorum. Ecce posui te in hodierna die sicut civitatem firmatam, et sicut murum aereum, firmum, omnibus regibus Juda, et principibus ejus, et plebi terrae: et pugnabunt ad [c 1Kb] te, et non poterunt adversum te, quia ego tecum sum, ut liberem te, dicit Dominus. Quae sunt quae dicebat [Col. 0963C] Jeremias regibus Juda, et principibus ejus, et plebibus terrae? nempe haec quia dereliquerunt Dominum, et immolaverunt diis alienis. Haec et tu fecisti ac facis: dereliquisti apostolicam atque evangelicam fidem, suscepisti haeresim Arianam, et cogis omnes idololatras fieri Dei servos: quia haec audes, vocas superbos saluti tuae cupientes consultum. Dicit Deus Jeremiae: Et tu accinge lumbos tuos, et exsurge [d 1Kb] , et dic omnia quaecumque dico tibi. Ne timeas a facie eorum, nec formides in conspectu eorum (Ibid.). Et Constantius imperator indignaris cur tibi erranti dicamus: Redi ad viam salutiferam, derelinque errorem per Arium instinctu diaboli inventum? Deus se solum timendum mandat; praeter se esse neminem formidandum praecepit; et tu ea statuisti implenda, quae [Col. 0964A] Domini auferant metum, et te faciant formidandum? Deus dicit Jeremiae: Ecce posui te in hodierna die sicut civitatem firmam [e 1Kb] , et sicut murum aereum, firmum, omnibus regibus Juda, et principibus ejus, et plebi terrae: et pugnabunt ad te, et non poterunt adversum te, quia ego tecum sum, ut liberem te, dicit Dominus (Ibid. 18); et tu existimas te timeri posse a quoquam servorum Dei? Cur me dicis arrogantem, superbum? cur contumeliosum vocas? nempe quia te repererim operibus tuis esse unum ex illis de quibus beatus Joannes: Audistis quia antichristus venit [f 1Kb] : nunc autem antichristi multi sunt (I Joan. II, 18). Sic nos injuriarum reos designas, tamquam primi restiterimus ne idololatriam tuam in Dei introduceres Ecclesiam. Legisti in Machabaeorum libro primo: [Col. 0964B] Et dixit vir proximo suo: Si omnes fecerimus sicuti et fratres nostri fecerunt, et non pugnaverimus adversus gentes pro [g 16Kb] anima nostra, et justificationibus nostris, nunc citius disperdent nos a terra. Et cogitaverunt in die illa dicentes: Omnis homo, quicumque venerit ad nos in [h 1Kb] bellum die sabbatorum, pugnemus adversum eum, et non moriemur omnes, sicut mortui sunt fratres nostri in occultis. Tunc congregati sunt ad eos [i 1Kb] conventus fortis in viribus ab Israel, omnis voluntarius in lege, et omnes qui fugiebant a malis ad eos [j 1Kb] , et facti sunt illis in firmamentum [k 1Kb] , et [l 1Kb] constituerunt virtutem, et percusserunt peccatores in ira sua, et viros iniquos in indignatione, et caeteri fugerunt ad nationes, ut se liberarent, et circumivit Matathias et amici ejus, et destruxerunt aras, et circumciderunt [Col. 0964C] pueros incircumcisos quotquot invenerunt in finibus Israel in [m 1Kb] fortitudine, et persecuti sunt filios superbiae, et prosperavit [n 1Kb] opus in manu eorum, et obtinuerunt legem de manibus gentium et regum, et non dederunt cornu [o 1Kb] peccatori (I Mach. II, 40, seq.). Quid sentire dignatur venenis [p 1Kb] Arii sauciata mens tua? Quid poterit excogitari [q 1Kb] contra hanc nostram defensionem morsibus serpentis concisum cor tuum? Illos cum illa advertas egisse; nobis quiescendum fuerat ore tuo prolatis blasphemiis ad populum nobis divinitus commissum sauciandum? Et circumivit, inquit, Matathias et amici ejus (Ib. 45), et destruxerunt aras, et circumciderunt pueros incircumcisos quotquot invenerunt in finibus Israel in fortitudine, et persecuti sunt filios superbiae, et prosperavit opus in manu eorum, et obtinuerunt [Col. 0965A] legem de manibus gentium et regum, et non dederunt cornu peccatori. Cum illi, haec qui ita egerint, fuerint facti Deo amantissimi, nos tibi adulando, tecumque in tuo currendo scelere, fuerat dignum, ut tu es, efficeremur Deo inimicissimi? Si nos tibi hinc videmur injuriosi, quia idololatriam tuam suscipere nequiverimus, des unum, quaeso, qui pepercerit ex Dei cultoribus adversariis ejus religionis. In secundo libro Esdrae, contradicentibus, ne domum, et templum, et civitatem in Hierosolymis Domino instaurarent, Deus, inquit, coeli ipse prosperavit nobis, et nos servi ejus surgemus et aedificabimus, vobis autem non est [a 1Kb] portio, neque mentio in Jerusalem (II Esd. II, 20). Et infra dicentibus adversariis: Numquid sacrificabunt? an manducabunt [Col. 0965B] in loco suo? nonne ascendet vulpes, et demoliet [b 1Kb] muros lapidum eorum (Ibid. IV, 3)? Et haec dicit ad Deum servus ejus Esdra: Exaudi [c 1Kb] , Deus noster, quia facti sumus contemptibiles, et converte convitia ipsorum in capita ipsorum, et da illos ut sint in derisu, et in terra captivitatis; et ne operias iniquitatem ipsorum, et peccata eorum a facie tua non deleantur (Ibid. 4). Quid tale nos circa te locuti sumus? est testis quem oravit Esdras, quemque et ego oro, et omnis per totum mundum constituta ejus orat beata ecclesia, mea circa te haec esse vota, ut corrigas errores, sisque unus ex nobis. Conspice interea quomodo Dei homines neque adversarios timuerint, neque contra inimicos Dei domus precem fundendo desiverint, ut videlicet vires Dei religionis adversariorum [Col. 0965C] fuissent deductae ad nihilum. Sic etenim etiam sanctissimus Moyses dicit in cantico Exodi ad Deum: Decidat [d 1Kb] super eos timor et tremor magnitudinis brachii tui; fiant tamquam lapides donec transeat populus tuus hic quem acquisisti (Ex. XV, 16). Talia illi ad Deum verba fecerunt [e 1Kb] sibi traditis: nos quia tibi dicimus, Aut convertere ad Deum, aut [f 1Kb] habe certum quod Deus ad nihilum sit deducturus omnem inanem superbiam tuam, videmur tibi petulantes. Conspice adhuc quid fecerit Matathias sanctissimus ille vir devotus Deo post tam illustria illa quae egerit, quae etiam in fine exitus sui dixerit ad filios, et vide an recto contra te ordine Dei haec agamus sacerdotes. Loquitur Scriptura sancta dicens: Appropiaverunt [g 1Kb] dies Matathiae moriendi, et dixit filiis suis: Nunc [Col. 0965D] confortata est superbia, et castigatio, et tempus eversionis, [Col. 0966A] et ira indignationis: nunc, filii, aemuli estote legis, et date animas vestras ad testamentum patrum nostrorum, et mementote operum patrum, quae fecerunt in [h 1Kb] saeculis suis, et accipietis gloriam magnam, et nomen aeternum. Abraham nonne in tentatione inventus est fidelis, et reputatum est ei ad justitiam? Joseph in tempore angustiae suae custodivit mandatum, et factus est dominus Aegypti. Phinees pater noster in [i 1Kb] zelando zelum accepit testamentum sacerdotii aeterni. Jesus dum [j 1Kb] impleret verbum, factus est dux in Israel. Chaleb dum testificatur in Ecclesia, accepit haereditatem. David in sua misericordia consecutus est sedem regni in saecula. Helias dum zelat zelum legis, raptus [k 1Kb] est ad coelum. Ananias, Azarias, et Misahel credentes liberati sunt de flamma. Daniel in sua simplicitate liberatus [Col. 0966B] est de ore leonum. Et ita cogitate per generationem et generationem, quia omnes qui sperant in eum non infirmabuntur [l 1Kb] . Et a verbis viri peccatoris non timueritis, quia gloria ejus in [m 20Kb] stercore, et vermes: hodie extollitur, cras non invenietur, quia conversus est in terram suam, et cogitatio ejus peribit [n 1Kb] . Filii, confortamini, et [o 1Kb] praevalete in lege, quia in ipsa gloriosi eritis. Et ecce Simeon frater vester, scio quod vir consilii est; illum audite [p 1Kb] , ipse vobis pater erit. Et Judas Machabaeus fortis viribus a juventute sua, sit vobis principalis [q 1Kb] militiae, et expugnabit bellum: et adducetis ad vos omnes factores legis et vindicate vindictam populi vestri, retribuite retributionem gentibus, et intendite in praeceptum legis (I Mach. II, 49, seq.). Quando itaque videas talia praecepta dedisse filiis, [Col. 0966C] et ea mandasse fieri quae etiam fecerit ipse, cum doceat sic patriarchas, prophetas et cunctos justos Deo placuisse, quid nos, tu tenebrose, ne tibi contumaces videremur, volueras facere? Cessissemusne tibi mortuo vivi, Dei servi satelliti diaboli? cum cernas istum Matathiam dicere ad filios: Et ita cogitate per generationem et generationem, quia omnes qui sperant in eum non infirmabuntur. Et a verbis viri peccatoris non timueritis, quia gloria ejus in stercore [r 1Kb] , et vermes: hodie extollitur, et cras non invenietur, quia conversus est in terram suam, et cogitatio ejus peribit (Ibid. 61). Ne tibi injuriosi videamur, parcamus tibi Dei domum destruenti, tibi qui hodie sis, et cras eris in vermes et stercore, et hanc trahamus apud Deum offensam, quo tecum mereamur redigi [Col. 0966D] ad nihilum. Cognosce post haec, quid etiam filii [Col. 0967A] Matathiae istius religiosissimi fecerint, si timuerint concarnificis tui manum, si exercitum illius ante oculos habuerint, et non Dominum nostrum, quem omnia potentem, ut nos credimus, credentes contra hostem omnibus suis viribus semet erexerint. Et surrexit Judas qui vocabatur Machabaeus filius ejus [a 1Kb] pro eo: et adjuvabant eum omnes fratres ejus, et universi qui se conjunxerant patri ejus; et praeliabatur [b 1Kb] praelium Israel cum laetitia: et dilatavit gloriam populo suo, et [c 10Kb] induit se lorica sicut gigas, et succinxit vasa bellica sua, et praelia constituit, protegens castra gladio: et similis factus est leoni in operibus suis, et sicut catulus leonis rugiens in [d 1Kb] venationem: et persecutus est iniquos, et perscrutans [e 43Kb] , et hos qui perturbabant populum suum, succendit: et [f 7Kb] subducti sunt [Col. 0967B] iniqui prae timore ejus, et omnes operarii iniquitatis conturbati sunt, et prospera facta est salus in manu ejus. Et exacerbabat reges multos, et delectabat [g 1Kb] Jacob in operibus suis, et usque in saecula memoria ejus in benedictione: et perambulavit in [h 14Kb] civitatibus Juda, et disperdidit impios omnes ex ea, et avertit iram ab Israel: et nominatus est usque ad novissimum terrae, et congregavit pereuntes (Ib. III, 1, seq.). Illi tali zelo accensi contra Dei domus fecerunt inimicos; nobis te contra non fuerat surgendum, ne dicti fuissemus petulantes? Sed bene me petulantem diceres, si non recte contempsissemus sacrilegum edictum tuum [i 1Kb] . Respice etenim comperditi tui quid praeceperint duces Judaeorum apostolis, et contra quid fecerit beatorum chorus apostolorum, et invenies nos non [Col. 0967C] esse petulantes, sed et tibi et nobis consultum esse cupientes. Petrus autem et Joannes ascendebant in templum ad horam orationis nonam. Et quidam vir claudus ex utero matris suae portabatur [j 1Kb] , quem quotidie [Col. 0968A] ponebant ad januam templi quae dicitur Speciosa, ut peteret eleemosynam ab introeuntibus in templum. Hic [k 1Kb] cum vidisset Petrum et Joannem introeuntes in templum, rogabat eleemosynam. Intendens [l 14Kb] autem in illum Petrus cum Joanne dixit: Aspice in nos. At [m 4Kb] ille respexit in eos, sperans se aliquid accepturum ab eis. Ait [n 1Kb] autem illi Petrus: Argentum et aurum non habeo, sed quod habeo, hoc tibi do: In nomine Jesu Christi Nazareni surge et ambula. Et [o 1Kb] apprehensa dextra manu ejus erexit eum, confestimque confirmati sunt pedes ejus et plantae, et exsiliens stetit et ambulabat [p 1Kb] , et intravit cum illis in templum ambulans ac saliens, laudans Deum. Et vidit eum omnis populus ambulantem et laudantem Deum, et cognoscebant [q 1Kb] quia ipse erat, qui ad eleemosynam sedebat ad Speciosam [Col. 0968B] portam templi, et repleti sunt pavore et admiratione in eo quod acciderat ei (Act. III, 1, seq.). Et infra (Ib. IV, 1): Loquentibus autem illis ad populum haec verba, insurrexerunt [r 1Kb] sacerdotes et pontifex templi, et Sadducaei, dolentes [s 23Kb] quod docerent plebem, et annuntiarent in Jesum resurrectionem mortuorum, et injecerunt in eos manus, et posuerunt in custodia [t 16Kb] . Et infra (Ib., 13): Videntes Petri [u 1Kb] constantiam et Joannis, et comperto quod homines imperiti sint et sine litteris mirabantur: cognoscentes etiam illos, quia cum Jesu erant: hominem etiam videntes cum ipsis stantem qui curatus erat, nihil [v 10Kb] poterant contradicere. Cum [x 25Kb] jussissent autem illos foras extra concilium discedere, conferebant ad invicem, dicentes: Quid faciemus hominibus his [y 1Kb] ? Nam quia notum factum est signum [Col. 0968C] per ipsos omnibus habitantibus Jerusalem, manifestum est, et non possumus negare: sed ne amplius innotescant [z 1Kb] in populum verba haec, comminemur illis ne amplius loquantur in nomine hoc ulli hominum. Consentientibus [Col. 0969A] [a 1Kb] autem omnibus, accersientes eos, praeceperunt illis ne omnino loquerentur neque docerent in nomine Jesu. Respondentes autem Petrus et Joannes dixerunt [b 1Kb] : Si justum est coram Deo vos audire potius quam Deum, judicate; non enim possumus nos quae [c 1Kb] vidimus et audivimus, non loqui. At illi comminantes [d 22Kb] dimiserunt eos, non invenientes quomodo punirent eos propter populum. Omnes enim honorificabant Deum in facto. Annorum erat plus quadraginta homo, in quo factum est signum [e 1Kb] sanitatis. Dimissi [f 1Kb] autem venerunt ad suos, et retulerunt quanta ad illos principes sacerdotum et seniores dixerunt. At [g 1Kb] illi cum audissent, uno animo levaverunt vocem ad Dominum et dixerunt: Domine tu Deus qui fecisti coelum, et terram, et mare, et omnia quae in eis sunt, [Col. 0969B] qui per Spiritum sanctum, et os patris nostri David pueri tui dixisti [h 1Kb] : Quare fremuerunt gentes, et populi meditati sunt inania? adstiterunt reges terrae, et principes convenerunt in unum adversus Dominum et adversus Christum ejus? Convenerunt enim vere in hac civitate adversus [i 1Kb] sanctum Filium tuum Jesum, quem unxisti, Herodes et Pontius Pilatus cum gentibus et populis [j 1Kb] Israel, facere quae [k 1Kb] manus tua et consilium praefiniit. Et nunc, Domine, respice in minas eorum, et da servis tuis cum omni fiducia loqui verbum tuum, dum [l 1Kb] extendis manus ad sanitates, ac signa et prodigia facienda per nomen sancti filii tui Jesu. Et cum [m 1Kb] orassent, motus est locus in quo erant congregati, et repleti sunt omnes Spiritu sancto, et loquebantur verbum Dei cum omni fiducia. Si collegisti jam, cuncta cur [Col. 0969C] haec protulerimus, si imbibisti omne penitus praescriptionis nostrae desiderium, dicere audebis ulterius nos esse petulantes? quandoquidem videas nec apostolos beatos temperasse ducibus Judaeorum, nec minis succubuisse eorum, sed magis intrepide semper duxisse ad effectum, sibi delegatum totidem etiam Dei populum non solum non fuisse perterritum comminationibus [Col. 0970A] incredulorum, sed etiam fuisse obsecratum, ut fiduciam loquendi, constantiamque defendendi veritatem fuisset apostolis suis dignatus tribuere Deus. Si igitur hoc et ab apostolis factum est beatis et populis Deo dicatis, et non sunt neque contumaces neque petulantes dicti a Deo, quod restiterint inimicis ejus, quomodo nos dicimur a te superbi, petulantes, contumeliosi, qui, licet peccatores, tamen sanctam teneamus fidem apostolorum, atque illorum populorum, qui credentes fuerant in unicum Dei Filium? cum apostolis idcirco superbi, quia vocem tuam apostatae, quia terrores tuos sacrilegi Christi milites ducamus pro nihilo, quia Dei Filium, verum Dei praedicemus Filium, sicut praedicaverint beatissimi apostoli. Sic nos tibi protervi, petulantes, [Col. 0970B] superbi videmur, ut Judaeis videbantur sanctissimi apostoli, quibus, si hodie fuissent in corporibus, potueras haec dicere quae dignaris dicere ad nos. Invenimus etenim semper praeceptum eis ore comblasphemorum tuorum Scribarum, Pharisaeorum, principum, atque pontificis Judaeorum, ne docerent, neve praedicarent unicum Dei Filium: tamen quid illi fecerint, accipe adhuc quae scripta sunt, ne [n 1Kb] forte possit tenebris saginatum cor [o 1Kb] tuum ad videndam adduci veritatem: Per manus apostolorum fiebant signa, et prodigia multa in [p 1Kb] plebe: et erant uno animo omnes in porticu Salomonis; caeterorum autem nemo audebat ad [q 1Kb] illos accedere, sed magnificabat illos plebs: magisque [r 1Kb] addebantur credentes Domino multitudo virorum ac mulierum, ita ut in plateis ejicerent [Col. 0970C] infirmos [s 6Kb] , et imponerent in lectulis et grabatis, ut veniente Petro vel umbra inumbraret aliquem eorum: et liberabantur ab infirmitate sua. Concurrebat [t 11Kb] autem multitudo vicinarum civitatum Jerusalem, portantes infirmos, et eos qui a spiritibus immundis vexabantur, et omnes sanabantur. Exsurgens [u 1Kb] autem princeps sacerdotum, et omnes qui cum illo erant haeresis [Col. 0971A] Sadducaeorum, repleti sunt invidia, et injecerunt manus [a 1Kb] apostolis, et posuerunt illos in custodiam. Angelus autem Domini aperuit [b 1Kb] januas carceris, et eduxit illos, dicens: Ite, et stantes in templo loquimini omnia [c 1Kb] verba vitae hujus. Cum [d 12Kb] haec itaque audissent, introierunt sub luce in templum, et docebant. Adveniens autem princeps sacerdotum, et qui cum eo erant, convocaverunt concilium, et omnem congregationem filiorum Israel, et miserunt in carcerem ut eos adducerent. Venerunt [e 10Kb] autem ministri, et non invenerunt illos in carcere, et regressi renuntiaverunt dicentes: Quoniam [f 49Kb] carcerem quidem clausum invenimus in omni diligentia, et custodes stantes in janua: cum aperuissemus autem, neminem intus invenimus. Ut autem audierunt hos [g 10Kb] sermones principes et pontifex sacerdotum, [Col. 0971B] haesitabant de illis, quid illud esset. Adveniens autem quidam renuntiavit illis, dicens [h 6Kb] : Ecce viri quos posuistis in custodia, in templo sunt stantes et docentes populum. Tunc abiit princeps [i 9Kb] cum ministris et adduxit illos, non cum vi: timebant etenim populum ne lapidarentur. Cum autem adduxissent eos, statuerunt [j 1Kb] eos in concilium: et interrogavit eos sacerdos dicens: Denuntiatione [k 24Kb] denuntiavimus vobis ne doceretis in hoc nomine, et ecce replestis Jerusalem doctrina vestra, et vultis inducere super nos sanguinem hominis illius. Respondens autem Petrus et apostoli dicentes [l 1Kb] : Utrum obedire oportet Deo an hominibus [Col. 0972A] (Ibid. v. 12)? Si igitur Deo est obediendum et non hominibus, cur nos contumaces, cur nos injuriosos vocas, quos videas Dei obedire praeceptis? Audientes [m 1Kb] autem haec fremebant, dicit scriptura (Ibid. 33), et cogitabant eos occidere. Ita et tu retines nos in custodias, minitaris interficere, quia sis eo obsessus spiritu, quo capti detinebantur Judaei atque detinentur. Si non eo captus immundo spiritu detineris, cur nos prohibes confiteri ac praedicare unicum Dei Filium? Angelus Dei producens apostolos ex Judaeorum condesperatorum tuorum [n 1Kb] carcere: Ite, [o 1Kb] docete in templo verba vitae hujus (Ibid. 20): et tu tollens sacerdotes de ecclesia Dei in carcerem conjiciendos putasti, ne praedicaremus verbum vitae. Interea oro te respondeas, quid [p 8Kb] sit inter te et conscotinum [Col. 0972B] [q 9Kb] tuum, quem verso ordine Sirmienses [r 1Kb] vocant Photinum? Quid intersit, quid distet rogaris distinguas. Ecce si tunc dixerint ad apostolos principes et pontifex et omne concilium Judaeorum, Vultis introducere [s 1Kb] super nos sanguinem hominis illius (Ibid. 28); etiam Photinus hominem tantum profitetur Dei Filium, dicit [t 1Kb] illum non fuisse ante beatam Mariam: tua quoque haec est professio, quod enim ante omnia quidem, hoc est, ante coelos, terram, mare, et omnia quae in eis sunt, Dei sit Filius, sed quod constiterit ex nihilo, sed quod creatura sit. Quid interesse arbitraris inter te et Paulum [u 1Kb] Samosatenum, [Col. 0973A] vel eum tum ejus discipulum tuum conscotinum [a 7Kb] , nisi quia tu ante omnia dicas, ille vero post omnia? Caeterum una vobis crudelitatis [b 1Kb] atque incredulitatis mens est, ut diceretis, non habere Deum [c 12Kb] verum Filium. Contra videte, quomodo sit credens sancta ecclesia. Credimus [d 1Kb] in unum Deum Patrem omnipotentem, visibilium [e 1Kb] et invisibilium, factorem, et in unum Dominum Jesum [f 1Kb] Christum Filium Dei natum de Patre [g 1Kb] , hoc est de substantia Patris, Deum de Deo, lumen de lumine, Deum verum de Deo vero, natum non [h 11Kb] factum, unius [i 1Kb] substantiae cum Patre, quod Graeci dicunt , per quem omnia facta sunt, sive [j 1Kb] quae in coelo, sive quae in terra sunt, qui propter nos homines et propter nostram salutem descendit, et incarnatus est, homo [k 1Kb] [Col. 0973B] factus est, passus est, resurrexit [l 1Kb] tertia die, ascendit [m 1Kb] in coelum, venturus [n 1Kb] judicare vivos et mortuos: Credimus [o 1Kb] et in Spiritum sanctum. Conspicis fidem apostolicam, evangelicamque esse hanc, quae semper Filium cum Patre regnasse et regnare defendat, quae fateatur et perfectam esse divinam Trinitatem, et unam habere substantiam. Caeterum quid inter ecclesiam et vos haereticos vel Judaeos erat inter, si non sic crederet beata ecclesia? quae sancta fides, ut sciretis quid in vobis punit Domini ecclesia, dixit atque dicit de vobis: Eos [p 1Kb] autem qui dicunt: Erat quando [q 1Kb] non erat, et priusquam nasceretur non erat, et quia ex [r 1Kb] nullis exstantibus factus est, vel [s 1Kb] ex alia substantia, dicentes mutabilem [t 1Kb] et [u 1Kb] convertibilem Filium Dei, hos anathematizat catholica et apostolica ecclesia. [Col. 0973C] Propter hanc sanctam fidem recludebantur apostoli in carcerem, vincula accipiebant, verberibus per horarum momenta vexabantur, ne mundo revelarent veritatem, et tamen praedicare eo voluerunt usque quo etiam mactati fuissent. Et dicis nos maximae esse homines contumaciae, quia videlicet viam teneamus apostolorum? quia tibi dicamus, erraticum te factum? Quid fecerit [v 1Kb] Herodi beatus Baptista [Col. 0974A] Joannes? Herodes autem tetrarcha cum corriperetur ab illo propter [x 1Kb] Herodiadem uxorem fratris sui, et de omnibus malis quae fecit Herodes, adjecit hoc super omnia, et inclusit Joannem in carcere (Luc. III, 19). Qua de re inclusit Joannem Herodes? certe quia arguebantur opera ejus: ita et tu cum servis Dei agis, quia dicamus tibi: Noli gerere quae geris, noli esse homicida, noli persequi ecclesiam Domini, noli apostolicam reprobare fidem, probare vero haereticam, noli idololatriam introducere in ecclesiam. Nos arbitramur haec propter tuam specialiter dicere salutem: qui si nolueris temperare, sine dubio sic tibi sis aeternam quaesiturus mortem, quomodo quaesierit et Herodes. Joanni etenim nocere non potuit, sive quod eum in carcerem conjecerit, sive quod interfecerit, quandoquidem [Col. 0974B] videas Joannem Dei amicum, Herodem vero esse Dei inimicum. Quaerens nocitum nobis, qui tibi aeternam sospitatem tribui desideramus, omnibus nos persequeris modis: sed valere non poterunt vires auctoritatis tuae ad Dei unici Filii servis nocendum, quia tu unus esse ex illis inveniris, quos nobis credentibus subjecit dicens: Ecce dedi [y 7Kb] vobis potestatem calcandi super serpentes et scorpiones, et supra omnem virtutem inimici: et nihil vos nocebit (Ibid. X, 19). Tu qui dicis, quia vera tibi dicam, superbum quem me vis inveniri? illum ne servum qui acceperit unum talentum et absconderit, atque ipsum solum domino repraesentaverit; propterea quod non per fenus eumdem multiplicatum, sicuti conservi ejus, domino repraesentaverit, meruit etiam ipsum [Col. 0974C] talentum amittere, et audire: Serve [z 1Kb] nequam et piger (Matth. XXV, 26)? an illum qui acceptam quantitatem decies multiplicatam repraesentaverit, cuique fuerit dictum: Euge, serve bone et fidelis, quia in [a 1Kb] modico fuisti fidelis, et in plurimis te constituam; intra in gaudium domini tui (Ibid. 21)? Sed istud unde audire potero, si te metuens, quae tibi fuerint placita fecero? Intuere in evangelio quid nos facere [Col. 0975A] voluerit Dominus, et desine nos dicere arrogantes. Homo quidam erat dives: is [a 1Kb] abiit in regionem longe accipere regnum et reverti. Et vocavit decem servos, et dedit illis decem talenta [b 1Kb] et ait ad illos: Negotiamini dum venio. Cives [c 1Kb] autem oderant illum, et miserunt legationem post illum dicentes: Nolumus hunc regnare super nos. Et factum est dum [d 1Kb] reverteretur accepto regno, et jussit vocari servos, quibus dedit pecuniam, ut sciret quantum quisque negotiatus esset. Venit autem primus dicens: Domine, talentum [e 1Kb] tuum decem talenta acquisivit. Et ait illi: Euge, bone serve, quia in modico fidelis fuisti, eris potestatem habens supra decem civitates. Et alter venit dicens: Domine, mina [f 1Kb] tua fecit quinque talenta. Ait et huic: Et tu esto supra quinque civitates. Et alter venit [Col. 0975B] dicens: Ecce [g 1Kb] talentum tuum quem habui repositum in sudario, quia timui te, quod homo austerus es: tollis [h 1Kb] quod non posuisti, et metis, quod non seminasti. Et dixit ei dominus [i 7Kb] : De ore tuo te judico, infidelis serve; sciebas quod homo austerus ego sum, et tollo quod non posui, et meto quod non seminavi: et quare non dedisti pecuniam meam ad mensam, et ego veniens cum usuris utique exegissem illam? Et astantibus dixit: Auferte ab illo talentum [j 1Kb] , et date illi, qui decem talenta habet. Dico autem vobis, omni habenti dabitur; ab eo autem, qui non habet, et quod habet auferetur [k 1Kb] . Verumtamen inimicos meos illos, qui noluerunt me regnare super se, adducite huc, et interficite ante me. (Luc. XIX, 12). Nempe si non te mutaberis [l 1Kb] , unus eris ex his, qui interfici fuerunt jussi. Hinc superbus [Col. 0975C] videor tibi, quia te cupiam non interfici, quia sim exoptans illa [m 1Kb] quantitate mihi commissa, quam cupio multiplicari, te quoque inveniri. Quia tali modo tecum geramus luctam, videmur tibi inimici, hi qui praeceptum retinentes beati apostoli indesinenter propter tuam incolumitatem fundamus precem. Obsecro [n 1Kb] igitur primo omnium fieri obsecrationes, orationes, postulationes, gratiarum actiones, pro omnibus hominibus, pro regibus, et omnibus qui in sublimitate sunt, ut [o 19Kb] tranquillam et quietam vitam agamus, cum pietate et gravitate. Hoc enim bonum et acceptum coram salutari nostro Deo [p 1Kb] , qui omnes homines vult salvos [Col. 0976A] fieri, et ad agnitionem veritatis venire (I Tim. II, 1). Videmur tibi inimici hi qui te agnitionem veritatis cupimus consequi; contumeliosum me dicis, quia dicam quae tuae et meae conducant saluti. Sed haec quoque asseveratio tua, quae astruit me tibi facere injuriam, ostendit te imprudentem. Si etenim fuisses prudens, primo numquam sacrilegus repertus fuisses, deinde correptus sacrarum litterarum auctoritate temet jam hominem praebuisses: at nunc, quia sis imprudens, dicenti tibi episcopo: Imperator, provide saluti tuae, es enim ingentibus sarcinis scelerum tuorum praegravatus, dicis, Contumeliam mihi facis. Testor coram Deo, dicit apostolus Timotheo, et Christo Jesu, et electis angelis, ut haec custodias sine discrimine [q 1Kb] , nihil faciens in aliam partem, sed [r 1Kb] aequitatem [Col. 0976B] custodire (Ibid. V, 21); et tu contumeliosum appellas eum, qui te in tantis sceleribus deprehensum nunc increpet, cur illa fueris perpetratus, nunc deprecetur ut temet dum facultas est malis eripias tuis, sisque talis, quem non Deus puniat inter illos quos nequam esse ac perfidos designat dicens: Filios genui [s 1Kb] et exaltavi, ipsi autem me spreverunt (Isai. I, 2)? Hinc tibi superbus videor, quia cupiam te inveniri inter eos, quos unicus Dei Filius ad regnum suum invitat dicens: Venite, benedicti Patris mei, percipite [t 1Kb] regnum quod vobis paratum est ab origine mundi (Matth. XXV, 34). Tu tibi arbitraris contumeliam te pati, quia dicantur tibi quae vera sunt; apostolus gloriosus contra mandat dicens: Peccantes coram omnibus argue, et ut caeteri timorem habeant [u 1Kb] (I Tim. [Col. 0976C] V, 20). Cui auscultare me oportet, tibi ne, qui dicas: Sine me destruere Dei religionem, servos ejus convertere ad antichristum, sine me in sacrilegio hoc meo cunctos statuere; an beato apostolo, qui mihi praecipit ut te peccantem arguam coram cunctis? Sed si existimas parcere me tibi debuisse, propterea quod sis imperator, et in hoc inveniris imprudens. Audis enim dicere apostolum: Peccantes coram omnibus argue, ut et caeteri timorem habeant (Ibid.): et tu, Debueras, inquis, mihi specialiter parcere, quia fuissem rex Romani imperii? Et ubi istam testificationem praetermittebam? Testor coram Deo et Christo Jesu, et electis [Col. 0977A] angelis, ut haec custodias sine discrimine, nihil faciens in aliam partem declinando [a 1Kb] (Ibid. 21). Hinc certe tibi videor esse contumeliosus, quia praecepta tua Dei praeceptis non anteposuerim. In Actibus apostolorum lego beatos apostolos raptos ab eis, quorum es particeps non solum in incredulitate, sed et crudelitate, et praeceptum fuisse illis ne docerent in nomine Domini nostri Jesu Christi. Sed videamus pariter ipsam sacrae scripturae partem, si apostoli praeceptis Dei unici Filii inimicorum temperaverint, an ea quae implenda susceperant, instantissime fuerint praefinientes. Vocantes [b 1Kb] , inquit, apostolos, caesos eos dimiserunt, praecipientes ne loquerentur in nomine Jesu ulli hominum. Illi ergo ibant gaudentes a conspectu concilii, quod [c 1Kb] pro nomine digni habiti sunt [Col. 0977B] contumeliam pati. Omni [d 1Kb] autem die in templo et domi non cessabant, docentes et evangelizantes Dominum nostrum Jesum Christum (Act. V, 40). Cum haec referat apostolos beatos egisse sacra scriptura, te ad negandum Dei Filium omnium invitantem corda, et haeresim tuam firmare satis agentem, nobis erit tacendum praepositis Dei ecclesiarum, ne videlicet tibi blasphemo, homicidae, destructori Dei religionis inveniamur contumeliosi exstitisse? Apostolos loquitur sacra scriptura nec verbera, nec minas filiorum pestilentiae, timuisse, sed semper docuisse; nos caduci regni tui docuerat frangi vigore, quo tu omnes iniquos posses tuos implere conatus? Contumaces aestimamur a te, quia vera tibi dicantur a nobis. Sic et comblasphemi tui Stephanum beatissimum judicaverunt, quia eis [Col. 0977C] diceret: Dura cervice, et non [e 11Kb] circumcisi corde et auribus, vos semper Spiritui sancto restitistis, sicut patres vestri, et vos. Quem prophetarum non sunt persecuti patres vestri? et occiderunt eos qui annuntiabant de adventu justi cujus nunc vos proditores [f 1Kb] et interfectores fuistis, quia cepistis legem in ordinationem [g 11Kb] angelorum et non custodistis (Ibid. VII, 51). Haec cum audissent [Col. 0978A] Judaei, digne sunt commoti contra sanctissimum martyrem Stephanum, an indigne? Si indigne, utique et te indigne inspice moveri contra eos, qui te salvum velint. Adverte in ea te parte stare contra Dei ecclesiam, in qua et tunc steterint, et nunc sunt Judaei stantes, sic te esse durae cervicis, sic incircumcisum corde et auribus: inde est quod, sicut illi audientes vera non sustinuerint, sed ad necem Dei cultoris prosilierint, sis etiam tu prosiliens ad nostram integra [h 1Kb] et manifesta tibi dicentium necem. Cum [i 1Kb] autem haec audissent, inquit divina scriptura, fremebant in cordibus suis, et stridebant dentibus in eum (Ibid. 54). Et infra: Clamantes autem voce magna, compresserunt [j 1Kb] aures suas, et impetum fecerunt uno animo in eum: et [k 1Kb] ejectum extra civitatem lapidabant (Ibid., 56). [Col. 0978B] Sic tu corde fremens, dentibus stridens sis adversum nos nulla alia de re, nisi quia te persecutorem dicamus Dei domus, nisi quia destructorem Dei religionis, quia fusorem sanguinis servorum Christi, quia sacrilegum vocemus juste, quippe blasphemum, haereticum, quippe fidem apostolicam evangelicamque expugnantem. Non facimus rem Deo odibilem si tibi isto modo, quo tecum conlido, agentes, quod te esse intelligimus, dicamus. Invenimus etenim sic egisse tales, qualis sis tu, contra gloriosum [l 1Kb] . Deservientibus [m 1Kb] autem illis (Ibid. XIII, 2), dicit sacra scriptura, et jejunantibus Domino, dixit Spiritus sanctus: Segregate mihi Barnabam et Saulum in opus, ad quod vocavi eos. Tunc jejunantes et orantes imposuerunt [n 1Kb] eis manus, et dimiserunt eos. Et [o 1Kb] illi quidem dimissi [Col. 0978C] a sancto Spiritu, descenderunt Seleuciam, et illic [p 1Kb] navigaverunt Cyprum: et cum venissent Salamina [q 30Kb] , praedicabant verbum Domini in synagogis Judaeorum: habebant autem Joannem ministrum: et cum perambulassent [r 1Kb] universam insulam usque Paphum, invenerunt quemdam virum pseudoprophetam Judaeum, cui nomen erat Bariesuban [s 1Kb] , quod interpretatur Paratus, qui erat [Col. 0979A] cum proconsule sergio Paullo viro prudente: qui [a 1Kb] cum advocasset Barnabam et Saulum, quaerebat audire verbum Dei. Resistebat autem illi [b 1Kb] Etaemus [c 89Kb] magnus (sic enim interpretatum dicitur nomen ejus), qui quaerebat avertere proconsulem a fide. Saulus autem, qui Paullus, repletus Spiritu sancto intendens [d 9Kb] in eum ait [e 1Kb] : O plene omni dolo et fallacia, filius diaboli, inimice omnis justitiae, non desinis pervertere vias Domini rectas. Et nunc ecce manus Domini adversum [f 1Kb] te, et eris caecus non videns solem usque ad tempus. Et protinus cecidit super eum caligo et tenebrae, et circumiens quaerebat, qui se [g 1Kb] ad manum deduceret. Videns [h 1Kb] autem proconsul quod erat factum, credidit cum admiratione stupens in doctrina Domini. Credimus hoc instructum testimonio non te dicturum: Contumeliam [Col. 0979B] mihi Lucifer facit imperatori. Quid mea interest quid sis, cum ego ei haec dicam, quae audivit ab apostolo ille qui agnitus est pseudopropheta fuisse? Talem etenim ego habeo te Constantium imperatorem, qualem habuerint gloriosi Paullus et Barnabas Bariesuban Judaeum? Sic etenim tu contrarius inveniris esse nomini Domini, quomodo et ille fuerit: sic tu resistis veritati, ut ille restitit; sic tu non vis credere homines in Dei unicum Filium, tibi [i 1Kb] atque illi Judaeo pseudoprophetae, nisi quia sic tu adverso [Col. 0980A] spiritu agaris, quomodo et ille ageretur. Cum enim audis proconsulem virum fuisse prudentem et cupientem ab apostolis beatis se instrui, quo posset viam comprehendere veritatis, et illum, cujus tu imitator es, restitisse apostolis, ne proconsulem ad credendum in Dei Filium perduxissent, manifestum est talem te esse, qualis iste [j 1Kb] fuerit Judaeus pseudopropheta. Item cum Paullum dicat scriptura sancta repletum Spiritu sancto illam dixisse invectionem, debes intelligere Judaeum illum pseudoprophetam immundo fuisse spiritu plenum. Sicut ergo ille adverso actus spiritu contradicebat, quia et tu ita instinctu adversarii resistere inveniris, non te alium esse debes judicare, nisi Bariesuban Judaeum pseudoprophetam. Igitur quia te alterum Bariesuban Judaeum [Col. 0980B] pseudoprophetam esse intelligis, quotiens fuerit dictum ore tuo sacrilego [k 1Kb] , Deus non [l 17Kb] habet verum Filium, ne moleste feras, si dicantur tibi a nobis illa, quae sunt dicta ab apostolo praedecessori tuo Judaeo pseudoprophetae: Plenus [m 1Kb] omni dolo et fallacia, filius diaboli, inimicus omnis justitiae, qui non desinis pervertere vias Domini rectas (Ibid. 10). Si fueris motus cur haec tibi dicantur quae fuerint dicta illi, cujus sis tenens iter mortis, multum te insulsum ostendis, qui velis hoc esse quod fuit ille Judaeus [Col. 0981A] pseudopropheta, et nolis te illis nominari vocabulis nominum, quibus fuerit et ille vocatus. Iterum et hortor et deprecor, ut et moneo, ut tibi velis consulere, ne aeterna te accipiat poena. Si enim ille ita meruit excaecari, quia tentarit resistere, conspice quae tibi homicidae, quae sacrilego, destructori Dei religionis possint mala repraesentari et in hac vita et in perpetuum. Accipe adhuc ea quae te formare possunt, non esse contumeliosos nos, sed veraces. Antiocho septem illi gloriosissimi fratres restiterunt, nempe ut nunc tibi nos restitimus. Legisti quartus quid responderit compestilenti tuo, qui me contumeliosum dignaris clamitare, quia dicam tibi, quod nisi conversus fueris ad Deum, in aeternum sis interiturus; nempe dicit: Potius est ab hominibus morti [Col. 0981B] datos spem exspectare a Deo, iterum ab ipso resuscitari [a 12Kb] : tibi enim resurrectio ad vitam non erit (II Mach. VII, 14). Si a nobis tu tyrannus audis quod ad vitam sis resurrectionem non accepturus, si in hac incredulitate manseris, quod non ad requiem, sed ad poenam sis resurrecturus sempiternam, quae contumelia est? Quintus quoque cum admotus fuisset et vexatus, dixisse loquitur scriptura regi: Potestatem inter homines habes [b 1Kb] cum sis corruptibilis, facis quod vis: noli autem putare genus nostrum a Deo esse derelictum; patienter [c 1Kb] sustine, et vide, magna potestas illius qualiter te et semen tuum torquebit (Ibid. 16). Quid tibi videtur, quia tali constantia Dei servus invectus fuerit in contyrannum tuum? Numquidnam injuriosum fuisse cultorem Dei diaboli judicabis cultor? [Col. 0981C] Illum vera dicentem negabis superbum? nec me debes judicare insolentem, quia dicam tibi, non derelinqui nos a Deo, propter quem [d 1Kb] haec sustineam, te contra, nisi fueris correctus, cum corruptibili gloria tua ad nihilum venturus. Quid etiam sextus dixerit inspice, et invenies nos eo cuneo reniti tibi turbido procellae, quo illi fuerunt renitentes: Noli frustra errare (Ibid. 18); nos enim propter nosmetipsos haec patimur, peccantes in Deum nostrum, et digna admonitione [e 1Kb] facta sunt: tu autem ne te existimes impune [f 1Kb] futurum, cum contra Deum pugnare tentaveris. Probant epistolae [g 1Kb] meae mediocritatis, et libri rustico licet sermone descripti, me saepe dixisse, quod peccata quidem fecerint nostra, ut in tuas antichristi praecursoris veniremus manus, te tamen pugnare contra Deum, et idcirco nisi tibi prospexeris, te quidem ut [Col. 0982A] istum Antiochum in aeternam poenam futurum, nobis vero propitiaturum Dominum. Dolens es, cur commissis nobis te, et quisnam sis revelemus, et quod sit dignum antichristi umbram te calcari a cunctis Christi militibus: qui me, inquis, calcare potuerunt? illi [h 1Kb] , quos, cur se Christianos fateantur, carceribus retines reclusos, patrimonio privas, facis extorres, torques, interficis. Hinc nos insolentes esse censes, quod cunctos nobis creditos deprecemur diaboli calcare caput, sacrilegos conatus tuos virtute passionum suarum illatarum pro Christo Dei unico Filio deducere ad nihilum. Sit tibi et illa gloriosissima mater septem horum filiorum insolens, quia ad coamentem [i 1Kb] tuum vincendum Antiochum suos illicere dignata [j 1Kb] filios dicens: Nescio qualiter [Col. 0982B] in utero meo apparuistis, neque ego spiritum [k 1Kb] donavi vobis et vitam, et singulorum membraturam non ipsa compegi: sed enim mundi creator, qui formavit hominis nativitatem, quique omnium scrutator [l 1Kb] originum, et spiritum vobis cum misericordia iterum reddet et vitam, sicut nunc vos ipsos despicitis propter leges ejus (Ibid. 22). Haec dicere non destitit filiis religiosa mater, fortiter filios diligens, quoad usque cunctos advertisset interfectos. Nos contra, quos praedixerat ore prophetae futuros pastores gregi suo dicens. Et dabo vobis pastores secundum cor meum, et pascent vos pascentes cum disciplina (Jer. III, 15), tacere decuerat, ne tibi ad mactandas venienti rabido lupo Dei oves fuissemus visi insolentes? Mulier eo usque corda incendit Dei [Col. 0982C] amore filiorum, ut eorum interitu gladii [m 1Kb] fuisset potita victoriarum: et nos Christi dicere militibus fuisse congruum arbitratus es: Nolite arma sumere contra Constantium diaboli satellitem, nolite resistere templo omnium daemonum: magis autem facite quaecumque fieri praeceperit. Quae haec est nostra contumacia, si officium nobis delegatum a Deo nitamur implere, si denique istius mulieris imitatores fuerimus inventi? Tu vis diabolo placere, cujus opus inveniris celebrare, nos minime; vis Deo haec te gerendo contra fieri acceptissimos. Si te adhuc movet, cur, quod es, voceris a nobis, accipe etiam ab illo septimo hujus mulieris sic clamitatum contra Antiochum filio: Antiochus autem contemni arbitratus [n 1Kb] (II Mach. VII, 24), et ejus quae increpabat vocem despiciens, cum adhuc adolescentior superesset, non verbis hortabatur [Col. 0983A] tantum, sed etiam cum juramento affirmabat divitem et beatum facturum, translaturum [a 1Kb] a patriis, et hospitem habiturum, et res necessarias crediturum. Sed [b 1Kb] ad ista adolescentem non intendentem vocavit matrem, et suadebat ut adolescenti fieret in salutem. Cum autem multis [c 1Kb] esset hortatus, suscepit suadere se filium. Itaque inclinata ad illum derisit [d 1Kb] crudelem tyrannum, et ait patria voce: Fili, miserere mei, quae te in utero mensibus decem portavi, et lac triennio dedi, et alui, et in aetatem istam perduxi. Peto, nate, aspicias [e 1Kb] in coelum et in terram, et omnibus quae in eis sunt inspectis, intelligere quia ex nihilo fecit illa Deus, et hominum genus: ita fiet, ut non timeas carnificem istum, sed dignus [f 15Kb] fratrum effectus, suscipias mortem, ut in illa misericordia cum fratribus te recipiam. Cum haec [Col. 0983B] illa [g 1Kb] dixisset, ait adolescens: Quem sustinetis? non obedio regis imperio, sed praecepto legis obedio, quae data est nobis per Moysen: tu vero, qui inventor omnis malitiae factus s in Hebraeos, non effugies manum Dei. Si [h 1Kb] enim propter increpationem et correptionem Dominus noster nobis vivis modice iratus est (Ibid. 33), sed iterum reconciliabitur servis suis; tuque [i 1Kb] , o sceleste, et omnium hominum flagitiosissime, noli frustra extolli vanis speciebus in servos ejus [j 1Kb] : nondum enim omnipotentis, omnia conspicientis [k 1Kb] Dei judicium effugisti. Nam patres [l 15Kb] nostri, modico nunc dolor sustentato, sub testamento Dei aeternae vitae reciderunt: tu vero judicio Dei justas superbiae poenas exsolves: ego autem sicut et fratres [m 1Kb] , et animam et corpus trado pro patriis legibus, invocans Deum maturius genti nostrae [Col. 0983C] fieri propitium, teque cum tormentis ac verberibus confiteri quod ipse est Deus solus. In me vero et in fratribus meis statuere [n 7Kb] omnipotens iram, quae super omne genus nostrum juste superducta est. Quid, Constanti, a nobis [Col. 0984A] plus audisti quam ea, quae ab hoc Dei sunt dicta fideli servo? Si ille dixit ad Antiochi satellites: Quem sustinetis? non obedio regis imperio, sed praecepto le gis obedio, quae data est nobis per Moysen (Ibid. 30): et nos tuis dicimus: Quid est quod nos ad Constantii antichristi praecursoris voluntatem posse existimatis facere Arianos? ut sumus Christiani, semper erimus (Ibid. 31). Si ille Antiocho dixit: Tu vero qui inventor omnis malitiae factus es in Hebraeos, non effugies manum Dei; et tibi nos diximus atque sumus dicentes, quod enim, quia te potior nullus umquam fuerit persecutor sacrae legis Dei, quia sis non effugiturus Dei manum. Si audit Antiochus, quod arguendi gratia suis tunc Dominus fuerit iratus, et quod iterum esset reconciliaturus se servis suis, haec et tu nos dicere audis. [Col. 0984B] Si illi dictum est regi: Tuque, o scelerate, et omnium hominum flagitiosissime, noli frustra extolli vana [o 14Kb] spe in servos ejus inflatus: nondum enim omnipotentis Dei [p 1Kb] judicium effugisti (Ibid. 34): haec et tu audis a nobis, quod enim sis sceleratus omnium hominum flagitiosissimus, qui iccirco haec geras ut nos coapostatas facias tuos, sed tamen frustra te elatum, vana instinctu diaboli in nos Dei servos spe inflatum: quia neque tuos possis implere conatus malignos, neque Dei omnia conspicientis, omniaque potentis evadere judicium. Audis a nobis, sicut et per illum illustrem adolescentem audit Antiochus: Quod [q 16Kb] enim fratres nostri pauca perpessi sub testamentum Dei aeternae vitae reciderunt, tu vero quod sis judicio Dei justas superbiae poenas persoluturus (Ibid. 36). Audis et a nobis nos [Col. 0984C] ita esse paratos interfici a te carnifice pro Deo, sicuti jam fratres nostros interfecisti, animas et corpora nostra tradere nos paratos pro Jesu Christo Dei vero unico Filio, confidere praeterea nos de ejus [Col. 0985A] infatigabili pietate, quod enim omnem quidem gregem suum sit maturius erepturus ex te rapace lupo, ex te cane rabido; tu vero quod sis, nisi tibi consulueris, semper in tormenta abiturus. Quid ego plus sive per scripturam, sive in praesenti tibi dixerim, volo revincas tu nostri temporis tyrannus. Si te ego carnificem dixi, dixit non solum iste adolescens justissimus, sed et ejus mater Antiocho coamenti tuo: si inventor omnis malitiae dictus es a me si quod non sis effugiturus manum Dei, si sceleratus et omnium hominum flagitiosissimus, quia non sis omnia potentis, omnia conspicientis judicium effugiturus, sed in judicio Dei tu justas poenas sis exsoluturus, haec omnia jam ab isto religioso adolescente dicta fuerant collegae tuo Antiocho. Contumeliosum [Col. 0985B] me clamitas, quia videas digna tuis factis nomina tibi imposita, illa quae jam contyrannis tuis imposuerunt nostri praedecessores, cultores Dei vivi. Petrus beatus apostolus, Sobrii, inquit, estote, vigilate, adversarius [a 4Kb] vester diabolus tamquam leo rugiens circumit, quaerens, quem transvoret, cui resistite firmi in fide, scientes has easdem passiones in omni hoc saeculo fraternitatem vestram perpeti (I Petr. V, 8). Si putas, quia contumeliosus sum, propterea quod audias mala esse quae geris, in quo invenior diabolo resistere secundum apostoli praeceptum? Ecce enim vino suo hic draco ad omnem te perducens ebrietatem, immisit in omnem Dei gregem, ut cunctos, tuo regali usus adminiculo, sicut ipse es, efficias ebrios: hoc est, insanos, vecordes dementesque. Te etenim quis de Sodomorum [Col. 0985C] vite, de vinea Gomorrhae sic efficit ebrium, ut temet fornicatum, sicuti sunt fornicati Judaei, non videres? In quo, inquam, resistemus diabolo, si tibi, per quem ad nos transvorandos semet armarit, non itum fuerit obviam? si non tibi fuerit dictum a sobriis ebrio, a sospitibus aegro, ab integris vulnerato, a videntibus caeco, a stantibus eliso, a piis impio, ab ovibus Dei rapaci lupo, a benignissimis misericordiamque diligentibus crudeli carnifici, saevo homicidae, a Deum clarificantibus blasphemo, a cultoribus Dei sacrilego, a Christianis haeretico Ariano, si non tibi fuerit dictum a nobis: Discede, minister adversarii nostri, da honorem Deo? In quo resistemus diabolo, si tibi voluntatis illius sagenae pepercerimus, si non universis ebrietas tua, hoc est insania, fuerit declarata, si denique non [Col. 0985D] per id quod saevis adversum nos fueris omni orbi [Col. 0986A] manifestatus? ex eo quod gerens sis haec, non te Christi servum posse sentiri, sed plane mancipium illius, qui sit tamquam leo rugiens adversum nos. Hinc tibi videmur esse petulantes, quia dicimus tibi, vino illo te factum ebrium, de quo fuerint et illi ad omnem perducti ebrietatis dementiam; illi, ad quos vel propter quos dicitur: Peccaverunt non ei filii maculati, natio [b 1Kb] prava et perversa. Haec domino retribuistis, sic plebs [c 1Kb] fatua, et non sapiens (Deuteron. XXXII, 5). Et infra: Bibit vinum, et manducavit Jacob et satiatus [d 12Kb] est, et calcitravit dilectus: pinguis factus est, et incrassatus est, dilatatus est, et dereliquit Deum qui fecit eum, et recessit a Deo salvatore suo (Ibid. 14). Exacerbaverunt me in alienis, in abominationibus suis concitaverunt [e 1Kb] me, et sacrificaverunt [f 1Kb] daemoniis et [Col. 0986B] non Deo, deos quos non noverant, novi ad praesens venerunt, quos nesciebant patres ipsorum. Deum qui te genuit, dereliquisti, et oblitus es Deum alentem te. Sic te ut Judaeos dereliquisse Deum, et idololatriam secutum probat quidem perfidia tua quam praedicas. Sed nunc ad hoc te solum arbitratus sum perducendum, ut videres non esse nos, quia quod sis tibi dicam, injuriosos petulantes atque superbos, sed veraces, sed praeter Deum timentes neminem. Joannes beatissimus apostolus, Charissimi nolite, cum dicit, omni spiritui credere, sed probate spiritus si ex Deo sunt, quoniam multi pseudoprophetae exierunt [g 1Kb] (I Jo. IV, 1): tu mihi unus esse ex his pseudoprophetis manifeste videris, siquidem negando Dei unicum Filium, non te habere nisi antichristi spiritum in [Col. 0986C] ore tuo sacrilego declares: hinc efficitur, ut nec audire possis nos loquentes de divina aeternitate unici Filii Dei, siquidem spiritus ille qui in te manet antichristi non possit sustinere, et nolit se ex te pelli, sed sit cupiens eo usque in te mansitare, donec te videat ad illa raptum loca, in quibus ipse sit in perpetuum futurus: dolet enim te tam fidelissimum delicium [h 1Kb] suum, te omnibus desideriis suis parentem ex se eripi. Charissimi, inquit, nolite omni spiritui credere, sed probate spiritus si ex Deo sunt: quoniam multi pseudoprophetae exierunt in saeculo [i 1Kb] . Ex hoc intelligite [j 9Kb] spiritum Dei. Omnis spiritus, qui confitetur Jesum Christum in carne venisse, ex Deo est. Et omnis spiritus, qui [k 1Kb] destruit Jesum, ex Deo non est, [Col. 0986D] et hoc [l 26Kb] est quod est antichristi (Ibid.). Et infra: Isti de [Col. 0987A] saeculo [a 1Kb] sunt, propterea de saeculo loquuntur, et saeculum audit eos: nos [b 1Kb] autem ex Deo sumus. Qui cognoscit Deum, audit nos; qui autem non est ex Deo, non audit nos. Ex hoc intelligimus spiritum veritatis, et spiritum erroris (Ibid. 5). Clarum est, Constanti, te esse antichristi portantem spiritum, te spiritu agi erroris. Sicut enim qui dixerunt, non suscepisse hominem de utero beatae Virginis unicum Filium Dei qui non illum crediderunt [c 1Kb] incarnatum, hominem factum, habere erroris astruantur spiritum, et antichristi nuncupantur, sic et vos Ariani cum unicum Dei Filium natum vere de Patre negatis, hoc est, de substantia Patris, verum illum esse Filium cum despuitis et semper illum cum Patre regnasse, numquam Filium fuisse sine Patre, neque Patrem sine [Col. 0987B] Filio cum credere detrectatis, cum unam habere Patrem et unicum Filium ejus deitatem negatis, cujus vos spiritu esse plenos manifestatis, nisi antichristi? Non etenim potest dicere Dei habens spiritum, Erat quando non erat, et factus est ex nihilo, de unico Dei Filio, cum illum sine initio credat cum Patre regnasse, et regnaturum sine fine. Itaque cum [d 1Kb] non esse illum verum Dei Filium dicitis, cum denique , quod dicunt Graeci, nos vero Romani [e 25Kb] dicimus unius substantiae cum Patre, illum esse destruere tentatis, utique et vos de illis esse pseudoprophetis, et inter antichristos pronuntiatis [f 1Kb] . Non me debes contumeliosum judicare, quia dicam te immundo spiritu agi, qui dicam te antichristi praecursorem; os etenim tuum te hoc esse [Col. 0987C] revelat, neque enim habens spiritum Dei poterit talia adstruere quae vos asseritis Ariani, aut cuncti variarum [g 1Kb] sectarum vestri quoque haeretici. Negas Deum verum habere Filium, dicis illum esse adoptivum [h 9Kb] , et judicas ne [i 1Kb] non intellectum, quod enim unus sis ex illis antichristis ore pronuntiantis [j 1Kb] Joannis: [Col. 0988A] revelatus es inquam te spiritu adverso duci. Inde est denique quod nec crediderimus tibi dicenti de Filio, Factus est ex nihilo. Cognovimus etenim haec non posse [k 1Kb] dicere, nisi pseudoprophetae spiritum, nisi antichristi praecursorem, nisi satellitem atque mancipium daemonum. Non tibi haec dicenti potuimus credidisse, quandoquidem Spiritus sanctus et per prophetas fuerit locutus de unico Dei Filio, illum esse verum Filium Dei, illum aeternum esse, et coaeternum Patri, numquam neque Filium sine Patre, neque Patrem fuisse aut esse sine Filio, et beati haec eadem apostoli retulerint: siquidem sanctus Spiritus paracletus, qui fuerit in prophetis, etiam in apostolis manserit, qui sanctus paracletus Spiritus, quia in Dei sit ecclesia, et vos sitis constituti extra ecclesiam [Col. 0988B] Dei, cum non manens sit in vobis, utique probamini antichristi vos habere spiritum; qui immundus spiritus, ne haec quae ingerimus videatis, corda haeretica vestra tenebris offundit errorum [l 1Kb] caligine caeca, ne scilicet ex ejus possetis emergere laqueis. Judicas nos esse contumeliosos, quia te qualem esse videmus pronuntiemus. Ecce etiam cum in evangelio [m 1Kb] Matthaeum dixisse Dominum invenio: Ecce ego mitto vos, sicut oves inter [n 1Kb] lupos (Matth. X, 16); tu mihi esse unus ex illis lupis videris, et quidem omnium luporum contra Dei gregem rugientium rabiem in quem videam congestam. Quis etenim Dei unici Filii negator non gaudeat, non prae se ferat, cum videat sic te Christi depopulatum gregem? Ex illis quoque unum te accipio incredulis, [Col. 0988C] ex illis perfidis, ad quos dicitur: Progenies viperarum, quomodo potestis [o 1Kb] quae bona sunt loqui, cum sitis mali? nam ex abundanti corde unusquisque loquitur de ore suo. Bonus homo de bono thesauro emittit [p 9Kb] bona, et malus homo de malo thesauro profert mala (Ibid., XII, 34). Si bona sunt, Constanti, quae loqueris, [Col. 0989A] bonum pote, habere thesaurum. Petulans sum, quia dicam tibi, tenebras tuo habitare in corde; inde ex tenebrosissimis sensibus tuis, ut es, immunda tenebrosaque audes proferre. Ecce, etiam illud quod dictum est beato Petro a Domino si audias, dicturus sine dubio me contumeliosum. Matthaeus sanctissimus, Adhuc, inquit, ipso loquente, ecce Judas unus de duodecim [a 1Kb] , et cum eo turbae multae cum gladiis et fustibus, missi a principibus sacerdotum, et senioribus plebis: qui autem tradidit eum [b 1Kb] , dedit eis signum dicens: Quemcumque osculatus fuero, ipse est, tenete eum. Et confestim accedens ad Jesum ait: Ave Rabbi. Et osculatus est eum. Dixit [c 1Kb] autem Jesus: Ad quid venisti amice? Tunc accesserunt, et manus injecerunt in Jesum, et tenuerunt eum. Et ecce unus ex his qui [Col. 0989B] erant cum Jesu, extendens manum, exemit gladium suum, et percussit servum principis sacerdotum, et amputavit auriculam ejus. Tunc ait illi Jesus: Converte gladium tuum in locum suum [d 1Kb] ; omnes enim qui accipiunt gladium, gladio peribunt (Ibid. XXVI, 47). Contumeliosum me dicas necesse est, cum audieris, quia, si gladio utaris, sis periturus gladio. Aut numquid non es usus gladio [e 1Kb] Christianorum? Si nullum gladio interemisti, si nullum ad mortem usque persecutus es, cur Dei unicum Filium verum Filium fuerit esse confessus, cur apostolicam atque evangelicam tenuerit fidem, cur non esse Arianus voluerit, poteris non perire gladio? Audis enim dictum beato Petro et utique a Deo Dei unico Filio, omnis, qui gladio utitur, quod gladio sit periturus. [Col. 0989C] Contumeliosus sum quia dixerim tibi: Christianis non licet interficere, quia pati, non facere dignum sit injuriam Christianos, interfici [f 1Kb] : debes etenim pro Christo non Christianos se clamitantes interficere. Haec nobis dedit mandata Dominus; si custodita fuerint, tunc Christiani esse perseverabimus. Contra tu cum gladio digneris ejus persequi servos, non te utique jam Christianum poterimus nuncupare, sed plane [Col. 0990A] latronem vel gladiatorem. Interea, quoniam recitavimus, quomodo coamens tuus Scarioth Judas tradiderit Dominum, isto in loco ejus penitus retractemus sacrilegii causas et tuas, et invenies unum vos esse te et Judam Scariotham. Ille tradidit Dominum Judaeis, quia non fuerat credens, nisi quomodo sit nunc credens conscotinus tuus Sirmiensium, qui dicebatur ac dicitur indigne Photinus. Tu tradidisti eum, et quidem toti orbi, ut cuncti ejus possint negare divinitatem. Quis vestrum in scelere major est? Ego arbitror quia tu. Omnis [g 1Kb] enim qui peccaverit in Filium hominis, dimittetur ei: qui autem blasphemaverit in Spiritum sanctum, non dimittetur ei, neque hic neque in futuro (Ibid. XII, 32). Et tu deitatis illius, quo cuncti possunt [h 1Kb] negare, exstitisti traditor. [Col. 0990B] Quantum enim apud te est, tradidisti eum, de quo et libros [i 1Kb] scriptos dedisti, et praedicatores benigni voti tui omni in loco constituisti. Quem quo possent omnes negare verum illum esse Dei Filium, apostolicam atque evangelicam contra vos haereticos apud Niciam descriptam fidem fecisti [j 24Kb] judicare haereticam, et blasphemiam tuam fecisti dici catholicam. Et tamen iste Judas, qui eum tradiderat, videns in suae salutis se operatum necem, poenitentia ductus, retulit triginta argenteos principibus sacerdotum et senioribus dicens: Peccavi, quod tradiderim sanguinem justum. At illi dixerunt [k 1Kb] : Quid ad nos? tu videris. Et projectis argenteis in templo, secessit; et abiit, et laqueo se suspendit (Ibid. XXVII, 3). Ille licet uno momento poenituit, et pretium quod acceperat reddidit; [Col. 0990C] tu quid tale? qui conventus piaculum te facere ab ejus servis non solum non poenitueris, sed et magis in contumaciam creveris; tu quid tale? qui sis dans omnes copias regni tui, ut possis sacrilegium tuum firmare, qui, quos alio modo corrumpere non potueris a veritate, nonnullos ingenti praemio facultatum tuarum corruperis, qui certum numerum egenorum ita locupletaveris, ut comitibus [l 1Kb] tuis de divitiarum [Col. 0991A] magnitudine possint aequari. Judas posteaquam facinus suum advertit, laqueo finivit vitam: tu qui pro magnitudine maleficii tui majori mereris plecti supplicio, quid eris acturus, cum male te fecisse sero licet cognoveris? cum ea, quae nunc possunt conspicere, minime suppurati veneno haeretico oculi tui videre coeperint? et tamen, si velis credere, dimittatur tibi necesse est id quod ex ignorantia geris, sicuti dimissum beato Paullo apostolo advertis: sin vero, sic eris ut Judas descensurus ad infernam noctem, tunc dicturus eis, qui te nunc haec facere compulerunt, hoc est coarianis tuis: Peccavi vobiscum, negans unicum Dei Filium; peccavi tribuendo vobis auctoritatem ad ejus aeternam negandam clementiam. Tunc cum cognoscere coeperis Patris et Filii et [Col. 0991B] Spiritus sancti unam nos recte confiteri aeternitatem, cum videre coeperis quod una sit magnitudo unaque potentia in Patre, et in unico Filio ejus, et in sancto paracleto Spiritu, ubi tunc erunt qui te impulerunt ad hoc perpetrandum sacrilegium, ut dicas ad eos: Poeniteor, quia vobiscum Dei inimicis cucurrerim, quia vobiscum fuerim persecutus Dei domum? tecum erunt sine dubio in gehenna. Ubi tunc erunt divitiae regni tui, quae tibi non ad salutem, sed proficiunt ad aeternum tuum interitum? Optamus quidem, ut tibi salutis tuae inimico dignetur revelare Deus veritatem, emergasque e tantis periculis. Caeterum quantum in scelere sis eminentior ab Scarioth Juda, non est laboris aestimare; quandoquidem tu [a 10Kb] ad ejus divinitatem negandam omnem convocaveris orbem; Judas [Col. 0991C] vero solis illis Dominum tradiderit, qui in eum nec dum crediderant; tu contra etiam eos provocare dignatus es ad negandam ejus deitatem, qui jam crediderant. Judas nulli vim intulit ut secum periret, tu contra cum militari manu sis pugnans contra nos, quos cognoscis credere, quomodo patriarchae, prophetae, apostoli, ac martyres crediderunt; utique quantum distet inter te atque Judam non est magni [Col. 0992A] laboris perpendere. Dicis me contumeliosum, qui et me et mihi commissos sim cupiens non tua pestifera doctrina vulnerari, quia dicam tibi morbo te plenum, et iccirco esse [b 1Kb] a Dei vitandum servis, ne jam ipsi morbidi effecti una hac tua pereamus peste. Utinam, inquit Corinthiis apostolus, sustineretis [c 20Kb] pusillum insipientiae meae, sed et supportate me. Aemulans [d 19Kb] enim vos Deo aemulor. Statui enim vos uni viro virginem castam exhibere Christo. Timeo autem ne sicut serpens Evam seduxit astutia [e 87Kb] sua, corrumpantur sensus vestri a castitate quae est in Christo Jesu (II Cor. XI, 1). Iccirco tibi videor esse contumeliosus, quia sim timens, ne per blasphemias tuas corrumpas castitatem quam habemus in Christo Jesu, quia sumus metuentes ne sicut serpens charissimus [Col. 0992B] tuus Evam seduxit astutia sua, seducas nos a Deo, et facias reos mortis. Dicis me contumacem, quia dicam te operarium dolosum pseudochristianum. Non sunt primum per me adversum te prolata. Audis etenim beatum apostolum operarium te designasse dolosum pseudoapostolum: nam ejusmodi pseudoapostoli sunt operarii dolosi, transfigurantes se in apostolos Christi. Nec mirum: ipse enim satanas transfigurat se sicut angelus lucis: non magnum si ministri ejus transfigurantur, sicut ministri justitiae, quorum finis est secundum operationem ipsorum. Hinc tibi videor esse superbus, quia dicam te cognoscens ex actibus tuis ex illis esse, quos tales futuros Spiritus sanctus per apostolum praeostenderit. Si non es tu operarius dolosus, revince me. Ego enim scio quod [Col. 0992C] fingis te Christianum, cum Arianus sis, omnes nos volueris servos cujus tu satellis [f 1Kb] es facere. Nisi non es operarius dolosus, tu proba nos. Etenim videmus in quibusdam pium [g 1Kb] te fingere, cum omnem exerceas in nos Christianos impietatem tuam. Si non es tu operarius dolosus, quomodo fingens pacem [h 1Kb] te firmare, conatus fueras ad omnem Dei ecclesiam destruendam, ad pacem ei per unicum Filium [i 1Kb] traditam [Col. 0993A] dissolvendam? neque enim pacem Domini habere possim exinde, ex quo fecissem id quod mihi jubebas contra Domini praeceptum, ex quo ipsum denique unicum Dei Filium, ut tu negas, coepissem negare. Si non [a 1Kb] transfiguratus es in apostolos Christi, qui, tamquam vere ad te omnis cura ecclesiae pertineat, sic sis sollicitus videlicet, ne quis alicubi catholicus praesit ecclesiae episcopus, ne quis relinquatur, qui se possit fateri Christianum. Tollis [b 1Kb] episcopos catholicos, ordinas haereticos, scribis horrendas comminationes, ne forte oriatur seditio: utique qui ignorat, arbitratur te, dum haec agere conspicit, esse Christianum: nos contra, qui instruente apostolo beato cognoscimus transfigurasse sicut angelum lucis satanam, qui haec cuncta adversum ecclesiam sanctam per te gerit, mirari non possumus [Col. 0993B] si te ministrum ejus conspiciamus, si velut justitiae transfiguratum ministrum, justitiae [c 1Kb] hortatamur. Utinam temet convertas ad hoc, quo possis credi Dei servus, quo possis judicari et intelligi Christianus. Quotiens dicitur a nobis tibi, non te potuisse Dei unici Filii negatorem existere, nisi quia sis adverso plenus spiritu, dicere es solitus, quod enim tibi injuriam faciamus: et quamvis rem hanc plurimis in locis jam probaverim, immundis spiritibus instigantibus corda vestra, vos venire contra Dei familiam, adhuc in Actibus apostolorum sume quae acciderint. Factum est autem euntibus nobis ad orationem, puellam quamdam habentem spiritum pythonis occurrere [d 1Kb] nobis, quae reditum multum praestabat dominis [Col. 0993C] suis divinando. Haec subsecuta Paullum [e 1Kb] et nos, clamavit dicens: Hi servi Dei excelsi sunt, qui praedicant [Col. 0994A] nobis [f 5Kb] viam salutis. Hoc autem faciebat per multos dies: quod [g 1Kb] cum indoluisset Paullo, conversus ad Spiritum ait [g 1Kb] Praecipio tibi in nomine Jesu Christi, ut exeas ab ea. Et exiit eadem hora. Videntes autem domini ejus quia exiit spes [h 1Kb] : reditus eorum, apprehensum Paullum et Sileam, extraxerunt ad forum ad magistratus, et obtulerunt [i 1Kb] eos dicentes: Homines hi conturbant civitatem nostram cum sint Judai, et praedicant sectam [j 1Kb] quam non licet nobis recipere nec facere, cum simus Romani. Et consurrexit [k 1Kb] universa turba adversus eos, et magistratus, destitutis [l 13Kb] tunicis eorum jusserunt eos virgis caedi. Et cum [m 1Kb] multas eis imposuissent plagas, miserunt eos in carcerem, praecipientes custodi carceris diligenter servare eos: qui [n 1Kb] cum tale praeceptum accepisset, misit eos in imam carceris, et [Col. 0994B] pedes eorum in nervo conclusit. Circa [o 1Kb] mediam autem noctem, Paullo et Silea orantibus, et hymnum canentibus Deo, audiebant eos caeteri vincti. Repente autem terrae motus factus est magnus, ita ut [p 1Kb] concuterentur fundamenta carceris: et ostia aperta sunt, et omnia vincula soluta sunt. Expergefactus est [q 1Kb] custos carceris, et cum vidisset ostia carceris aperta, exemit gladium ut se interficeret, et [r 1Kb] existimans fugisse vinctos. Exclamavit autem Paullus voce magna dicens: Nil tibi mali feceris: omnes enim hic [s 1Kb] sunt. Quo [t 12Kb] audito custos carceris petit lumen, et ingressus est, et tremens procidit ad pedes Paulli et Sileae: et [u 1Kb] cum produxisset eos foras, ait: Domini quid me oportet facere ut salvus sim? At [v 1Kb] illi dixerunt: Crede in Deum Jesum, et salvus eris tu et domus tua. Et locuti sunt ei [Col. 0994C] verbum Domini cum [x 8Kb] omnibus qui erant in domo ejus. Et sumens [y 1Kb] eos ipsa hora noctis lavit a plagis: et baptizatus [Col. 0995A] est ipse cum omnibus suis: et ducens [a 1Kb] eos in domum apposuit mensam, et epulabantur [b 1Kb] cum universa domo sua, credens in Domino. Igitur ut ille spiritus pythonis audiens nomen Domini Jesu Christi, mox effugatus est de domo sua, concitavit universum populum civitatis adversus unici Filii Dei majestatis praedicatores, ita et te cum tuis contra nos ejus servos illi impuri spiritus concitaverunt. Nec dubites te iisdem agi spiritibus, quibus fuerint acti contra Paullum et Sileam surgentes, quando te sic Dei religionis factum videas persecutorem, ut illud vulgus fuerit, quod nec dum credidisset in Dei unicum Filium, quod non aliunde tales, nisi quia sine spiritu fuerint Dei, ut tu quoque esse probaris. Spiritum etenim te habere sanctum non posse, nisi credideris [Col. 0995B] in Dei unicum Filium, custodis istius carceris factum manifestat, qui cum utique unus fuerit e populo illo resistenti, tamen est [c 1Kb] , posteaquam credidit, quia jam sancto regeretur Spiritu, quo regerentur Paullus et Sileas, nonnisi viam tenere amplexus fuerit eorum, propter quos viderat januas sponte carceris reseratas. Ita tu qui nunc diverso ageris spiritu, nisi credideris in unicum Dei Filium, sicut etiam nos credimus, habere in te non poteris nisi adversarii nostri spiritum. Ait etenim ille custos ad gloriosos Paullum et Sileam: Domini quid me oportet facere ut salvus sim? At illi dixerunt: Crede in [d 1Kb] Dominum nostrum Jesum, et salvus eris tu, et domus tua (Ibid. 30). Constat igitur non te esse salvum, quia adhuc non credideris in Dominum Jesum. Nec enim [Col. 0995C] poteris te asseverare credidisse in eum, cum sis eum persequens. Aut numquid arbitraris, non te ipsum persequi in nobis? si non ipsum persequeris in nobis, quomodo ipse dicit ad Saulum: Quid me persequeris? [e 1Kb] Durum est tibi calcem [f 1Kb] mittere contra stimulum (Ib. IX, 4). Quid agebat Saulus ut haec audiret a Domino? nempe haec quae tu: sic etenim ille negabat unicum Dei Filium, ut sis negans tu. Non enim Paullus tunc persecutor, postea vero qui perpeti coeperit persecutionem, [Col. 0996A] iccirco Christianos persequebatur, quia credidissent, sicuti tu credis, quod fuisset quando non fuerit, quod factus fuerit ex nihilo, et quod verus sit [g 9Kb] Filius: sed utique quod auderent unicum Dei Filium confiteri, quod credere se astruerent Christiani, quia aeternitas una sit Patris et Filii, quia una sit dealitas, quia una sit potentia in Patre et Filio. Haec exsecrabatur Paullus, existimans errare Christianos: at ubi illustratus est per eum, quem negabat, ubi cognovit de libris Moysis, et de omnibus prophetarum voluminibus, confestim haec coepit, quae impugnabat, defendere, quae scilicet ante defenderent illi quos persequebatur quam credidisset. Caeterum quis tam vecors erat, ut estis vos Ariani, aut est Photinus Sirmiensium, qui vere dicitur Scotinus, [Col. 0996B] ut crederet in creaturam, in eum qui fuerit quando non fuerit, in eum qui creatus sit ex nihilo? Apparet igitur cunctos vos non credentes, sicut credit ecclesia gloriosa, spiritu duci adverso; de quo adverso spiritu liberari non poteris, nisi credideris verum illum esse Filium Dei. Contumeliam, inquis, faciunt mihi episcopi. Cur tibi videmur contumeliosi? nempe quia dicamus: Quid te Christianum fingis? Videris etenim esse Arianus, videris esse Dei religionis hostis. Hinc apud te ac tuos esse injuriosi videmur. Sed conspice quae, ut ageremus episcopi contra vos lupos, fuerit locutus beatissimus apostolus: Vos scitis a prima die, qua ingressus [h 1Kb] sum Asiam, quemadmodum vobiscum fui per omne tempus serviens Domino in [i 1Kb] omni humilitate et lacrymis et [Col. 0996C] tentationibus, quae mihi acciderunt ab insidiis Judaeorum, quomodo [j 31Kb] nihil subtraxerim ab eis quae utilia essent, quomodo renuntiarem [k 15Kb] vobis, et docerem publice, et per domos, testificando [l 53Kb] Judaeis et Graecis in Deum poenitentiam, et fidem in Dominum nostrum Jesum. Et nunc ecce vinctus [m 1Kb] spiritu vado Jerusalem, quae in ea mihi eventura sunt ignorans, nisi [n 28Kb] Spiritus sanctus per omnem civitatem protestatur mihi dicens: Quia vincula et tribulationes me manent in [Col. 0997A] Hierosolymis. Sed [a 30Kb] pro nihilo aestimo animam meam caram esse mihi, quam consummare cursum meum, et ministerium verbi quod accepi a Domino, testari Judaeis et Graecis evangelium gratiae Dei [b 1Kb] . Et nunc ego scio quod amplius non videbitis faciem meam vos omnes, inter [c 1Kb] quos perambulavi in [d 9Kb] praedicando regnum Domini Jesu. Propter [e 1Kb] quod contestor vobis hodierna die, quia mundus sum a sanguine omnium, et non praetermisi [f 1Kb] praedicando [g 1Kb] omnem voluntatem Dei. Attendite [h 1Kb] vobis et omni gregi, in quo vos Spiritus sanctus posuit episcopos regere ecclesiam Domini [i 1Kb] , quam acquisivit sanguine suo. Ego scio [j 13Kb] quia intrabunt post discessum meum lupi graves in vos, non parcentes gregi: ex [k 1Kb] vobis ipsis exsurgent homines, et loquentur perversa, ut adducant discipulos post se. Propter quod [Col. 0997B] vigilate, memoriam [l 1Kb] tenentes, quia per triennium nocte ac die non cessavi cum lacrymis monendo unumquemque vestrum (Ib. XX, 18). Cum haec mandata videas esse apostoli, quid me jubes facere, ne contumeliosus esse videar tibi? nempe tacere me, et sinere jubes, ut tu unus ex illis lupis designatis gravibus quovis modo grasseris in Dei gregem. Videmus vos lupos, quos praeostendere est dignatus Spiritus sanctus per vas electionis apostolum, omnem comprehendere conatos Dei gregem; et nos, episcopos [m 1Kb] quos Spiritus sanctus ad gerendam [n 1Kb] Dei ecclesiam constituerit, dicit beatus apostolus, debemus tibi lupo parcere, debemus vereri regni tui diadema, inaurem [o 1Kb] etiam et dextrocheria [p 5Kb] , debemus insignes quas esse censes vestes tuas honorare, et [Col. 0997C] despicere rerum creatorem atque rectorem? Quis te imprudentior est, ut dicas: Injuriam patior a Lucifero, imperator ab homine egeno? nec dignaris dicere [Col. 0998A] ab episcopo, quia esse lupus fueris agnitus, et merueris repulsam. Tali putasti me onerandum invidia, ut assereres Dei servum tibi imperatori exstitisse contumeliosum. Si putas nos injuriosos, accipe quid responderit principi sacerdotum prohibenti praedicare unicum Dei Filium beatus Paullus. Intendens [q 9Kb] , dicit scriptura, in concilium Paullus, dixit: Viri fratres, ego omni conscientia bona conversatus sum coram Deo usque in hunc diem. Princeps [r 1Kb] autem sacerdotum Ananias [s 1Kb] circumstantibus [t 1Kb] se praecepit percuti os Paulli. Tunc Paullus ad eum dixit: Percutere te incipiet Deus, paries dealbate: et tu sedes judicare [u 1Kb] de me secundum legem, et contra legem jubes me percuti (Ib. XXIII, 1). Igitur si non potest sacra lex beatum Paullum contumeliosum judicare, quia hoc dixit injusto [Col. 0998B] judici, nec tu me vera tibi, et quod es dicentem juste poteris dicere superbum. Reum me contumeliarum designas, sed quaeso te dicas, cui de me possis conqueri? Si Deo, quomodo ei quereris quem sis ignorans? quomodo cum alienus sis ab ejus domo? Si vero tibimet ipsi conqueraris, quid facturus homo, qui nocere Dei servis ex nulla possis parte? Si torqueas, magis curamur: si crucias, magis reficimur: si interficis, magis vivemus. Cur audeam te dicere antichristi praecursorem, dicis me injuriosum. Si non te actus tui hoc esse ostendunt, consideras cum ingenti sollicitudine sanctissimi etiam prophetae Danielis librum, et invenies te unum ex illis praeostensis persecutoribus Dei religionis. In primo anno Balthasar [Col. 0998C] regis Chaldaeorum, Daniel somnium vidit, et visus [v 1Kb] capitis ejus in cubili ejus, et somnium suum scripsit: Ego Daniel videbam, et ecce quator venti coeli immittebant [Col. 0999A] [a 31Kb] in mare magnum: et quatuor bestiae [b 1Kb] de mari, altera alteram magnitudine antecedens. Prima ut leo [c 26Kb] et pinnae ejus. Et surrexit a terra et super hominis pedes stetit, et cor hominis datum est ei. Et ecce alia bestia similis urso [d 1Kb] , et in una parte stetit: et tria latera in ore ejus in [e 1Kb] medio dentium ejus, et sic dixit ei: Surge et manduca carnes multas. Post [f 1Kb] hanc bestiam videbam, et ecce alia bestia ut leopardus, et ei alae quatuor volucris super eam, et quatuor capita bestiae, et potestas data est ei. Post [g 11Kb] hanc videbam, et ecce bestia quarta horribilis, admirabilis, et fortis vehementer: dentes ejus ferrei manducabant et comminuebant, et reliqua pedibus suis conculcabant [h 1Kb] : et haec bestia major caeteris bestiis quae antea visae sunt, et cornua decem ei. Et intendebam in cornua ejus, et ecce cornu aliud minus ascendit in [Col. 0999B] medio eorum, et tria cornua [i 14Kb] , quae erant ante illum, eradicata sunt a facie ejus: et ecce oculi hominis in cornu hoc, et os loquens magna. Videbam quoadusque sedes positae sunt, et vetustus dierum sedebat: vestitus ejus albus ut nix, et capillus capitis ejus ut lana munda, et sedes ejus flamma ignis, rotae ejus ignis ardens: fluvius ignis lucebat ante eum, millia millium serviebant ei, et dena millia denum millium astabant ante eum: in judicium [j 16Kb] sedit, et libri aperti sunt. Videbam tunc a voce sermonum magnorum, quos cornu illud loquebatur, quoadusque interiit bestia, et periit, et corpus ejus datum est ut comburatur: et reliquarum bestiarum regnum translatum est, et longitudo vitae data est eis usque ad [k 17Kb] tempus. Videbam in [l 1Kb] visum noctis, et ecce cum nubibus coeli ut filius hominis veniens [Col. 0999C] venit usque ad vetustum dierum: anticipavit et oblatus est ei: et datum est ei regnum, et honor, et imperium, et omnes populi, tribus, linguae serviunt [m 12Kb] ei, et potestas ejus potestas perpetua, quae numquam transibit, et imperium ejus numquam corrumpetur. Horruit spiritus meus in habitu meo, et ego Daniel [n 1Kb] , et [Col. 1000A] visus capitis mei conturbabat me: et accessi ad unum circumstantium, et veritatem quaerebam ab eo de omnibus his. Et dixit mihi veritatem, et interpretationem sermonum declaravit mihi: Hae bestiae quatuor magnae quatuor [o 1Kb] regna surgent in terra, et accipient regnum sancti altissimi Dei [p 1Kb] , et obtinebunt illud usque in saeculum. Et quaerebam diligenter de bestia quarta, quod erat praeter caeteras bestias horribilis valde: dentes [q 1Kb] ei ferrei, et ungues ejus aerei: manducabat et comminuebat, et reliqua pedibus suis conculcabat: et de cornu ejus decimo, quod erat in capite ejus, et de altero cornu quod ascendit, et priora tria cornua excussit, cujus oculi et os loquens magna, et visus ejus major caeteris [r 1Kb] videbatur, et cornu illud faciebat bellum cum sanctis, et valebat [s 1Kb] adversus eos, quoadusque advenit [Col. 1000B] vetustus dierum, et judicium dedit sanctis altissimi Dei, et anticipavit tempus, et regnum obtinuerunt sancti. Et dixit: Bestia quarta, quartum regnum erit in terra, quod eminebit omnia [t 23Kb] regna, et manducabit omnem terram, et conculcabit eam, et concident decem cornua ejus. Decem reges exsurgent, et post eos exsurget alius qui superabit malis omnes qui ante eum fuerunt, et tres [u 1Kb] humiles faciet, et verba adversus altissimum Deum loquetur, et sanctos altissimi Dei inveterabit [v 9Kb] , et excogitabit mutare tempora et legem, et dabitur in manu ejus usque ad tempus temporum, et dimidium temporis; et judicium sedebit, et regnum transferet ut exterminet et perdat usque ad finem: et regnum, et potestas, et magnitudo regum [x 1Kb] data est sanctis altissimi Dei, et regnum ejus sempiternum, et omnes ei [Col. 1000C] servient et obedient (Dan. VII, 1). Debueram quidem tantum illam partem indere, quae te declarat per actus tuos, cuinam sis similis bestiarum: sed ut scires te in illa gehenna futurum, in qua bestiam illam missam refert gloriosus Daniel, nisi te correxeris, et, quomodo quos persequeris in aeternum sint regnaturi [Col. 1001A] in regno collocati Domini, quo advertere posses haec omnia annectimus: item ad hoc universam revelationem censui applicandam, quo tu tibimet et saltem legens satisfacere posses, quod enim vos tyranni persecutores Dei religionis bestiae fueritis dicti; cupiens etenim sum me purgare apud tuam infectam venenis Ariani dogmatis conscientiam, apud te non religiosum, sed religionis destructorem, non me ut astruis esse contumeliosum, quia dicam te feram bestiam, vel immanem belluam, cum videas sic vos vocitari, juxta facta vestra vobis etiam nomina applicata. Caeterum quartae illius bestiae te gerere similitudinem, te haec implere esse cupientem, quae illa praedictum est quod esset impletura, manifestum est. Scriptum est de antichristo, cui tu similaris, [Col. 1001B] aut ipse esse judicaris: Verba adversus Altissimum [a 1Kb] Domini loquetur, et sanctos altissimi Dei inveterabit, et excogitabit mutare tempora et legem, et dabitur in manu ejus (Dan. VII, 25). Haec tu jam fecisti atque es faciens. Cum enim dicis: Non est verus Deus Filius Dei, sed factus est ex nihilo, verba loqueris adversus Deum. Christiani etenim cum unam vindicemus divinitatem Patri et unico Filio ejus, et tu sis hanc nostram impugnans defensionem, sis astruens de Filio quod fuerit quando non fuerit, et quod factus sit ex nihilo, utique probas te aut esse antichristum, aut certe ejus praecursorem. Neque enim poteris alius esse intelligi, nisi aut praecursor antichristi aut antichristus, qui audeas apostolicam evangelicamque haereticam dicere fidem, et tuam [Col. 1001C] tentes blasphemiam catholicam fidem vindicare. Injuriam te pati sentis, quia bestia esse dicaris a nobis: inveniris excogitare fidem mutare, hoc est ut non ita credamus, quomodo patriarchae, prophetae, apostoli ac martyres crediderint, sed institueris sic credendum, quomodo comperditus tuus Arius: et dicis non te recte dici bestiam, cum, quia haec esses acturus, bestiam te esse dixerit sanctissimus propheta? Non minor es, Constanti, incredulitate ab antichristo: nam dentibus ferreis Dei servos devorando non desinis. Quid pluribus? nil antichristus acturus est, nisi ut negetur unicus Dei Filius: hoc agit stultitia saginatus immundissimus animus tuus. Sed quantumvis saevias, transient, transient tempora tua, et venient illa, in quibus visurus es te, [Col. 1001D] nisi tibi consulueris, in illo igneo fluvio constitutum, visurus tunc eos, quos infeste persequeris, propterea quod nolint perire tecum, non in illo in quo tu futurus es loco tormentorum, sed cum angelis sanctis gratias et laudes referentes semper Deo, te vero in illo liquore flammeo. Nolo mireris, si Daniel gloriosus te bestiam esse designarit, quando et Paulus [Col. 1002A] beatus de collectis [b 1Kb] tuis dixerit Cretensibus: Cretenses semper mendaces, malae bestiae, ventres pigri (Tit. I, 12). Et infra: Quamobrem [c 1Kb] increpa illos acriter, ut sani sintin fide, non intendentes Judaicis fabulis et mendaciis [d 1Kb] hominum aversantium se a veritate (Ibid. 13). Hinc tibi episcopi sumus injuriosi, quia te increpemus atque objurgemus, cur fueris ausus avertere temet a veritate, cur volueris Dei mandatis derelictis hominum haerere blasphemiis atque mandatis, cur denique derelicto Deo idololatriam susceperis. Hinc tuus tibi inimicus esse videor, quia velim te gradi secundum apostoli praeceptum, et non secundum Arii atque Judaeorum mandata. Contra has nostras justissimas allegationes videns te veritate superatum dicere es solitus: Sacrae scripturae praecipiunt [Col. 1002B] regibus et omnibus degentibus in sublimitate debere te esse subditum; et audes tanta ac talia mihi ingerere, Lucifer? Haec conspicis, hujusmodi quae te jubent honorari intelligis; quae vero te jubent facere, illa fingis non nosse, illa quae te moneat Dominus sacerdotibus obedire, illa quae urgeant unum te exhibere ex omnibus conservis tuis oportere, nec cuiquam te, si velis Dei inveniri servus, superiorem dicere. Haec, inquit Tito beatus apostolus, loquere, et exhortare [e 1Kb] , et argue cum omni imperio: nemo te contemnat (Ib. II, 15). Si Christianus es, quia et tu unus sis de illis, propter quos dixerit: Haec loquere, et exhortare, et argue cum omni imperio: nemo te contemnat (Ibid.); utique me cum omni te corripientem imperio audire debes, non contemnere. Tunc eris Christianus, si [Col. 1002C] me non contempseris hortantem te, ut perseveres Christianus: si vero contempseris, jam non de Christianis esse inveneris; quia si fuisses Christianus, non contempsisses eum quem Deus ordinaverit ad instruendam plebem suam, et eum, cui apostolus dixerit: Haec loquere, et exhortare; et argue cum omni imperio: nemo te contemnat (Ibid.). Quid enim te hortor? nisi ut non sis homicida, ut Dei non persequaris domum; ut desinas torquere, proscribere, deportare, recludere carcere, trucidare, varie disperdere, interficere eos quos cernas Christianos; ut desinas denique blasphemare unicum Dei Filium; ut apostolicam suscipias, quam haereticam dicis fidem, hanc scilicet nostram, quam apud Nicaeam te contra et cunctos haereticos episcopi descripserunt; [Col. 1002D] ut sis credens sicuti nos, dignerisque respuere idololatriam per Arium magistrum tuum institutam; ut Christianum te clamites, non Arianum; ut [f 1Kb] desinas crimina falsa Dei mittere sacerdotibus: haec est correptio mea, haec objurgatio. Apostolus mihi dicit ut te arguam cum omni imperio, et tu dicis: Facit mihi injuriam Lucifer; et non dicis: Dei [Col. 1003A] sacerdos commonet atque hortatur secundum sacrae legis praecepta, ut possim ducere vitam Deo acceptissimam. Nam quia dicas debere nos tibi obsequia, scito quia non tibi soli, sed et omnibus nos in sublimitate degentibus in obsequiis repraesentantibus [a 1Kb] esse novimus debitores. Dicit enim apostolus: Admone illos principibus et magistratibus [b 1Kb] subditos esse, obedientes, ad omne opus bonum paratos esse, neminem blasphemare, non litigiosos [c 1Kb] esse, sed modestos, omnem ostendentes mansuetudinem ad omnes homines. Fuimus enim et nos aliquando stulti et incredibiles [d 1Kb] , errantes, servientes desideriis et voluptatibus variis, in malitia et invidia agentes, odibiles, odientes, alterutrum [e 1Kb] : sed cum benignitas et humanitas illuxit salvatoris nostri Dei, non ex operibus justitiae quae nos fecimus, sed secundum [Col. 1003B] suam misericordiam salvos nos fecit per lavacrum regenerationis et renovationis, per Spiritum sanctum, quem effudit in nobis [f 1Kb] honeste [g 130Kb] per Jesum Christum salvatorem nostrum, ut justificati gratia ipsius haeredes efficiamur secundum spem vitae [h 1Kb] (Tit. III, 1). Admonet ergo subditos nos debere esse in bonis operibus, non in malis. Si bonum est opus, ut absentem [i 1Kb] interimamus, ut inauditum purgare se proclamantem [j 1Kb] necemus, ut eum, quem innocentem scimus, omittentes omnem respectum misericordiae tecum puniamus, si opus bonum est negare Dei unicum Filium, si opus Deo acceptum est apostolicam deserere fidem, suscipere haereticam, merito diceres contra sacrarum facere me scripturarum monita. Addo illud, quod illorum principum et magistratuum [Col. 1003C] apostolus fecerit mentionem, qui nec dum credidissent in unicum Dei Filium; utique [k 1Kb] humilitate nostra et mansuetudine, et longa in adversis patientia, et maxima in rebus congruis obedientia fuissent provocati ad credendum. Caeterum si tu, quia imperator sis, fingens te unum e nobis cogas nos Deum derelinquere, et idololatriam suscipere, numquid acquiescendum tibi erit, ne apostoli praetermissa fuisse videantur praecepta? Et tamen tu, qui te fingis Christianum, Christianos tentaris quod ipse sis facere, [Col. 1004A] hoc est apostatas, tu qui adhuc stultus sis, et incredibilis permanens in malitia tua, in qua et nos fuisse ante agnitionem, ante susceptam sacram fidem apostolus dicit. In quibus tibi temperaturi eramus, nisi ut quae licita essent impleremus? Aut cum dicas tu blaspheme homicida: Necate credentes in unicum Dei Filium, estote mecum persecutores domus ejus, mecum negate eum, apostolicam respuite fidem, suscipite haeresim meam, cujus ego omnibus viribus cordis mei exstiti amator; quis te infelicior est, ut non te vitet? Nonne te haec facere suadentem daemonum templum esse cognoscens fugiat? Quia haec audis, dicis: Injuriam patior a Lucifero homine misero, et utique imperator; non subsequitur sermo ille tuus blasphemus conspurcatus: Audio quae mereor a Lucifero Domini [Col. 1004B] sacerdote. Galatis vas electionis, Miror, inquit, quod sic tam cito transferamini [l 9Kb] , qui vos vocavit in gratia, in aliud evangelium, quod non est aliud, nisi [m 1Kb] sunt aliqui qui vos conturbant, et volunt convertere evangelium Christi. Sed licet nos aut angelus de coelo evangelizaverit [n 1Kb] praeterquam evangelizavimus vobis, anathema sit. Sicut praediximus, et nunc iterum dico; si quis vobis aliud [o 1Kb] annuntiaverit quam quod accepistis, anathema sit (Galat. I, 6). Et tu arbitraris aliud posse te judicari a me nisi anathema esse? cum inveniam te aliter evangelizare quam tradiderunt beati apostoli. Cum itaque audis a me quod anathema habeam te evangelizantem aliter quam evangelizarunt apostoli, si dicas me injuriosum, mentiri te cognoscere, aliquid hominis [p 1Kb] gestans, poteris; si [Col. 1004C] quidem videas tibi me idcirco dicere anathema, quia jam beatus apostolus te anathematizaverit. Injuriosum me judicas, quia dicam te stultum: sed quomodo potero recte a te injuriosus vocari, quando constet me verum dicere, quod enim sis stultus? Si enim Galatae audiant, O stulti [q 1Kb] Galatae (Ib. III, 1), a beate apostolo, cur putes tu non stulti debere te nomine vocitari? Illi etenim si propterea quod falsis fratribus obtemperassent, quia ad illorum conserpentinorum tuorum suggestiones intendentes, et sabbata [Col. 1005A] servare se oportuisse, et circumcisionem fuisse custodiendam censuerant, sunt stulti dicti, quanto magis tu digne diceris stultus, qui unici Dei Filii negator exstiteris! Quia dicam tibi, Eripe te a canibus rabidis Arianis, dole tibi quod illorum maligno haerendo concilio et ipse canis factus sis, contumacem me dicis; sed fortassis ignoras unici Dei Filii negatores dictos canes, dictos tauros pingues, dictos filios iniquitatis, semen adulterum et meretricis, filios perditionis, et semen iniquum. Si fugitis [a 1Kb] ita vocitatos vos a Deo, audi per Esaiam ipsum dicentem ad comblasphemos tuos Judaeos: Accedite huc, Filii iniquitatis [b 1Kb] , semen adulterum et meretricis. In quo delectati [c 1Kb] estis, et in quem aperuistis os vestrum, et adversus quem immisistis linguam vestram? nonne vos estis filii perditionis, [Col. 1005B] semen iniquum (Is. LVII, 3)? Et alio loco: Videte quia [d 25Kb] omnia excaecata sunt, non cognoverunt sapere, omnes canes muti, qui non potuerunt latrare, somniantes in cubile [e 1Kb] , amantes dormitare: et canes improbi [f 1Kb] animae nescientes satietatem, et sunt nequam nescientes intellectum, omnes vias suas secuti sunt (Ib. LVI, 10). Qui hi sunt ad quos haec, vel propter quos dicantur? nempe illi quos in vicesimo primo psalmo incusat unicus Dei Filius ore David dicens: Circumdederunt me vituli multi, tauri pingues obsederunt me. Aperuerunt in me os suum, sicut leo rapiens et rugiens (Ps. XXI, 13). Et infra: Circumdederunt me canes multi, concilium malignantium obsedit me: foderunt manus meas et pedes (Ib. 17). [g 6Kb] Quando itaque illos in sacrilegio magistros tuos dictos vitulos, tauros [Col. 1005C] pingues atque canes advertes, non poteris tu unus ex malignantium concilio contumeliosum me judicare, quia illis te nuncupem nominibus, quibus compestilentes tui vocati sunt ac vocantur: neque enim tu minor es in nequitia, qui audeas dicere: Erat quando non erat, et factus est ex nihilo, ut non illis aptis tibi nominibus nuncuperis. Sed vis his non nuncupari nominibus? muta vias tuas, corrige errores tuos, ut [Col. 1006A] correxerunt Paulus beatissimus, et caeteri ex illo perfido populo. Quia dicam tibi: Eripete a malignantium concilio, videor esse tibi contumeliosus. Qua de re? nempe quia profitear me Christianum, quia noluerim derelinquere Deum, et abire post idololatriam tuam. Non nos primum contumeliosi ac superbi a vobis dicti sumus sacrilegis; dicti sunt enim etiam illi cuncti, qui restiterunt funestis edictis contyrannorum tuorum. Ut et [h 1Kb] caeteros praeteream in clausula orationis, ad solum iterum me vertam Antiochum regem. Judicabatne resistentes sibi contumeliosos superbos necne? Sine dubio, quia contumeliosos superbos illos existimarit fuisse, tali est crudelitate Deo dicatos ad mortem usque persecutus. Restat ergo ut videas quae adhuc super illa, quem jam cognovisti, gesserit Antiochus; et si illos recte [Col. 1006B] poteris dicere superbos fuisse Antiocho contumeliosos, poteris et nos [i 1Kb] . Haec etenim et nos patimur a te, quae sunt et illi perpessi ab Antiocho; sic nos sumus proclamantes pro fide, pro religione, sicut fuerunt proclamantes et illi; sic nos Deo Abrahae, Deo Isaac, Deo Jacob servire profitemur, quomodo et illi sunt confessi. Misit, inquit Scriptura, rex senem Atheniensem [j 21Kb] qui compelleret Judaeos, ut se transferrent a patriis, et Dei legibus ne uterentur, contaminare etiam quod in Hierosolymis erat templum, et cognominare Jovis Olympii, et Margarizin [k 1Kb] , pro ut erant, qui locum inhabitabant, Jovis hospitalis. Pessima autem et universis gravis malorum erat seditio [l 1Kb] . Nam [m 12Kb] quia templum comessationibus gentium erat plenum, [Col. 1006C] scortantibus cum meretricibus, et in sanctis tectis mulieribus se appropiantibus, insuper intro inferentes ea quae non oportebat: altare etiam plenum erat illicitis quae legibus prohibebantur. Neque autem sabbata agebantur [n 12Kb] , neque dies solemnes patricii custodiebantur (II Mach. VI, 1). Et infra; Ducebantur autem amara [o 51Kb] necessitate per singulos menses, in diem regis natalis, miseratio erat; et cum sacra Liberi celebrarentur, cogebantur [Col. 1007A] enim hederas habentes Libero circumire. Decretum autem exiit in proximas Graecorum [a 49Kb] civitates, suggerentibus Ptolomaeis, id ipsum institutum adversus Judaeos agere et misereri: eos vero qui nolint [b 13Kb] transire ad instituta Graecorum, interficere. Advenit ergo videre miseriam. Duae enim mulieres delatae sunt natos suos circumcidisse, quarum [c 18Kb] infantes ad ubera suspenderunt, et cum publice per civitatem illas circumduxissent, per murum illas praecipitaverunt. Alii vero in [d 24Kb] proximo concurrerunt in speculas, et latenter septimum diem celebrabant. Quod cum indicatum esset, sufflammati sunt, eo quod metuerent in die solemni gloriosa ferre sibi auxilia (II Machab. VI, 7). Quid censes oportuisse [Col. 1008A] facere tunc cultores Dei? Deo oportuerat an Antiocho placendum [e 1Kb] ? Si illos non censes Antiocho placere oportuisse, nec nos utique tibi, quia et tu alio licet modo, tamen nos sis cupiens tollere a Deo, et jungere diabolo, ut ille voluerit illos: ipsa per te crudelitas geritur, sic saevus atque iniquus in eos, qui tuo lunesto edicto resistunt. Superest igitur, ut est saepe dictum, doleas te errasse, agnoscensque te esse homicidam atque blasphemum, temet, desertor Dei, repraesentes domui [f 1Kb] , alioquin tu tibi imputaturus, cum te videre coeperis illic esse, ubi nunc sunt cuncti illi contyranni tui.




[Col. 1007]
S. P. N. LUCIFERI EPISCOPI CALARITANI, MORIENDUM ESSE PRO DEI FILIO, AD CONSTANTIUM IMPERATOREM, LIBER UNUS. (C)

[Col. 1007C] Decuerat quidem, Constanti imperator, nihil jam tecum de divinis retractare scripturis, cum eo videlicet, quem veritatis compererimus interpolatorem, tecum quem de illis ex actibus tuis te comprehenderimus esse, qui idcirco dicantur sibi sapientes, quod enim sint insipientiae iter tenentes; decuerat, ut diximus, post tanta illa quae ingessimus, jam praebere silentium, maxime cum scriptum meminerimus: Noli respondere imprudenti ad imprudentiam ejus, ne similis fias illi (Prov. XXVI, 4). Et iterum: In aures imprudentis noli quicquam dicere, ne quando audierit, irrideat sensatos sermones tuos (Ib. XXIII, 9). Sed, quia adhuc de armorum tuorum potestate et vana imperii tui dominatione times [a 1Kb] , collegi [b 1Kb] plaudere, quod enim possis, quos ratione debueras in id [Col. 1007D] quod censueras constituere, violare, in his omnibus, [Col. 1008C] quibus te putas magnum, esse te miserum, contemnique omnem carnificinae tuae rabiem a servis Dei, volui isto praesertim libro notum sacrilegio funestatae facere menti tuae. Te enim cum temporali, caduco, fragili, corruptibili regno tuo transiturum, et ad aeternam poenam, nisi tibi, dum est locus, provideris, perventurum, Christianos vero ad aeternam venturos requiem, incorruptibile regnum consecuturos, fixum manifestumque habere te volumus. An defendere tentabis, quod enim per hanc haeresim tuam comprehensurus sis regnum coelorum, tu, qui cum compestilentibus tuis Arianis timens, ne a nobis Christianis revictus manus dare aliquando clamante veritate ipsa cogereris, disceptatione rejecta, ad virtutem confugiendum fragilium Arianorum [Col. 1008D] [c 1Kb] tuorum censueris? tamquam posses armis fragilibus [Col. 1009A] immortalia dona consecuturos superare inimicus divinae religionis, religiosos servos Christi praecursor antichristi, milites Dei eos, quos ad aeternas divinitatis suae perfruendas amicitias unicus est Filius Dei invitare dignatus, dicens: Beati estis cum [a 1Kb] vos odio habuerint homines, et maledicentes persequentur, et exprobrabunt, et dicent adversum vos omne malum: gaudete et exsultate, quoniam merces vestra multa [b 1Kb] est in coelo: sic enim persecuti sunt et prophetas, qui erant ante vos. Hos tu in omnibus impotens de gradu putasti pellere, hos prosternere, quos videas idcirco esse paratos pro unico Dei interfici Filio, quod enim elegerint non vobiscum negatoribus torqueri apud inferos, sed coeleste consequi regnum; hos per inanem regni tui auctoritatem [Col. 1009B] censueras temet [c 1Kb] superaturos, qui Dei templa esse ipsa confessione fidei suae clarescunt. Ut enim vos Ariani negando Filium Dei domos esse immundi spiritus, vocibus prophetarum, apostolorum, atque sacrorum evangeliorum designamini, ita [d 1Kb] qui Filium Dei confitemur, templa Dei esse ostendimus nos. Milites Dei tuae carnificinae succumbere potuisse crudelis atque sacrilega mens tua suggestionibus favens cohaereticorum tuorum praesumpserat, nos quos templa sua dicit esse Deus sic: Quoniam inhabitabo in illis, et inter eos ambulabo, et ero illorum Deus, et ipsi erunt mihi populus (I Cor. VII, 16). Hos te vincere potuisse judicaveras, quos apostolus hortatur tollere Deum, et portare in corporibus suis; hos te armis futilibus regni tui subigere potuisse [Col. 1009C] fueras quidem arbitratus: sed perspicis [e 1Kb] , in tuo palatio intra velum [f 2Kb] licet stans tulisti responsum [Col. 1010A] a me ad conservandam salutem, omnes Dei servos, calcata frivola auctoritate tua, mente, voluntate, studio, virtute, voce consentire. Advertis quomodo caduca dominatio tua quanto contra nos saevire dignatur, quod tanto ea judicetur esse infirma, contemptibilis, inanis, debilis et abjecta: furore etenim et scelere concitata manus tua ad perimendos nos quotiens praevaluit, totiens nos crevisse, et magis atque magis victores exstitisse meminimus. Mactasti [g 2Kb] quamplurimos in Alexandria, laniasti certos toto in orbe, disperdidisti resistentes tibi variis in locis; sed hi omnes, quod tu audire minime vis. martyres sunt: illos omnes beatissimos tuo mactatos gladio in paradiso esse qui [h 1Kb] credimus. Crede mihi quod a te statuerimus interfici, quia et [Col. 1010B] melius esse viderimus in omnia aeva Deum habere amatorem, quam te cum Juda Scarioth Judaeorum imitatorem puniri. Hinc est denique, Constanti, quod frendores colubri per te illatos non timentes subire parati sumus omne exitium. Nunquam nos consiliorum nostrorum poenitere potest, si per te mactati, qui adhuc tuis crudelibus restitisse videmur manibus, fuerimus. Mors etenim, quam nobis tu minitaris inferre, omnibus est parata: tantam vero beatitudinem, quantam sancti sunt martyres adepti, nemo ut videmus est consecutus, nisi hi qui mortem propter unicum Dei Filium moriendo vicerunt. Dicatos Deo homines torques, interficis, exterminas; et cur haec geras, causas odiorum reddere non vales, quia tu erras. Etiam nobis irasceris cur veram [Col. 1010C] teneamus viam, et cum nostra salubri admonitione corrigere te possis, errores tuos insuper crudelibus [Col. 1011A] factis coacervas, dicatas Deo mentes evisceratis corporibus extorquens eorum, qui statuerimus Deo fidem usque ad extrema vitae servare curricula. Perspicis ita haec esse, et quidem non sine maximo dolore tuo, cum non valere te advertis nos ab hac, quae sola est, religione deflectere, ab isto cursu, in quo ad bravium sursum [a 24Kb] vocationis tendimus, retrahere, non cum te ex aperto facis inimicum, non cum te simulas amicum [b 1Kb] . Videris etenim quod sit in te qui deceperit Evam; nam [c 1Kb] , cum Verbum tuum, per quod serpis ut cancer, falso fucato scientiae tumore componis, astruendo te omnibus flagitiis tuis maculato edicto [d 1Kb] tuo rescissore [e 1Kb] , messe omnium errorum, cum sis ipse totius erroris fons, affirmas te luminis portitorem, cum sis tenebris obsessus omnibus. [Col. 1011B] Nullis ergo modis posse nos a via veritatis deflecti, licet intellectu omni careas, tamen ex parte contemni te inspiciens potes tandem videre, Constanti imperator immanissime. Hoc enim fidei proprium esse negotium novimus Christiani, nec prosperis nec adversis de gradu demoveri, non a proposito semel vigore deduci: cernimus una hac voce religiosa, Christianus sum, nolo esse ut tu es, Constantius, apostata, omne crimen excludi: hac una voce tribui praesidium salutis, vinculum libertatis et honoris: conspicimus hac confessione tribui nobis protectionis clypeum, telum contra per te in nos saevientem diabolum; et tu inquis: Negate vos Christianos? Ut contra adversans discrimen duremus stabiles, nec saevitiam tuam torquentis horreamus, [Col. 1011C] animemur magis quam doleamus, ista efficit conscientia, quae reminiscitur unicum Dei Filium ad protegendos victoresque efficiendos suos suae divinitatis praebere praesentiam: hinc efficitur, ut, qua nos credis exstingui poena, vivificemur. Id etenim nobis, qui eum propter quem patimur, esse nobiscum credimus, in augmentum virtutis assumimus, quod tu cruciatui sperasti prodesse, punitor: hinc est quod malis tuis quatientibus non frangamur, quantoque varie continua crudelitate vexamur, tanto firmiter roboremur. Est enim nobiscum ille, qui adolescentes Hebraeos credentes in se in camino ignis tutatus est; ispe firmat nostras mentes, ipse sensum regit nostrum, ipse divino incendit amore suo nostra corda, et ad tolerantiam [Col. 1012A] sanctae passionis animat: unde et nemo nostrum mortem quam inferre minitaris cogitat, sed immortalitatem; nec temporariam per te illatam poenam, sed gloriam sempiternam. Tormentis namque martyres Dei consecrari, et ipsa passionis probatione coronari aperiunt ita sacrae scripturae: Pretiosa in conspectu Domini mors sanctorum ejus (Ps. CXV, 15). Et: Si coram hominibus tormenta passi sunt, spes eorum immortalitate plena est: et [f 1Kb] in paucis vexati, in multis bene disponentur, quoniam Deus tentavit illos, et invenit eos dignos se. Tamquam aurum in fornace probavit eos, et quasi holocausta [g 1Kb] hostia accepit eos, in [h 1Kb] tempore erit respectus illorum. Judicabunt nationes et dominabuntur populis, et regnabit Dominus eorum in perpetuum (Sap. III, 4, 8). Qui igitur [Col. 1012B] tantam felicitatem consecuturos se de Dei praesumunt magnitudine et exsultant, necesse est, et futura cogitantes gaudia, praesentia tua mala calcent. Unici Dei Filii divina vox est: Qui amat animam suam [i 1Kb] in isto saeculo, perdet illam; et qui odit animam suam propter me, in vitam aeternam conservabit eam (Joann. XII, 25). Quo divino haerentes Christiani praecepto, licet in membris nostris resultans, Constanti, tua ungula recurrat in vulnera, stamus stabimusque immobiles, te atque omnibus poenis tuis fortiores, hoc solum nobiscum ipsi revolventes, quod ista crudelitatis tuae carnificina nobis sit utilis ad gloriam sempiternam. A barbaris saepe parcitur victis, et est locus inter arma clementiae, et utique apud eos qui ferali [j 1Kb] ritu sint vitam ducentes. Hoc [Col. 1012C] vero inenarrabile est quod fit adversum nos a te, qui tibi bene voluimus, atque ut contingat desiderantes sumus, Deumque jugiter obsecrantes non desinimus: spolias, proscribis, mactas gladio, varie punis, nec corpora [k 1Kb] quae laniare sanxisti, sepeliri permittis, eleemosynam fieri prohibes, omnia metalla, omniaque loca, exsilia vocari quae putabantur digna, nostro tuae calliditati resistentium replesti numero; relegando insontes, fame, siti, nuditate vexando non desistis. His illa ingeris mala, qui aeternam cupimus consequi beatitudinem. Et tamen, imperator crudelissime, quicquid saevitia tua nobis intulit atque irrogatura erit, adverte quod mendacium sit; si quidem nec mors sanctis qui nos praecesserunt martyribus per te illata mors sit, nec [Col. 1013A] jactura, neque damnum, sed fidei feneratio. Semper Christiani [a 1Kb] vobis tyrannis in persecutione perversa quaestione torquemur. Quo enim genere nocentes coguntur ad confitendum, eo nos compellimur modo ad Christum unicum verissimum Filium Dei negandum. Sed ut illi pro meritis confessi damnantur, sic nos, quia Dei Filium non negamus, coronamur, quibus victoria est a te illata damnatio: auferimur a te e medio, quibus coram non audeas blasphemare. Prosternitur etenim una voce Christi militis ille, qui contra nostram confessionem religiosam in te manet; loquitur ille, qui per te nostrum sitit sanguinem; ille, qui tuam obsedit mentem, contremiscit praesentiam cultorum Dei, atque ferre non valet, cum dissentimus a te, qui [Col. 1013B] dicas esse ex nihilo Filium Dei, cum contra stamus minas tuas, omnemque crudelitatem carnificinae tuae potentia ejus juvati protectique calcamus. Castigari te profecto sentis ejus servorum constantia atque tolerantia, qui dicit: Nolite metuere [b 1Kb] eum, qui potest occidere corpus; magis autem metuite eum, qui potest et corpus et animam perdere in gehennam (Matth. X, 28). Pauli etiam beatissimi ejus apostoli ad te calcandum tyrannorum omnium tyrannum hortamentis animamur: Sumus filii Dei. Si autem [c 1Kb] filii Dei, et haeredes Dei, cohaeredes autem Christi, siquidem compatimur, ut et simul glorificemur (Rom. VIII, 16). Et iterum: Existimo [d 1Kb] non esse condignas passiones hujus temporis ad futuram gloriam, quae revelabitur in nobis (Ibid. 18). Cujus claritatis gloriam cogitantes [Col. 1013C] pressuras omnes et persecutiones non solum per te illatas a diabolo, sed et per omnes ejus homines nos tolerare servos Christi convenit, quia licet sint multae, tamen ex omnibus illis liberamur, qui Filium Dei verum esse Filium credimus: et cum duas esse personas Patrem et Filium meminerimus, tamen unam divinitatem Patri et ejus unico Filio vindicemus. Has nostras justas invictasque audiens allegationes, quia sustinere veritatem ille qui tuam obsedit mentem non potest, instigat tuum ferinum animum, ut nos quam acerrime vexes, exquisitis poenarum generibus excrucies, cur nolumus iter deserere salutare. Hinc est quod nimia tua crudelitas nostris illudit corporibus, cur magni aestimemus fidem, [Col. 1014A] cultoresque Dei nos esse non abnegemus: totis in nos incumbis carnificinae tuae viribus, arbitratus nociturum te nobis, ignorans probationis nostrae nos gaudere occasionibus; hi videlicet qui felicitatem nostram hanc existimemus maximam, si in hoc justitiae agone tua carnifice manu nobis contingat pro Dei jugulari Filio, stabiles contra tuam religiosa mente perstamus insaniam, vincente scilicet in nobis eo, pro quo patimur, quicquid sub persona nostra injuriae [e 1Kb] ipsius divinae majestatis, tu profane jactitas sermone vacuo, et inani colloquio, voluntate prava; quae cuncta dura mens tua et obstinata pectoris feritas in necem suae gignit salutis: dum a religione Dei dissentis ducente dementia, furore rapiente, omni denique te immanitate vexante, qua [Col. 1014B] instigaris pariter ac feris, eo quem negas protegente contra tuam, bellua, immanitatem, ut vel verso solent mari moles oppositae, reluctamur. Feriant licet per te diabolici fluctus, et pulsent late vagantes mundi turbines, magis magisque immobilis, ut est, erit virtus, nec undis tuarum infestationum circumspumantibus succumbemus operti, sed contra omnia erimus semper erecti pericula: siquidem non sit Christianus animus abjectus qui sternatur et jactetur ad vitia, sed eo usque sit generosus ac nobilis, ut contra omnia tentamenta immobilis victorque permaneat. Non sumus Christiani cogitantes praesentis fragilis vitae dulcedine perfrui, sed sumus adipisci cupientes aeternae securitatis et felicitatis gloriam, perpetuae beatitudinis possessionem. Joannis apostoli [Col. 1014C] beati, ut terrena spernentes, coelestia sequi desideremus, hortantis religiosa vox est: Et mundus transit, et concupiscentia [f 9Kb] ejus: qui autem fecerit voluntatem Dei, manet in aeternum, quomodo et Deus manet in aeternum (I Joann. II, 17). Cum haec ita sint, cupio te cognoscere cum omnibus tuis praestigiis ac fraudibus, cumque vastissima saevitiae tuae crudelitate, jacere te subter pedes Dei servorum, omnem gloriam tuae vanae dominationis duci a nobis atque haberi pro nihilo, nihilque te aliud esse a nobis sentiri cum omni vigore atque auctoritate imperii tui, quam inanem aurulam. Jactare nos haec quisquam de tuis fortassis dicat adulatoribus. Non retines, Constanti, dixisse me judicibus, te [g 1Kb] velo misso audiente, quod [Col. 1015A] licet totum militem tuum in nos decrevisses jacere regni tui tela, in nos exsecratores blasphemiae tuae, ut in sacrilegi [a 1Kb] tui decreti contemptores, omnia sua colliderent arma, nec si [b 1Kb] tamen quod possemus a proposito recedere? Sed tu pro tua illa prudentia in omni pro te moriundos bello milites tuos censuisti, Christianos vero sanxisti Dei oportuisse exsistere negatores. Et utique tui sentiunt dolorem vulnerum, dolent se periisse, dolent hanc amittere lucem; nos vero primo sentire poenarum cruciatus non possumus, in quibus Christus patitur, in quibus Christus aeternam salutem operatur: deinde, quia praesentia pro nihilo ducamus, et lumine in illo perenni semper futuri sumus, qui [c 1Kb] fieri potest, ut non pro Christo Dei Filio vitae aeternae tributore sacrilegio funestatis [Col. 1015B] manibus tuis maluimus [d 1Kb] interfici? qui aliter nos Deo Patri placere non posse cernamus, nisi conventi a te ad negandum unicum Dei Filium ejus per mortem etiam ipsam verum esse illum Filium Dei confessi fuerimus? Detestabilis mens tua indigne fert, quia dicamus Christum Dei Filium Dei esse verbum, Dei sapientiam, Dei virtutem, Deum [e 1Kb] verum de Deo vero, natum de Patre, id est de substantia Patris, lumen de lumine, natum non factum, unius substantiae illum esse cum Patre, quod Graeci dicunt , per quem omnia sunt facta, sine quo numquam fuerit Pater. Indigne fers, Arii vermis, cur defendamus, quod claritas, potestas, magnitudo, aeternitas, divinitas, quae [f 1Kb] una sit Patris et unici ejus Filii. Non esse novum quod nos legati asseverabamus in [g 1Kb] tuo palatio, [Col. 1015C] et firmando non desumus semper sic fuisse et esse creditum a Christianis, sicuti apud Nicaeam contra haeresim tuam Arianam et [h 1Kb] omnes errores videtur esse sacra fides conscripta, si tandem oculos serpentis morsibus confossos cordis tui aperias, invenies, quod hanc habet, hanc defendit ecclesia fidem, quam sibi traditam cognoscit per beatos apostolos. Omnes momento peragrare si posses gentes, invenisses, stolidissime imperator, ubique Christianos sicuti nos credere, in hac defensione nostra perstantes pro Dei Filio ut nos mori cupere. At tua novella praedicatio et recens religio, sub praetextu fidei blasphemia [i 1Kb] in perniciem salutis tuae per te prolata, non solum adhuc limitem Romanum peragrare [Col. 1016A] non valuit, et utique te satis agente, sed, et ubi [j 1Kb] radices figere tentaverat, aruit, recedentibus scilicet omnibus Dei famulis a te, atque paucis tuis, quos lolium esse super frumentum seminatos Dominus praedixerit, tecum manentibus: quae omnia tibi praestitit atque est praestans artifex fraudis ac mortis, qui per te plurimos blanditiis obliquis illicit ac decipit, qui, cum sit reus totius sceleris, suggerit cordi illi tuo amarissimo, ut nos tamquam reos alicujus criminis punias. Sed prospice tandem, aperi cordis oculos, in quibus tibi nihil luminis est, sed omnis caligo et ingentes tenebrae versantur, et invenies quod mors tua fragili illata potestate integriorem reparet vitam, quod haec magis nos deducat ad gloriam per ignes, per gladios, per catenas [Col. 1016B] ac feras, per quicquid denique rabies tua piissimi [k 9Kb] imperatoris in nostram censuerit ingerere necem. Tutante Deo non modo non exstinguimur, sed magis atque magis vivificamur, qui meminerimus nil esse super nos praeter Deum; unde erubescit animus devotus atque mancipatus Deo tibi per tuam mortuo blasphemiam, cani latranti contra veritatem, vermibus Arii scatenti succumbere. Servorum Christi animae quoties vim diligenter veram examinant tormentorum, considerant nullum majus esse tormentum quam a te adversarii nostri servo servum vinci Christi. Recordamur Dominum dixisse: Si quis vult post me venire, abneget se sibi, et tollat [crucem suam, et sequatur me. Qui enim voluerit animam suam salvam facere, perdet illam. Qui [l 1Kb] autem perdiderit animam [Col. 1016C] suam propter me, inveniet eam. Quid enim prodest homini, si totum [m 13Kb] mundum lucretur, animae vero suae detrimentum patiatur? aut quam dabit homo commutationem animae suae (Matth. XVI, 24)? Martyrii cogit dignitas ut vitam Christiani morte [n 1Kb] contemnamus, siquidem novum salutis genus per Dei Filium fuerit tributum; interire [o 1Kb] ne peream. Novimus hanc esse nobis traditam divinitus disciplinam, ut sine ullo terrore militiae vim tueamur tanti nominis, quippe quos jam pridem aeternae memoriae cupiditas abstraxerit a desiderio istius lucis, quosque ad calcanda omnia terrena Christi societas segregarit. Crescit [p 1Kb] , Constanti, crudelitatis tuae pugna: sed crescere adverte et Christi militibus gloriam, nec [Col. 1017A] retardamur denique ab acie tormentorum metu, sed ipsis magis tuis tormentis ad aciem provocamur. Haec ita esse negare non poteris, quando conspicias [a 1Kb] pari et simili calore virtutis Christianos toto in orbe ad gerendum certamen animatos, quando videas, militem Christi, incorruptam fidei firmitatem quod non detestandae tuae blanditiae decipiant, non minae furoris tui terreant, non cruciatus tuae carnificinae ac tormenta crudelitatis devincant, illo videlicet in nobis manente, et nobiscum semper constituto, qui ad beatos apostolos dixerit: Vobiscum sum omnibus diebus usque ad consummationem saeculi (Matth. XXVIII, 20). Est ubique praesens, quia omnipotens [b 1Kb] sit, Filius totum potens, cui cum Patre una sit aeternitas atque potestas divina. Sed te quanta caligo [Col. 1017B] obsederit incredulitatis, quantaque tenebrarum et errorum nubes tuum pectus obduxerit, dici non potest, qui cum te Christianum fingas, Christianum tamen nomen e medio auferre nitaris. Inter haec daturos legentes veniam conspicere debes, quod pro merito impietatis tuae facundia mediocris ingenii mei ad exsecrandum te describere non valuerit; dedisse me etenim videbant formam universis Deum timentibus, praebuisseque materiam tractaturis, quo [c 1Kb] te ordine possent sine vitae aeternae radicibus positum secare. Nec te maledicis vocibus dicas a nobis objurgari, si quae dignus es [d 1Kb] a rusticis, licet tamen Christianis, audis. Novimus non maledicendum, sed magis propter inimicos rogandum: Filius etenim Dei, rerum cum sit Dominus, tamen cum malediceretur, [Col. 1017C] non remaledicebat. Caeterum, si rerum malediceret Dominus, tantae utique majestatis impetu universa conciderent. Dicis utique ad haec: Dominus te mitem esse voluit quippe antistitem suum, et tu te pervicacem me circa praebes. Prophetae, apostoli, et chorus evangeliorum non occidendum docent, tu contra Deo dignaris interficere dicatos. Christiani ad placandum quem colimus his rebus opus esse novimus, quibus illum delectari ac gaudere scimus. Si igitur placere censendum est posse Deo quod facis, omnes nos oportet homicidas esse, sacrilegos ac blasphemos. O Constanti, quam ingentis sis dementiae, videris: conspicitur veterator ille subtilis, [Col. 1018A] circumscriptor innocentium in tua mente sedem sibi collocasse, et arbitraris non te adhuc publicatum? adhuc in ovem, cum sis lupus, perfrigescis tu, qui a sanctissimis prophetis bestia nominaris, a beatissimis apostolis canis ac lupus rapax, subornatus, cum sis operarius iniquitatis, tamquam minister justitiae: et te esse hominem censes, cum nihil hominis nisi lineamenta ac summam figuram geras? Doles te immanem bestiam dici, nihil te hominis nisi lineamenta ac summam gerere figuram. Dic, quaeso, an possis, innocentium interemptor, merito dici Christianus, et non potius insanus, hebes, vecorsque, hostis quippe Dei religionis, in qua pietas, humanitas, omnisque justitia versatur, in qua nec malum pro malo discitur reddere, in qua non occidere, [Col. 1018B] sed occidi propter Dei Filium docemur? Tu sacrilego conatu tuo, contemptam vanam dominationem tuam considerans, tormenta admoves; sed est protector [e 1Kb] fidei, gubernator salutis, rector animarum, quem nos impellis negare semper, nobiscum semper adest certamini nostro, quia praeliatores atque assertores divini sui nominis erigat. Hinc est quod servientibus [f 1Kb] injustitiae tuae ac ministris, hoc est concarnificibus tuis torquentibus, stemus fortiores, inanimamur ut tuam ungulam artus nostri pulsati ac laniati superent. Quomodo etenim inexpugnabilem fidem superare poterit saeviens diu plaga repetita, cum omnis miles Christi sciat ipsum, pro quo patitur, secum esse praesentem, gaudentemque de suorum tolerantia servorum? Stamus [g 1Kb] utique [Col. 1018C] famuli Christi ejus majestate firmati, voce libera, mente incorrupta, telis quidem fragilibus tuis, nudi, sed illa induti arma, quae nos ut indueremus est deprecatus beatus apostolus dicens: De caetero confirmamini [h 1Kb] in Domino et in potentia virtutis ejus (Eph. VI, 10). Et: Induite arma Dei, ut possitis stare adversus remedia [i 1Kb] diaboli, quia non est vobis colluctatio adversus carnem et sanguinem, sed contra [j 1Kb] potestates, contra hujus mundi rectores tenebrarum harum, contra spiritalia nequitiae in coelestibus. Propterea accipite arma Dei, ut possitis resistere in die malo, et in omnibus perfecti [k 1Kb] stare, praecincti lumbos vestros in veritate, induentes loricam justitiae, et calciati pedes [Col. 1019A] in praeparatione [a 1Kb] evangelii pacis; in omnibus assumentes scutum fidei, in quo possitis omnia jacula nequissime candentia [b 1Kb] exstinguere, et galeam salutis [c 1Kb] , et gladium spiritus, quod est verbum Dei, per omnem orationem et obsecrationem orantes omni tempore in spiritu, et in [d 25Kb] illum vigilantes (Eph. VI, 11). Igitur quia taliter armatos, tanta potentia munitos, superare non possit tua patrisque tui crudelitas, ut saepe dictum est, stetimus et stamus, et quoad usque consumas corpora nostra, staturi sumus salutari Christi clypeo muniti, lorica pietatis ejus circumdati, sancto Spiritu gubernati, immobiles [e 1Kb] , et magis magisque in omnibus auctores [f 25Kb] , pellentes omnem vocem servitutis. Certi etenim et fidentes sumus nullis nos tuis insidiis, nulla tua calliditate, nulla cavillatione, nullis tuis fraudibus posse a proposito vigore deduci, [Col. 1019B] quandoquidem sciamus quod enim finis delictorum mors sit, deinde sequitur vita, quae semper sit; amplectamurque beati consilia apostoli ejus, ejusque imitatores atque participes desideremus inveniri, qui astruit, quod [g 1Kb] (II Cor. IV, 16) cum vetus homo noster corrumpitur, qui intus est innovetur. Et [h 1Kb] (Ibid. V, 1) si terrestris domus nostri corporis dissolvitur, coelestis aedificetur; et quod (Ibid. 6,) [i 40Kb] positi in corpore, peregrinamur a Domino; cum quo apostolo in regnis coelestibus uberes laudes referre non poterimus Deo, nisi prius morte expurgata ad immortalia sumenda praemia venerimus. Igitur cum per te dissipata atque penitus dissoluta fuerint corpora nostra, tunc nos integerrimos esse praesumamus; cum per te mors fuerit illata, tunc nos magis vivere posse credimus. [Col. 1019C] Quomodo adhuc praesumis, Constanti, interea imperator semper insulsissime, ea ingerere, quae te exstinguant, nos contra vivificent? Ad exstinguendos nos malo pravoque consilio erigeris, actus es velox ad effundendum Dei unici Filii servorum cruorem, ignorans quod sanguine nostro patefiat coelum, sanguine nostro gehennae exstinguatur ardor. Te saecularis [Col. 1020A] ambitio, nos coelestis admonet magnitudo, qui salutem timemus aeternam amittere. Scimus nos pro Deo mori debere; ut enim te, nisi e castris diaboli ad exercitum in coelestibus castris constitutum feceris transitum, in perpetuum detinebit ignis apud tartarum, sic nos, si tuas minas tormentaque tua spernentes propter Dei jugulari [j 1Kb] Filium per te saevissimam feram immanemque belluam maluerimus, in coelo erimus gaudentes. Beati enim (Matt. V, 10) qui persecutionem patiuntur propter justitiam, quoniam ipsorum est regnum coelorum; et non dixit: Beati qui persecutionem faciunt. Christiani scimus ad hoc nos Christi factos milites, ut injusto a te indicto belli campo ducem nostrum confessi, quo possimus victoriarum triumpho [k 1Kb] potiri, moriamur armati: hinc nobis quanto saevis, tanto et clementior videris, cum interficere [Col. 1020B] Christianum se confitentem dignaris. In hoc vero sceleratissimus judicaris, quod sub specie dilectionis, et consulere cupientis [l 1Kb] , ad nos blandiaris dejiciendos, tamquam utile sit nobis a te de gradu pulsos reservari, a Deo vero damnari. Novimus quod sis metuens, ne in omnibus his poenis, tua detestabilitate inventis, in hac perseverantia fidei moriamur, et tamen admoves varios durosque cruciatus. Sic nos, quos tam infeste persequeris, varie excarnificari cupis, et quidem momentis omnibus; interficiendos vero non esse statuisti, tamquam [m 1Kb] mors tantummodo beatos milites Christi faciat, ac non etiam tormenta quanto fuerint graviora, tanto majorem virtutis gloriam pariant. Etenim, qui novimus justitiae copiosiorem [Col. 1020C] esse vitam ac prolixiorem, in isto belli campo non terga vertimus, non ad castra tua Dei hostis transitum facimus, sed magis inter haec a te illata exitia positi Dei ovili, unde te raptum possidet diabolus, repraesentari cupimus: et tamen eo haec dico, non ut nobis parcas. Invenies etenim Christianos nos esse, ut jam, quos interfecisti, invenisti in fide stabiles, in dolore patientes, in quaestione victores per [Col. 1021A] illum scilicet qui confes ores suos non deserit, cujus nos milites agnoscentes, ut advertis, congredimur fortiter, dimicamus constanter. Scimus enim magnam esse claritatem, immensam sublimitatem, ac singularem sanctitatem, vitam salutis aeternae honestate passionis ornare, maximam esse nobilitatem potestatis tuae tormenta contemnere, nec horrere calcare te, nec tuam rabiem pertimescere, qui in innocentes tam rabide saevis, qui, cum sis blasphemiae, et injustitiae, et totius crudelitatis doctor, tamen [a 1Kb] Christianum te pium, prudentem, atque justum videri posse censeas, caecus et hebes, et veritatis ignarus. Adverte, vorator innocentium, quod, in quo Christus vigilet, vinci tuis tormentis non possit, famem vincat, sitim spernat, squalorem carceris et receptaculi, poenarum [Col. 1021B] horrorem, roboris sui vigore subigat, omnem calcet poenam, cunctos conterat cruciatus, nec mortem, quam tu magno nisu minitaris inferre, metuat. Superare te existimas illum, qui meminerit scriptum: (Ps. CXV, 12) Quid retribuam Domino pro omnibus quae retribuit [b 1Kb] mihi? Calicem salutaris accipiam et nomen Domini invocabo. Pretiosa in conspectu Domini mors sanctorum ejus (Ibid. 15). Et (Rom. VIII, 35): Quis nos separabit a charitate Christi? tribulatio an angustia? an persecutio, an fames, an nuditas, an periculum, an gladius? sicut scriptum est: Quia propter te morte [c 1Kb] afficimur, tota die aestimati sumus ut oves occisionis, sed in his omnibus superamus propter eum qui dilexit nos. Quid nos tuum possit ab his auferre salutaribus praeceptis, prorsus videre non valeo. Nam et [Col. 1021C] licet eos qui tuae pravitati consentiunt ad nos illiciendos levando omni officio tuo non desinas impio, ut Epictetum [d 1Kb] et caeteros, quos ex Dei servis tuos esse ac patris [e 1Kb] tui satellites fecisti, tamen absit a nobis haec amentia, ut falsum vero anteponamus, aut aliqua nos oblata per te felicitas illiciat regni tui: inanem gloriam tibimet serva, omnemque stolidissimi cordis tui prudentiam tibimet retine et comparibus [Col. 1022A] tuis, quibus te morum conjunxit similitudo: relinque nobis stultitiam nostram, cum nos Christum Dei Filium verum esse Filium confitemur, cum eumdem unius esse substantiae cum Patre defendimus, cum nos propter eum, ne ejus divinitatem negemus, interfici cupere profitemur: relinque nobis hujusmodi stultitiam. Quid ut hanc amittamus das operam? quid impugnandam putas posse a te veritatem, ignorans quod vi sua valeat? unde etenim contra fremitus atroces, asperosque tuos cruciatus invicta virtute populum Dei conspicis resistentem? nisi quia haec sit, quam defendimus, apostolica atque evangelica fides. Hi resistunt tuae crudelitati, hi tuam calcant rabiem, quorum spes aeternae immortalitatis, et vita coelestis est, quorumque ardor in cupidinem perpetuae lucis [Col. 1022B] accenditur, et salus de promissa laetatur beatitudine. Adeo namque securi ad aeternam nos perfruendam vitam perventuros scientes omnia gratanter perpetimur, quando non tormenta propria cogitare nos profiteamur, sed tua tortoris supplicia; damna corporum lucris animae Christiani repensamus, coronam in vulneribus computamus, de tormentis et doloribus illatis per te laetissimi in Christo triumphamus. Recordare [f 1Kb] , Constanti, de scelerum tuorum memoria recenti, quam tibi in civitate Alexandrinorum inussisti, quantos [g 1Kb] per abrupta una tincta [h 1Kb] subscriptionis tuae dejecerit, quantos gladio demeti fecerit, quantos fame sitique exedi, vel carceribus necari, quantos intercepto effecerit spiritu strangulari; et tamen his omnibus crudelitatibus in sanctos martyres, [Col. 1022C] quos tuus interfecit gladiatorius animus, cum saevieris in nos, crudelius saevis dum retines gladium, dum das operam, ne in remedium velocius exitus succurrat mortis. Dilacerari toto corpore, urique nos patimur, probantes nihil [i 1Kb] congruere sapientium gravitati atque constantiae, quam nullis terroribus de sententia et proposito depelli, sed esse utilissimum pro Deo cruciari, et emori non posse [Col. 1023A] Deo mancipatos, perpetua vinci tormenta, sed te magis prosterni atque deduci ad nihilum. Accipe in vicesimo sexto psalmo positum (Psal. XXVI, 1): Dominus illuminatio mea, et salus mea, quem timebo? Dominus defensor vitae meae, a quo trepidabo? Dum appropinquant super me nocentes, ut edant carnes meas. Qui tribulant me inimici mei, ipsi infirmati sunt, et ceciderunt. Si consistant adversum me castra, non timebit cor meum. Si exsurgat adversus me praelium, in hoc ego sperabo. Unam petii a Domino, hanc requiram, ut inhabitem in [a 1Kb] domo Dei per omnes dies vitae meae. Igitur, cum justitiae virtus in his perficiatur passionibus, cum, quia Christus in nobis patitur, nec sentiamus supplicium, propterea quod, ubi deest culpa, nec poena sit, quomodo his te rebus vincere Deo [Col. 1023B] dicatos devotosque potuisse arbitratus es, quibus augmenta virtutis invicta praebeat fides? Credo equidem, nec me veritas fallit, quod, licet adhuc totis tuis eo incumbas carnificinae viribus, ut membra divellas, artusque laniatos in sanguinem nostrum saeviens diu tortor vexares, quod vincere tamen numquam Dei possis familiam, numquam exercitum Christi superare valeas, non doloribus subjicere, non poenis angentibus poteris flectere. Christiani nullos cruciatus, nullamve mortem recusamus; non tyrannicas tuas jussiones, non judicum tuorum gladios tremere possumus, quia gladio Dei armati tibi resistamus. Beatus apostolus, De caetero, dicit Ephesiis (Eph. VI, 10): Confortamini in Domino, et in potentia [b 1Kb] virtutis ejus. Induite arma Dei, ut possitis stare [Col. 1023C] adversus remedia [c 1Kb] diaboli, quia non est vobis colluctatio adversus carnem et sanguinem, sed contra potestates, contra hujus mundi rectores tenebrarum harum, contra spiritalia nequitiae. Arma indutos Dei tu, per quem omnes in nostram necem saeviunt daemones, superare quia non potes, hortamur tandem te nobis tradas, ne cum istis, quos describit apostolus, in cuncta torquearis aeva. Sic non in tenebras carceris tui filii possint vinci lucis a tenebrarum filio, tamquam tenebras sentire possint hi, in quibus inhabitare dignatur ille, qui sit lucis conditor. Perferat virtus necesse est, quod ferendum natura mortalis edocuit; si enim ignibus consumere nostros artus tentaveris, te magis in nostra corpora sentiemus exuri quam nos, qui cum libenter ac prompte curramus ad mortem pro [Col. 1023D] fide, non nos amittere vitam posse, sed magis conquirere, et quidem post fragilem aeternam praesumamus. Stat semper nempe gladii tui acies exstricta [d 1Kb] , parata Christianorum neci, et tamen omni plumbo curvior esse nobis videtur iste mucro gladii tui, sicut et acies animae tuae. Toleramus omnia in passione securi, veluti ingeramus supplicia quae patimur, [Col. 1024A] quoniam qui per te in nos saevit, nostra fide prosternitur. Non enim morte in perpetuam malignitatem illam deleri nos posse novimus, qui in Christum vitae aeternae tributorem unicum [e 1Kb] Dei Filium crediderimus; sed credentes sumus et bene praesumentes, quod ad lucem vitamque perennem etiam corpora sint resurrectura, quae tu nunc uris, torques, ac lanias. Si enim, posteaquam per te interficimur, nihil nos esse futuros sciremus, profecto stultissimi essemus non huic vitae consulentes, ut esset quam diutina, et commodis omnibus plena; quod contingere nobis poterat, si tibi magis quam Dei decretis temperandum censuissemus; ac nunc cum per te si vita praesens auferatur, immortalis sumatur, hanc praesentem vitam propter Dei Filium cum bonis [Col. 1024B] suis contemnere servos ejus necesse est, siquidem omnis hujusmodi jactura immortalitate pensetur. Quanta virtus, quantum robur animi, qualis fuerit firmitas fidei eorum, quos interfecisti, et sit horum qui adhuc tuo sacrilegio resistunt, adverte, Constanti, stetisse aut illos beatos martyres, quos jam Dei potentia in coelestibus regnis esse constitutos cernimus, aut hos quos adhuc interficere non valuisti, contra te immanem feram, qui fanda atque infanda nobis comminando non desinas, cum multis [f 1Kb] tolerabilius audere semper desiderans fueris, ac sis, adversum te aemulos surgere principes, quam Christum Dei Filium confitentes exsistere victores. Placuerat enim tenebris omnium errorum obsesso cordi tuo, et profunda caligine caecato animo, nos omnes [Col. 1024C] per tuam haeresim a Deo convertens [g 1Kb] primo tuos clientes efficere, deinde consatellites. Sed vicit te et ipsum in te, ista qui fuerit machinare molitus, veritas; valet enim vi sua. Exspectantes denique sumus momentis omnibus super [h 1Kb] ista, quae jam intulisti tormenta, adhuc addas constituendo saeviores carnifices, ferociores ultores, qui devotos Deo milites adversus edicta feralia tua resistentes, quo minas et cruciatus et tormenta fidei vigore per Dei misericordiam calcemus, possint vel gladio invadere, vel crucifigere, vel igni torrere, vel quolibet inaudito genere poenarum viscera nostra ac membra laniare; ut stamus nunc usque per Dominum immobiles staturi semper, si quidem non nos simus qui tuos frendores vincamus, sed ipse in nobis, cujus auxilio regimur, [Col. 1024D] cujus virtute servamur. Quantus enim tu es, aut qualis, qui possis spoliare nos his bonis, quae sunt in nos collata divinitus? rapis nos, negas [i 1Kb] , egenos facis, damnas, vincis, uris, miseris etiam modis necas, et tamen vincere Christianorum invictam fidem non vales. Per quod intelligere debuisti factum, quia et tu erroris crudelitatisque tuae sis recepturus supplicia; [Col. 1025A] et contra nos, quod per hanc propositam difficultatem angustissimus trames ad immortalitatis praemium sublimiter ducat, non poterimus cedere tuae crudelitati, qui novimus quod sit martyrium dominicae fortitudinis singularis imitatio. Laboris quidem et difficultatis plena satis et ardua martyrum adeo via est, ut non quis humanis implere valeat viribus; sed nos, qui auxilio divinae suffragationis juvamur, calcemus te semper, ut nunc calcamus, necesse est. Hinc est quod libitum sit nobis, non solum non te timere Dei religionis adversarium, sed et ultro provocare. Provocaris [a 1Kb] , cum semper, ut non miserearis immisericors, sed ut interficias exspectaris: hinc est quod non possit capere divisionem felicitas nostra, quia, et cum occidimur pro Dei Filio, ipse dilectione vivat [Col. 1025B] in nobis, ipse, qui est in pressura et excitatio, in persecutionum praeliis fortitudo. Quibus etenim velis te modis exseras adversus Dei cultores, numquam tamen poteris evacuare signatam virtutem, quippe cum mundana non invitent, non terreant tormenta. Cum haec ita sint, te Dei domus persecutorem quid aliud dicam quam miserum, qui praedonum tuorum daemonum instigationibus pareas, quorum stimulis actus haec fueris perpetrare machinatus, per quos inhaerente cordi tuo persuasione tua sacrilega libenter erras. Faveas stultitiae tuae tibi ignotae [b 1Kb] ; atque utinam cum solis Arianis comblasphemis tuis errare ac desipere velis! nos etiam in consortium malorum tuorum rapere conaris, proscribis, exspolias; sed novimus maximae felicitatis genus esse propter Christum [Col. 1025C] quaesitam paupertatem. Infers [c 1Kb] , carnifex, mortem [d 1Kb] ad nos; non solum non cervicem subducimus, sed et damus [e 1Kb] , ut propter Dei unicum Filium jugulemur. Quorsum haec retuli? ut scires poenas tuas nullas habere contra Christi servos vires, et quod expavescere non possumus id, quod venturum semper exspectemus. Indigne fers cur dicaris haereticus, et audes tamen dicere non comparari posse, vel exaequari Patri Filium; nos, qui unam deitatem Patri et Filio defendimus, Filium aequalem dicimus Patri. Credimus, ut credidit beatus Paulus apostolus, qui dicit de Filio (Phil. II, 6): Qui cum in [f 1Kb] forma Dei esset, non est rapinam arbitratus esse se aequalem Deo. Quid est, qui cum in forma Dei esset? nisi quod sit [Col. 1026A] Filius, ut est Deus Pater, incommutabilis, inconvertibilis, inaestimabilis, inenarrabilis, aeternus, perfectus. Quid est, qui cum in forma Dei esset? nisi quod ipsam inaccessibilem lucem habitet Filius, quam et Pater; nisi quia una sit divina sublimitas Patris et Filii. Sanctus [g 1Kb] Spiritus, in beato manens apostolo, corda vestra omnia haereticorum jam tunc conspiciens addidit interpretationem, quid sit in forma Dei esse Filium: (Ibid.) Qui cum in forma Dei esset, non est rapinam arbitratus esse se aequalem Deo. Apostolus beatus aequalem Filium Patri dicit, unam deitatem manifestans Patris et Filii; et tu audes cum sacrilegae audaciae tuae satellitibus atque sacrilegii tui comparticibus dicere: Non enim nos possumus aequare aut comparare Filium Patri? Aut cur Dominum dixisse [Col. 1026B] arbitraris, Qui me vidit, vidit et Patrem [h 9Kb] (Joan. XIV, 9); Et, Ego et Pater unum sumus (Ibid. X, 30)? nisi quod una sit potentia Patris et Filii. Tu dicis, quod habet Filius initium; at nos dicimus sine initio esse: si quidem omne, quod habet initium, et finem possit habere necesse est. Igitur, cum credamus unicum Dei Filium aeternum esse, hoc est coaeternum Patri, et vos hostes Dei negetis, nonne rectissime dementes et omni vecordia saginatos filios pestilentiae vos nuncupamus? de quibus clamat beatus apostolus, ut tunc de Judaeis (Rom. I, 28): Et sicut non probaverunt Deum habere in notitia; tradidit illos Deus in reprobum sensum, ut faciant ea, quae non conveniant [i 1Kb] . Et ad Philippenses: Coimitatores mei estote, fratres, et observate [j 1Kb] eos qui sic ambulant, sicut habetis formam [Col. 1026C] nostram [k 1Kb] . Multi enim ambulant, quod [l 1Kb] saepe dicebam vobis, nunc autem et flens dico, inimicos crucis Christi, quorum finis est interitus, quorum deus venter est, et gloria in [m 13Kb] confusione ipsorum, qui terrena sapiunt (Philip. III, 17). Et ad Timotheum de te, Constanti, ac tibi dilectissimis comperditis tuis (I Tim. IV, 1): Spiritus autem manifeste dicit, quia in novissimis temporibus recedent quidam a fide [n 10Kb] attendentes spiritibus seductoribus, doctrinis daemoniorum, in [o 30Kb] hypocrisi mendaciloquentium, cauteriatam habentium conscientiam [p 1Kb] suam. Vos adhuc percutit atque interficit Spiritus Sanctus ore ejusdem beati apostoli [q 1Kb] : In novissimis diebus advenient tempora periculosa. Erunt homines se ipsos amantes, cupidi [r 1Kb] , superbi, fastidiosi [s 17Kb] , blasphemi, [Col. 1027A] parentibus non obedientes, ingrati, scelesti, sine affectione, sine fide, detractores, incontinentes, immites, sine benignitate, proditores, protervi, inflati, voluptatum amatores magis quam Dei, habentes speciem pietatis, veritatem [a 1Kb] autem ipsius negantes; et hos devita (II Tim. III, 1). Et infra: Quemadmodum autem Jamnes [b 83Kb] et Mambres resisterunt Moysi, sic et hi resistent [c 1Kb] veritati, homines corrupti mente, et reprobi circa fidem, sed ultra non proficient; insipientia [d 1Kb] eorum manifesta erit omnibus sicut et illorum fuit (Ibid., 8). Et infra: Erit tempus cum sanam doctrinam non sustinebunt, sed ad sua desideria coacervabunt sibi magistros prurientes aures [e 1Kb] et a veritate quidem auditum avertent, ad fabulas autem [Col. 1027B] convertentur (Ib. IV, 3). Deserens apostolicam fidem, conversus ad fabulas, ut cancer ita sermo tuus quod serpere possit, cum praedixerit ore apostoli Spiritus sanctus, catholicos dicis erraticos, et paulo [Col. 1028A] post, ipsam quam catholicam dicebas, quamque suscipere [f 1Kb] cogebas, dicis esse blasphemiam [g 1Kb] . Item [h 46Kb] post paululum, quam nunc [i 1Kb] astruxeras apud Antiochenos contra Adoxium faciens fuisse blasphemiam, ipsam iterum nunc firmas catholicam; unde et Adoxium Constantinopoli esse censueris, quod enim ipsum probaveris catholicum. Scias utique ex hoc ipso quantum intersit inter verum atque falsum, quando ipse cum sis, ut tibi videtur, peritus, habeasque dictatorum [j 1Kb] designatum numerum, tamen persuadere nulli, nisi eis, qui carnificinam tuam timuerunt, te potuisse advertamus. Nos vero, quibus ad loquendum natura sufficit, alieni ab omni scientia, et hinc alieni litterarum, ad omnem destruendam haeresim [Col. 1028B] valemus, quia res ipsa ac veritas loquitur. Tu ac tui adjutores litterarum et hinc aliam plenam auxistis artem; nos sumus tantum sacras scientes [Col. 1029A] litteras; noster sermo est communis, contra vester politus, ornatus, qui etiam dici mereatur disertus; et tamen suadere dulcis per artem quaesitus sermo vester nulli potest christianorum, nisi ei, qui non sit, sed tantum dicatur, ut tu, qui cum sis lupus unus esse de ovibus ab insciis judiceris. Quis tam excors est, nisi qui ut tu omnem hauseris amentiam? quis est Dei famulorum, qui nolit devotionis obsequio morte honestari? quis est qui cruorem sanguinis sui pro Christo non sit desiderans fundere? cum hujusmodi mors integriorem faciat vitam, aeternam inveniat gloriam. Stamus, ut advertis, virtute Dei protecti, praeceptis Evangelii calciati, fixo immobiles gradu, ne possint per te praecipiti labe rapi vestigia. Stamus scutum fidei tenentes, ut in totum non possint [Col. 1029B] per te jacta fumantia hostis concrescere jacula, quippe quae semper in te repercutiantur. Munita sunt nostra capita casside salutis, est in ore verbum Domini, ut hostis in te collocatus gladio elidatur spiritali, sternatur pariterque dissipetur; esse advertes sanctam fidem, quam nos abjicere cogebas, animae nostrae clypeum, et fortem et impenetrabilem et contextam loricam, quam nulla diaboli possint tela per te perforare illata. Tantam perseverantiam cernens christianorum, Defendendum est, inquis, et a me semel susceptum Arianum dogma; dicis talia honesta voluntate errans. Sentis enim nihil esse in rebus humanis religione praestantius, eamque summa vi oportere defendi: defendis gladio; at nos defendendam novimus religionem non occidendo, sed moriendo [Col. 1029C] pro Deo, universaque mala haec quae tu ingeris sustinendo. Tali genere defendentes religionem quae tua crudelitas poterit vincere? Si enim quilibet militum tuorum in hac fragili imperii tui militia tibi mortali mortalis fidem servaverit in aliquo egregio facinore, et acceptior fit, et carior; si perierit apud te inanem hominem, summam consequitur gloriam, quod pro te duce suo morte occubuerit: quanto magis Deo aeterno imperatori fides est servanda a nobis clementiae ejus militibus! Cum haec nos agere susceptum cogat officium devotionis, tu, quia caecus sis Christum verum Deum veri Dei Filium esse non credendo, quia sis simpliciter infelix, quod aeternae mortis tenebras minime evaseris, volueras et nos redire ad veterem caecitatem, ut tam [a 1Kb] [Col. 1029D] non simpliciter, sed detestabiliter cum lumine videremus amisisse prudentiam. Nam et cum cognoscamus unam mortis damnationem esse tibi, quia credere nolis, et geminatum malum esse nobis, si rejecta nostra credulitate ad interitum redire maluerimus, quomodo nos posse tuis praesumpseras aut falsis obsequiis, quae magis, dum illiciunt, interficiunt, aut omnibus tormentorum crudelitatis generibus a Dei charitate separari? Quis tantam sibi oblatam [Col. 1030A] felicitatem respuat, nisi qui sit te infelicior, cum videat confessione vocis unius, Christianus sum, adversa succumbere, laeta provenire, patefieri regna, aeterna parari imperia? Dicis: Negate Dei Filium, aut interficiet vos virtus regni mei. Quam melius est ab hoste Christi interfici, quam a Christo! quam est optimum a te antichristi amico mactari, et a Christo vivificari! Quis nolit particeps ac socius patriarcharum, prophetarum, apostolorum, martyrum, cunctorumque justorum inveniri, quam Judae, cujus tu exstitisti imitator? In carcere per Herodem compestilentem tuum punitus est Baptista Joannes; Jacobum saevitia Herodis interfecit; in insulam [b 1Kb] relegatus apostolus Joannes; crucifixus est beatus Petrus; alligatus est beatus apostolus Paulus, reclusus [Col. 1030B] est carceribus, flagellatus est, et saepe lapidatus, interfectus est postremo. Sed, hi cuncti illa gratissime sustinendo quod amici Dei fuerint facti, qui advertimus, et ipsi crudeli manu tua mactari malumus, quam tuae cedere carnificinae. Cur nos exosos habes, cur tanta saevitia persequeris? nempe quia nos christianos fateamur: et illi beati, quorum fecimus mentionem, pro unico sunt interfecti a contyrannis tuis Dei Filio, cur se ejus servos dixerint. Dicit ore religiosi David Spiritus sanctus ex nostri persona populi: Si obliti sumus nomen Dei nostri, et si expandimus manus nostras ad deum alienum, nonne Deus requirit [c 1Kb] ista? Ipse enim novit abscondita [d 1Kb] cordis: quoniam propter te mortificamur tota die, aestimati sumus ut oves occisionis (Ps. XLIII, 21); et tu Constantius [Col. 1030C] Arianae idololatriae mancipatus interea imperator, Metuite, inquis, frendores recrudescentis in vestram necem insaniae meae, et estote mecum apostatae. Haec audiens non vulneribus tuis mederi vis, sed magis pergis caeco et irrationabili furore illorum instinctu, qui insinuant se menti tuae, et instigant nescium furere his spiritibus [e 1Kb] , quibus tu, quod Dei unicum Filium neges, sacrificare dignosceris; qui, quia per se nocere nobis nihil possunt, protegimur enim magnitudine Dei, per te nos satellitem suum persequuntur, quos sibi inimicos esse infestissimos sentiunt, exercentque per te amatorem suum saevitiam quam violentissime possunt, existimantes interventu tuo carnificis se nostram violaturos fidem. Doctrina cunctarum est sacrarum scripturarum, in Dei Filium [Col. 1030D] credere primam et consummatam esse justitiam. Hinc est quod te victo quaestionario [f 1Kb] illi daemones in te vincantur, quia victoriam non nostrorum fragilium nobis praestat corporum virtus, sed illius clementia ille sufficit vires, ut inter omne carnificinae tuae instrumentum duremus immobiles, ut non doloribus vulnerum, non ictibus quaestionum frangamur, sed potius erigamur; hinc verus est Dei cultus, in quo mentes colentium seipsas Deo immaculatas victimas [Col. 1031A] sistunt. Et arbitraris Dei esse cultorum quemquam tam segnem ac stolidum, ut non illum ardor tanti [a 1Kb] cupidinis excitet, et non armet, non instiget, non stimulet, non denique illis facibus amoris inflammet, quibus sunt sancti inflammati prophetae, apostoli, ac martyres? Quem, inquam, nostrorum non impingat animus inter manus tuas crudeles pro Christo interfici? quem ad martyrii gloriam et culmina non tantum per haec, quae tu ministras, sed etiam per crudeliora non pervenire urgeat? quippe cum facile superentur tua supplicia, si ipsorum suppliciorum ante oculos proponatur gloria. Nec enim id, quod lacerat, consideratur, ubi poenae merces tanta praestetur. Mercedibus incorruptibilibus tua, Constanti, tormenta vincuntur, et cruciatus obteritur, [Col. 1031B] mors subigitur, quae cum inferatur, magis vita [b 1Kb] reparatur. Dolerent, imperator, vulnera per te inflicta, si statim non Dei amicos efficerent. Ac [c 1Kb] , cum tunc vere victuros nos praesumamus, si a te propter Dei plectamur Filium, tunc nihil salutis amissuros, quin [d 1Kb] fieri potest ut tuis inanibus cedamus frendoribus? Tuo nos potuisse ac posse vigore subigi es arbitratus, et credo adhuc frustra arbitreris. Quousque tandem abuteris Dei patientia, Constanti? Quinimmo hortor, haec pellens ex tenebrosis sentibus tuis illa insulsa mens tua recipiat meditationes, quae te possint in viam statuere, quae ducunt ad Dei regnum. Apprehende amoeniter quod te ducat ad convivium Abrahae, Isaac, et Jacob, Dei amicorum, tu qui ausus fueris homo totius injustitiae justum te aestimare, [Col. 1031C] omnibus te praeponens Dei judicio sanctae Ecclesiae constitutis episcopis, fidemque sanctam, quam semper tenuit ac tenet Ecclesia, reprobans, fueris nisus blasphemiam consacrilegi tui Arii ore prolatam nunc per satellites tuos, nunc edicto [e 1Kb] tuo, nunc spiritibus immundis referto ore tuo praedicare, et juste [f 1Kb] perfectum cultorem Dei, et omnia sancte agentem vocitare, cum adhuc te neque crudelior, neque detestabilior, neque in [g 1Kb] blasphemis major, quam quisquam eorum regum, qui tyranni nuncupantur, fuisse reperiatur. Quae ita se habere in libro, [h 1Kb] qui titulatur de Regibus apostaticis, quia jam aperui tuae imprudentiae, nunc illud te scire volo, [Col. 1032A] quia, nisi te mature converteris, nisi credideris, ut nos, unicum Filium Dei semper cum Patre regnasse, et numquam fuisse Patrem sine Filio, unum etiam esse regnum Patris et unici ejus Filii, unamque deitatem possidere Patrem et Filium, in aeternum te periturum: siquidem Arius magister tuus creaturam dixerit Dei Filium, et tu ejusdem ad coelum extuleris usque laudibus blasphemiam. Nos te urgemus, rogamus, impellimus Deo fieri amantissimum, et tute injuriam pati a nobis quereris: sic inanem dignitatis tuae tueris censuram, tamquam haec sit te a perpetuis ereptura cruciatibus; erigis super Domini sacerdotes superbum caput, non advertens scriptum: Omnis qui se exaltat, humiliabitur, et qui se humiliat, exaltabitur. Apostolus, Qui cum in forma [Col. 1032B] Dei esset [i 1Kb] , dicit de unico, quem in nos persequeris, Dei Filio, non est rapinam arbitratus esse se aequalem Deo, sed semetipsum exinanivit formam servi accipiens, in [j 9Kb] habitu inventus ut homo: humiliavit [k 1Kb] se usque ad mortem, mortem autem crucis. Ille, qui in forma Patris semper et fuit, et est, et futurus est, quippe verus Filius, quippe immutabilis et inconvertibilis, quia Deus sit totum potens Filius omnipotentis, propter nostram tamen salutem sese humiliare dignatus est, ut nos jacentes atque depressos, erectos exaltatosque efficeret; quae ejus sancta humilitas te canem rabidum fecerit latrare contra ejus divinam majestatem, sola videns de sacris scripturis, quae praeter [l 1Kb] susceptam humilitatem scripta sunt, praeteriens ea quae aeternam narrent ejus divinitatem. [Col. 1032C] Quid ad haec respondes, Constanti? cui crebro sunt acclamantes Ariani dogmatis tui episcopi, episcopum [m 2Kb] te esse episcoporum: morientes propter Deum unicum Filium credis, an non credis regnum possessuros coelorum? Si credis, cur ad ejus aeternitatem nos impellis negandam? cur non desinis persequendo nos, qui sumus credentes in eum? cur nobis es perinquietus et semper infestus, praebens te persecutorem violentum, sub pacis vero titulo hostem subdolum? Doleo quod tanta tibimet acquisieris mala: lugeo te quod sis omni ex parte positus sine spe vitae aeternae. Caeterum, licet tu non gladiis tantum scindas nosmet, sed et dentibus tuis [Col. 1033A] sis mandens, tamen, tuam rabiem quod a Deo protecti superaturi sumus, certum tene; nec in eo nos despicere digneris, quod videas corpora nostra fragilia; quod est enim potissimum, sapientiae [a 1Kb] recti ac muniti valemus, habentes ornatus ac munimenta in cordibus, ac sensibus nostris. Unde nunc nos ornatos videmus? unde munitos ac tutos esse sentimus? unde nos sapientes cognoscimus? nisi quia et blasphemiam tuam vitemus, et mortalia corpora nostra tuo ensi gratanter propter Dei Filium tradamus, scientes quod, cum terrenum nostrum domicilium interficere valueris, coeleste, quod habeamus, quia interficere non possis. Idcirco etenim bona nobis, malaque proposita esse novimus, ut vis omnis prudentiae nostrae in discernendis bonis malisque versaretur. [Col. 1033B] Quid stultius nisi temet vere Deum negare? quid sapientius, quam nefandum tuum calcare caput et Deo propter hoc placere factum? Hinc est quod perspicis omnibus nostris viribus nos stare paratos in agone justitiae, fide integra, virtute devota, mente incorrupta ad aciem stare, quae per te indicta est, divini [b 1Kb] milites interritos. Fortiter etiam portatur a nobis scutum fidei, unde et protegente Deo quidquid manibus tuis diabolus jaculatur, exstinguitur, quia calciati sunt nostri evangelico magisterio, et armati pedes calcaribus. Tu licet sis augustus, et [c 1Kb] in te obteritur rugiens in nostram insontium necem serpens; siquidem mordere et supplantare per te carnificem suum non praevaleat: premi etenim nos per te vult Deus, non utique ad [Col. 1033C] hoc, ut fidem iterque deseramus patriarcharum, apostolorum ac martyrum, sed ut coacti a te unicum negare Filium Dei mortem etiam subire non recusemus. Non sumus ut tu adeo stulti ac perversi, ut malimus salutaria excutere, mortalia vero suscipere; non sumus praesidium coelestis medicinae fugientes. Prospicimus, [d 1Kb] quod enim licet ferro medicus secet, cauterio urat, sinapis incendio ad omnem dolorem aegrum deducat, tamen nec secari, inuri, exedi, morderique esse inimicum: quippe quod idcirco bonum sit, quia dolores inutiles auferat per adhibitos salutis causa dolores. Vult nos Deus mortem morte dissolvere, tormentis temporariis aeterna cruciamenta discutere, supplicia futura perpetua tuis suppliciis evacuare; hi videlicet, qui, cum vitam [Col. 1034A] abstuleris a nobis, praesumamus magis posse conferri, et quidem propter temporariam aeternam, propter fragilem et caducam incorruptibilem et perpetuam. Non sufficere tibi censes confitentes se Christianos tantum gladio esse plectendos, nisi omnia genera suppliciorum eorum inflixeris corporibus. Nihil interest quo genere mortis nos punire digneris, dum per haec ad vitam perfruendam admittamur aeternam, dum per haec tua mortificetur rabies, nos contra vivificemur. Si enim miserum putas, quod malim quovis crudeli supplicio pro Dei interfici Filio, ut omittam aeternam beatorum martyrum gloriam, quocumque genere esse moriendum scio. Dabo denique tibi multos, qui in lectulis crudelius pereant, quos interior aliqua suppuratio inflavit, et nervorum [Col. 1034B] secum luctantium dolore contraxit. Interest ex qua causa, non ex quo pendeam stipite. Quid dicis, rex stultissime? inique in ista supplicia, in hujusmodi poenam mittor a te, an juste? si inique, tua figentis erit crux, non mea quem fixeris: si juste, culpa mea me criminis mei, non poena tua torquere incipiet. Caeterum quantum ad exitum nihil interest, clavo per te an lancea moriar, restrictis post terga manibus an porrectis sparsisque; utrum pronum, incurvum, an rectum et editum, nihil refert utrum quiescentem me in lectulo occidas, an cervicem mihi stanti incidas gladio, an securi caput auferas, an ad palum me, an ad crucem alliges, igne torreas, an vivum humo condas, saxo praecipites, an in maria mergas, labandagine [e 11Kb] magnis viribus conatus uno [Col. 1034C] vastissimo ictu longe a me meum caput excutias, an omni subtilitate subtilior sagitta diutissime figens in meo corpore ludas; centum millia licet formas poenarum crudelitas tua faciat, ex his omnibus ad me sola per istam mortem illatam a te perveniet immortalitas. Non possum nisi gaudere cum talia ingesseris, quandoquidem per haec supplicia sciens sim, quod possit omne finiri supplicium. Nam et illa, quae extrinsecus sunt, et accidere posse per tuam [f 1Kb] saevitiam arbitror, nihil judico ad me pertinere; alitesne an canes meum corpus lanient, haereant corpori meo; ferae luminibus illis crudelibus te exspectante [g 1Kb] insiliant; jacens humi unguibus, dentibus ad ossa usque redigar, cum post haec omnia Deo salvus sim. Cum enim corpus meum talibus actis ferinae [Col. 1035A] immanitatis tuae viribus consumpseris, reficiet atque reparabit rerum conditor, et quidem ex corrupto in aeternam incorruptibilitatem. Tibi vero injustissimo persecutori nostro venturum sine fine supplicium scire debes; nec te putes impune laturum, qui nomen unici Dei filii vestigiis tuis subjiciendum censueris, impie nefarieque calcandum. Beati apostoli vox est: Quod non sint condignae passiones hujus temporis ad superventuram [a 1Kb] gloriam (Rom., VIII, 28), quam videlicet sumus possessuri, si per te interfici quam negare Dei elegerimus Filium. Quae revelatio ac claritas cum super omnes nos credentes fulserit, famuli ejus futuri [b 1Kb] beati semper in ejus collocati regno; tu contra, si durandum censueris in tua perfidia, futurus in tenebris exterioribus, desertor [Col. 1035B] quippe militiae atque expugnator veritatis, voluntatem qui feceris diaboli, unde necesse sit te, nisi temet ab ejus extraxeris laqueis, cum ipso inexstinguibili igne torqueri, sicut scriptum est. Haec dicimus non [c 1Kb] quidquam ex nobis: de vobis enim praevaricatoribus, de vobis blasphemis, unicum Dei Filium verum illum esse Filium negantibus, et de omnibus in eum credere detrectantibus, legimus apud sanctissimum prophetam positum: Vermis eorum non morietur, et ignis eorum non exstinguetur (Is. LXVI, 24): futurus semper tu, si in hac manseris amentia, in inextricabiles tenebras. Ut enim qui Dei confitemur Filium immortalitatis consecuti praemia perenni luce potiemur, sic te ejus negatorem necesse est ad occasum et tenebras deferri [Col. 1035C] aeternas; deduceris [d 1Kb] illam quam tenes viam, non, ut Ariani tibi mentiuntur, ad coelum, sed ad [e 1Kb] visam mundi arcem, ad laevam malorum, et ad impia tartara; est [f 1Kb] enim refugae illius, cujus omnem voluntatem tu satelles illius implere repereris; est, inquam, illius serpentis, qui te ab itinere vertit coelesti ad hanc tenendam injustitiae viam. Haec est illa lata et spatiosa, quam narrat Dominus in Evangelio dicens: Quam [g 1Kb] lata et spatiosa est via quae ducit ad interitum (Matth., VII, 13)! Si itaque tibi consulere nolueris, te esse inter illos dubitari non potest, quos beatus Joannes percutit dicens: Jam autem securis [h 12Kb] ad radicem arborum posita est: si [i 1Kb] quis non fecerit bonum fructum, excidetur, et in ignem mittetur (Luc., III, 9). Tu ergo et omnes comparticipes tui, quoniam estis amarissimae [Col. 1035D] arbores fructus portantes mortis, quippe peccantes in Deum, nisi ad coeleste feceritis iter transitum, excidemini, et [j 1Kb] praecipitati venietis dicto citius in altitudinem profundam, unde visurus sine dubio tu eos quos nunc injuste persequeris, ut tunc [Col. 1036A] ille vidit dives Lazarum in sinu Abrahae, Isaac et Jacob, amicorum Dei, et omnium prophetarum, apostolorum ac martyrum. Non eris, Constanti, illa evasurus supplicia, nisi primo in loco unicum Dei Filium verum esse Dei Filium credideris; deinde ut crebro dictum est, quod semper cum Patre regnaverit, ac sit regnans, hoc est sine initio ac fine, confessus fueris, atque te ad catholicam ecclesiam de nefando Arianorum coetu transtuleris, de morte scilicet ad vitam, et confessus fueris, ut nos confitemur catholici, Patrem et Filium et Spiritum sanctum perfectam esse trinitatem, et unam habere deitatem. Sic odis Christianos, et omnibus persequeris modis, tamquam possit malevolentia tua eos vincere, qui durum asperumque iter ingressi, contemptui licet, derisni, [Col. 1036B] odioque apud te sint, tamen in omni vita praesenti pauperes, humiles, ignobiles, subjecti injuriis tuis esse velint, credentes, omnia, quae amara esse noscuntur, propter Deum perferentes, se venturos ad eximia praemia illa, quae apostolus narrat consequenda, illa, quae nec oculus vidit, nec auris audivit, nec [k 1Kb] in cor hominis ascendit, quae praeparavit Dominus diligentibus se (I Cor. II, 9). Igitur, quia illa diligentibus se repraesentabit Deus, diligentes Deum cum tibi displicemus, cum plectimur a te, Deo nos placere praesumimus. Neque enim potest aliquam auctoritatem habere tua funesta sententia ad nos in aeternum puniendos, cum qui damnas damnandus sis, et quidem ad hoc ut tu perpetuas luas poenas. Caeterum nos, quos torquens lanias, interficis, aeterna suscipient gaudia, ingens [Col. 1036C] habebit et immensa felicitas, perpetuaque accipiet beatitudo. Nobis igitur scias magis datam divinitus potestatem, ut te, dum damnare nos putas, damnemus dum punire nos posse praesumis, te Constantium sacrilegum puniamus. Siquidem ille, quem negas, dare nobis episcopis suis fuit dignatus auctoritatem, ut quaecumque ligaverimus in terris, sint ligata et in coelis. Sustinemus propter Deum temporalia mala, ut possimus consequi aeterna bona; fugimus temporalia, quae a te veluti bona offeruntur nobis, propterea quod illa bona tua aeterna mala subsequantur. Idcirco praesentia quae putas nobis nocibilia delegimus sustinere, ut, illustris confessio dum perseverat in nobis, aeterna et immortalia consequi mereamur bona, sicut et tu cum eis, qui te [Col. 1036D] metuentes voluntati tuae inveniuntur paruisse, et mandata deseruisse Dei, quoniam quidem praesentia magis bona fuerint eligere dignati, et futura contemnere, immortalia sis incasurus mala. Desiderabilia [l 1Kb] enim super aurum et lapidem pretiosum multum, et [Col. 1037A] dulciora super mel et favum. Etenim servus tuus custodit ea, in custodiendo illa retributio multa (Psal. XVIII, 11). Novimus hanc vitam, quam magnopere auferre laboras, esse brevissimam; novimus et bona istius vitae et mala esse brevia, illius vero vitae aeternae bona, quae consequi sumus desiderantes, quod sempiterna sint; novimus enim quod pro bonis his brevibus, quibus tu delectaris ac frueris, mala sint [a 1Kb] aeterna successura tibi, et nobis Christianis, quos despicis, quosque omnibus virtutibus imperii tui laniando non desistis, quod sint pro his malis brevibus bona aeterna successura. Haec ita se habere legisti in CXXV psalmo: Magnificavit Dominus facere cum illis (Psal. CXXV, 2). Et infra: Qui seminant in lacrymis, in gaudio metent. Euntes ibant, et flebant, mittentes [Col. 1037B] semina sua; venientes autem venient in [b 12Kb] exsultatione portantes manipulos suos (Ib. 5). Et in CXXVIII [c 1Kb] : Beati [Col. 1038A] omnes qui timent Dominum, qui ambulant in viis ejus: labores fructuum [d 104Kb] tuoruum manducabis; beatus es, et bene tibi erit (Psal. CXXVII, 1). Erit profecto in aeternum bene eis, qui non negaverunt Dei Filium, qui labore sanctae confessionis suae potientur: contra tibi, si in hac amentia, qua vivis nunc, semper censueris manendum, erit male perpetuo, illa percipiens quae nunc percipit Scarioth Judas: tunc te visuri nos supplicem, et tamen omnis lamentatio poenitentiae tuae futura inefficax, quoniam quidem hic aut acquiratur vita perpetua aut mors. Haec semper voluere corde nostro [e 1Kb] ; haec diebus ac noctibus cogitare scire te volumus, tua supplicia perpetua, et praemia ac merita Dei servorum aeterna, quid neganti tibi persecutori nominis sui comminetur ad poenam; [Col. 1038B] quid autem e contrario confitentibus polliceatur ad gloriam sempiternam.




[Col. 1037]
ATHANASII AD LUCIFERUM EPISTOLAE DUAE. (C)*



EPISTOLA I.
[Col. 1037C]

Domino dilectissimo fratri Lucifero episcopo et confessori [a 1Kb] Athanasius in Domino salutem.

Deo favente corpore valentes misimus etiam nunc [b 1Kb] charissimum nostrum Eutychetem diaconem, ut tua quoque religiosa sanctitas, quod est nobis optandum et desiderabile, de tua incolumitate tuorumque omnium certiores nos efficere dignetur. Vobis namque confessoribus ac servis Dei viventibus credimus statum catholicae ecclesiae renovari, et, quod haeretici conscindere tentaverunt, hoc Dominum nostrum Jesum Christum per vos ad integrum restituere. Quamquam enim praecursores antichristi per potentiam hujus mundi omnia egerint, ut exstinguerent lucernam [Col. 1037D] veritatis, tamen divinitas per vestram confessionem clariorem ejus lucem ostendit, ut neminem latere possit eorum fallacia. Antehac vel simulare poterant, [Col. 1038C] nunc antichristi nominantur. Quis [c 1Kb] enim non exsecretur, qui eorum communionem tamquam maculam, ac virus anguis non fugiat? Omnis ubique ecclesia luget, omnis civitas gemit, senes episcopi in exsilio laborant, et haeretici dissimulant, qui, dum negant Christum, publicanos se effecerunt sedentes [d 1Kb] in ecclesiis, et exigentes vectigalia. O novum genus hominum, et persecutionis, quod adinvenit diabolus, ut ipsis ministris ad malefaciendum, et his [e 1Kb] tanta crudelitate uteretur! Sed et si haec tanta agunt, et superbias [f 1Kb] et blasphemias extenderunt, confessio tamen, et religio, et sapientia vestra non modicum, sed maximum solatium et magna [g 1Kb] consolatio est fraternitati. Pervenit enim ad nos scripsisse [h 1Kb] sanctitatem tuam Augusto Constantio, et [Col. 1038D] magis magisque miramur, quia in medio tamquam scorpionum habitans, animi tamen libertate uteris, ut vel monendo, vel docendo, vel emendando errantes [Col. 1039A] [a 1Kb] ad lumen [b 1Kb] veritatis adducas. Rogo igitur, rogant mecum etiam omnes confessores, ut digneris nobis exemplum destinare, ut non tantum auditu, sed etiam ex litteris perspicere possint omnes animae tuae virtutem, fideique fiduciam et libertatem. Salutant sanctitatem tuam qui mecum sunt; saluto omnes qui tecum sunt. Divinitas te incolumem, vegetum, memoremque nostri semper tueatur, domine dilectissime ac vere homo Dei.



EPISTOLA II.

Domino [c 1Kb] gloriosissimo ac merito desiderantissimo coepiscopo Lucifero Athanasius in Domino salutem.

Et si credo pervenisse etiam ad sanctitatem tuam de persecutione, quam etiam nunc adversus fraternitatem [d 1Kb] facere conati sunt inimici Christi, quaerentes [Col. 1039B] sanguinem nostrum, possunt tamen etiam charissimi nostri referre religioni tuae: in tantum enim rabiem suam per milites extendere ausi sunt, ut non solum civitatis clericos effugarent, sed etiam ad eremitas [e 10Kb] exirent, et funestas suas manus adversus [f 10Kb] immitterent. Inde factum est ut [g 1Kb] etiam ego me longius abducerem, ne etiam qui nos susceperunt, negotium ab eisdem paterentur. Cui [h 1Kb] etenim parcent Ariani, qui nec animis suis pepercerunt? Quando autem possunt recedere a suis nefandis actibus, dum permanent negando Dominum [i 1Kb] Christum, unicum Filium Dei? Haec est radix eorum pravitatis, hoc suo arenoso [j 1Kb] fundamento aedificant perversas suas vias, sicut scriptum invenimus in tertio decimo [Col. 1039C] psalmo: Dixit insipiens in corde suo: Non est Deus (Psal. XIII, 1). Et mox sequitur: Corrupti sunt, et abominabiles facti sunt in [k 1Kb] operibus suis (Ibid.). Inde Judaei negantes Filium Dei digni fuerunt audire: Vae, [l 1Kb] gens peccatrix, populus plenus [m 53Kb] delictis, semen [Col. 1040A] malignum, filii sine lege. Unde sine lege [n 1Kb] ? Quippe quia dereliquistis Dominum (Isa. I, 4). Inde beatissimus Paulus cum coepisset non tantum credere in Filium Dei, verum etiam praedicare deitatem ipsius, scribebat [o 1Kb] : In [p 1Kb] nullo mihi mali conscius sum (I Cor., IV, 4). Ita juxta vestram confessionem etiam nos optamus tenentes apostolicam traditionem vivere juxta divinae legis mandata, ut possimus vobiscum inveniri in choro illo, in quo nunc exsultant patriarchae, prophetae, apostoli, ac martyres. Licet igitur Ariana insania cum extranea potentia ita se movebat, ut non liceret nec fratres, quantum illi saeviebant, libere aerem videre, tamen juxta orationes tuas Deo favente, et si cum labore et periculo, videre potui fratrem, qui solet tam necessaria quam epistolas tam sanctitatis tuae quam aliorum destinare. Accepimus [Col. 1040B] itaque epistolas et libros religiosissimae ac sapientissimae animae tuae, in quibus perspeximus imaginem apostolicam, fiduciam propheticam, magisterium veritatis, doctrinam verae fidei, viam coelestem, martyrii gloriam, triumphos adversus haeresem Arianam, traditionem integram patrum nostrorum, regulam rectam ecclesiastici ordinis. O [q 1Kb] vere Lucifer, qui juxta nomen [r 1Kb] lumen [s 1Kb] veritatis ferens, posuisti super candelabrum ut luceat [t 1Kb] omnibus. Quis enim, exceptis Arianis, non pervidet ex [u 1Kb] tua doctrina veram quidem fidem, maculam autem Arianorum? Valde et admirabiliter, ut est lumen a tenebris, ita separasti veritatem a calliditate et hypocrisi haereticorum, defendisti catholicam Ecclesiam, probasti [Col. 1040C] nihil esse, sed tantum phantasiam Arianorum verba, docuisti calcandos esse frendores [v 1Kb] diabolicos. Quam bona et jocunda hortamenta tua ad martyrium, quam desideratissimam [x 1Kb] ostendisti mortem esse pro Christo Filio Dei, quam futuri saeculi et vitae coelestis amorem [Col. 1041A] manifestasti! Videris esse verum [a 1Kb] templum Salvatoris, qui in te habitans haec ipse [b 1Kb] per te loquitur, ipse qui tantam gratiam praebuit sermonibus tuis, quippe qui ante eras apud omnes amabilis; nunc tamen tantus est amor affectionis tuae in animis omnium collocatus [c 1Kb] , ut Heliam te temporibus nostris nominent: et non mirum; si enim, qui Deo placere videntur, filii Dei nominantur, tanto magis [d 1Kb] participes prophetarum confessores, et maxime te appellare dignum est. Crede [e 1Kb] mihi, Lucifer, non tu solus haec locutus es, sed Spiritus sanctus tecum. Unde haec tanta memoria Scripturarum, unde sensus et intellectus earumdem integer? unde talis ordo sermonis compositus [f 1Kb] ? unde tanta hortamenta in viam coelestem? unde fiducia contra diabolum et probationes [Col. 1041B] adversus [g 1Kb] haereticos, nisi Spiritus sanctus collocatus esset in te? Gaude igitur in eo te esse jam pervidens [h 1Kb] , in quo etiam praedecessores [i 1Kb] tui nunc sunt martyres, hoc est in choro angelorum. Gaudemus etiam nos habentes et [j 1Kb] exemplum virtutis, et patientiae, et libertatis. Nam de his, quae scripsisti de nomine meo, erubesco aliquid proferre, ne videar adulator; sed scio [k 1Kb] et credo ipsum Dominum, qui sancto et religioso animo tuo revelavit omnem notitiam, redditurum tibi etiam pro hoc labore praemium in regno coelorum. Quia ergo talis es, precatorem te esse pro nobis per [l 1Kb] orationes Dominum petimus, ut jam inspicere dignetur, ut est misericors, ecclesiam catholicam, et eripiat omnes famulos suos de manibus persecutorum, quo etiam hi omnes, qui propter [Col. 1042A] metum temporalem ceciderunt [m 1Kb] , levare se tandem possint, et reverti ad viam justitiae, a qua seducti vagantur, nescientes in qua fovea sint miseri. Specialiter autem ego peto, si [n 1Kb] aliquid minus a me dictum est, ignoscere digneris: a tanto enim fonte quod potuit imperitia [o 1Kb] mea vix haurire valuit. De fratribus autem nostris sin minus potui videre eosdem, iterum ignoscas peto. Est enim ipsa veritas testis optasse me et desiderasse hoc impetrare, et tantum habuisse dolorem quod non potui: nam nec lacrymae cessaverunt ab oculis, nec gemitus ab animo, quia nec fratres permittimur [p 1Kb] videre. Testis est autem Dominus, quia nec parentes quos habeo potui videre, ex quo persequuntur nos. Quid enim non faciunt Ariani? itinera observant, curas [q 1Kb] agunt de proficiscentibus [Col. 1042B] et exeuntibus de civitate, naves quaerunt, eremias [r 1Kb] gyrant, domos perturbant, concutiunt fratres, singulis negotia [s 1Kb] concinnant: sed Deo gratias; dum haec agunt, tanto magis et plus exsecrantur ab omnibus et cognoscuntur vere, ut dicit [t 1Kb] sanctitas tua, mancipia esse antichristi; et ipsi miseri, dum in odio habentur, durant in malignitate sua, donec morte avi sui Pharaonis et ipsi damnentur. Salutant religionem tuam qui mecum sunt; dignare salutare qui tecum sunt. Divina Dei gratia incolumem te memorem nostri semper [u 1Kb] beatum conservet, merito homo Dei, famule Christi, particeps apostolorum, solatium fraternitatis, magister veritatis, et [v 1Kb] in omnibus desiderantissime.



APPENDIX.




[Col. 1041]
DE PROFESSIONE FIDEI S. LUCIFERI EP. CALARITANI.

[Col. 1041D] Vetustissimi hujus Fragmenti, quod hic subjicimus, notitiam excepimus primo ex Diario Italico celeberrimi viri Bernardi Montfauconii, qui illud a se visum Mediolani in Bibliotheca Ambrosiana testatur hisce verbis pag. 19: Codex octavi saeculi Langobardicis litteris habet quasdam Chrysostomi homilias: Eucherii Lugdunensis quaedam: Confessionem Fidei Luciferi: item Confessionem Athanasii, quae habetur inter spuria Vigilio attributa: item Fidem Ambrosii. [Col. 1042D] Quare cum per litteras illius exemplum petissemus a clarissimo viro Balthassare Oltrocchio Ambrosianae Bibliothecae Praefecto, is perhumaniter ad nos illud transmisit, et quae ad dignoscendam codicis aetatem in quo Luciferi Fides descripta est, tum ad conjiciendum genuinumne sit sancti Episcopi opus, necessaria nobis erant, ultro communicavit. Codex itaque e membranis constat, et rotundo ac minusculo charactere Romano exaratus est, litterisque inter sese [Col. 1043A] per singulas voces connexis; complectitur vero minora quaedam opera D. Joannis Chrysostomi, cui tamen Divi titulus in codice non praeponitur; partem libri Hermae, qui Pastor inscriptus est; varia D. Eucherii opuscula, tum nonnullas Fidei Professiones: sunt autem; Fides S. Ambrosii Episcopi: Item Fides Catholica: Fides S. Luciferi Episcopi: Fides quae ex Nicaeno Concilio processit: Fides B. Athanasii; quae omnino differt a Symbolo, quod ejus nomine vulgatum est, quamque inter spuria Vigilio attributa editam esse affirmat Montfauconius; tituli demum ipsi, et prima cujusque opusculi linea minio depicta est. Ex hisce conjicit Oltrocchius integrum codicem multo esse vetustiorem illo, ex quo Antonius Muratorius eruit Fidem Bachiarii, et Expositionem Fidei Catholicae, sive Symbolum Venantii Fortunati; easque edidit inter Anecdota, quae ex Bibliotheca Ambrosiana collegerat: et, si codex iste ante annos mille dicitur a Muratorio exaratus, cautiorem se prae illo [Col. 1043B] profitetur Oltrocchius, cum existimet, codicem, unde Luciferi Fidem exscripsit, sexto saltem saeculo esse tribuendum, licet vetustior videri dicique queat. Dissentit igitur Oltrocchius a Montfauconio aeque in aetate codicis, ac in forma litterarum definienda; neque in alterutrius sententiam concedere ipsi possumus, quibus absentibus codicem ipsum intueri, ac diligenter inspicere non licet. At enim si codicis vetustatem solummodo spectamus, non esset fortasse improbandum illorum judicium, qui censerent, hoc Luciferianae Fidei monumentum a Lucifero ipso scriptum jam antea, aut dictatum fuisse: verum nec pauca, nec levia insunt in ipsa Fidei Formula, quae nos ab hujusmodi opinione amplectenda prohibeant.

Etenim stylus ipse primum, et scriptionis forma plurimum differt a Luciferiana; tum non alia Lucifer utitur Formula Fidei praeter Nicaenam, quam in lib. de non parcendo in Deum delinquentibus integram protulit, cujusque initium repetit in libro, cui titulus, Moriendum esse pro Filio Dei: locutiones deinde, [Col. 1043C] quas plerumque usurpat disserens de divina Verbi natura, differunt sane ab iis, quas exhibet haec Formula Fidei, in qua praeterea vocabulum omissum est, licet ejusdem vis ac sensus possit ex ea deprehendi; cum tamen Lucifer ipse hanc vocem, ejusque significationem aperte ingerat in suis libris, objiciatque Constantio. Erat enim vocabulum certa Catholicis tessera fidei, quam nefas fuisset eo tempore in Formulis Fidei, et in libris omittere adversus Arianos descriptis. Et sane quo tandem tempore, quove loco hanc Fidei Formulam Lucifer edidisset, mirum foret, doctissimum Episcopum qui omnes Arianorum artes, astusque, et insidias probe callebat, quique tamdiu fortiter dimicavit, ut defenderet Deum Filium esse Deo Patri , id est Consubstantialem, in publico demum Fidei suae testimonio abstinuisse ab eo vocabulo, quod unum catholicam doctrinam comprobabat; multoque magis mirandum, si ambiguas re vera voces, quas haec Formula continet, adhibuisset, cum ab iis in re [Col. 1043D] tanti momenti tum maxime cavendum fuerit, illisque vix comperimus Luciferum usum fuisse. Hujusmodi itaque haec est locutio, qua Pater dicitur habere Filium factum de se sine initio, non ad se: Synodus enim Nicaena verbum facere rejiciendum esse decrevit a divina Filii generatione, quem genitum esse, non factum, perspicue docuit; et ipse hujusce Fidei scriptor sibimet quodammodo non cohaeret, cum subdit paulo inferius Filium genitum esse, non factum. Quamvis autem ex adjunctis vocibus de se, et sine initio, catholicus locutionis sensus depromi queat, imprudens profecto est hujus verbi usus, quod in sacris libris quandoque legitur, ubi de Filio Dei est sermo, sed humanae ejus naturae attribui docent Patres adversus Arianorum calumnias, ut disserit Petavius in lib. II de Trinit. cap. 3. Neque ambiguitate caret altera locutio de se, quae et efficiens principium significare potest, et generans, ac producens; [Col. 1044A] hoc autem recte convenit Deo Patri, qui re vera principium est generans Filium, non item illud, cum id, quod est effici, Filio Dei opponatur: de quo adversus Calvinianos disputat idem Petavius in lib. VI, cap. 11, ubi monet futilem ecce hanc vocum et syllabarum aucupationem, quae haud simplex tamen ac mediocre tendit ad malum (ait Basilius de his ipsis voculis agens in lib. de Spir. Sanct. cap. 2), sed profundum habet, et obtectum adversus pietatem consilium. Hinc licet participium factum ad haec posteriora non ad se solummodo referretur, suspectae tamen hae voces essent, nec probandae, praesertim in publica Catholicae Fidei testificatione: quod etiam monuit Synodica Epistola Concilii Alexandrini, cui Lucifer ipse adscripsit. Praeterea Filius dicitur improprie sine initio, cujus divinae generationis principium Pater est: sed quadam scribendi, loquendive ratione minus antiquis usitata, sine initio esse idem significat ac aeternum esse; et ideo dicitur Filius, quia aeternus, et aeterna est ejus generatio; de quo fuse [Col. 1044B] disputat Petavius in lib. V, cap. 5. Usus quidem et Lucifer est hac dictione sine initio in lib. Moriendum esse pro Filio Dei; sed illam directe opponit Arianorum errori, qui Filio initium tribuebant, quia factus et creatus a Patre ab iisdem dicebatur. Haec verba vero non ad se dubiae subsunt interpretationi: Pater enim ad se generat Filium, si in Filio, quae et relativa sunt, considerentur, ut Verbum esse, et imaginem Patris, et ipsa Filii notio; Filius autem ad Patrem non est, si de iis sit sermo, quae absolute et secundum substantiam de Filio Dei enuntiantur; Filius quippe et Deus est absolute, et bonus, et sapiens, etc., et in hanc sententiam plura inquirit et explicat laudatus Petavius ad sensum Augustini in lib. IV, cap. 10, et lib. VI, cap. 9, num. 8. Sed Fidei hujusce auctor haec verba fortasse adhibuit, ut Arianorum errori adversaretur, qui Filium Verbum quoddam esse Patris instrumentum aiebant, quo ad res caeteras condendas usus fuerat: et impiam adeo [Col. 1044C] opinionem secuti sunt in primis uterque Eusebius Nicomediensis et Caesareensis, teste Petavio lib. II, cap. 3, num. 16, et cap. 7, num. 7; hinc docuerunt Patrem fecisse sibi Filium, sibique subjectum, atque instrumentalem administrum: ideoque obscura quidem vocum significatione profitetur haec Formula Fidei, Patrem habere Filium non ad se factum: cujus tamen locutionis ad se usum vix eo tempore, quo Lucifer vixit, inductum reperies, idemque videtur Augustini primum aetate sumi coeptus, et in varios postea sensus, variasque significationes a Theologis pertrahi. Haec propterea animadvertens quis sibi facile persuadeat. Luciferum potuisse Fidem suam adeo ambiguis, et obscuris dictionibus publice testari? Adde his, plura de Spiritu sancto in hac Formula Fidei catholicae quidem dici, quam in caeteris, quae per ea Luciferi tempora sive a Catholicis, sive ab haereticis edebantur; et, licet ipsi Ariani impie sentirent de divinitate Spiritus sancti, attamen ante [Col. 1044D] Macedonianam haeresim neque Concilia, neque Patres uberioribus verbis, atque sententiis quidquam de illa definierunt, quippe tunc de ea re nominatim quaestio commota non fuerat, inquit Petavius in lib. II, cap. 6, num. 4. Post damnatum vero Macedonii errorem a Constantinopolitano Concilio anni 381, et clarius et copiosius disserere coeptum est de Spiritus sancti natura, eaeque phrases passim adhiberi, quas haec Formula praefert; si tamen Concilium Alexandrinum excipias celebratum an. 362, cujus Epistola Synodica scripta ad Antiochenos nominatim decrevit Spiritum sanctum Deum habendum esse, eumque non creaturam esse, neque alienum a Patris et Filii substantia; uti Petavius innuit in lib. I, cap. 14, num. 18. Huic autem Concilio, illiusque decretis Lucifer ipse assensus est; ut in ejus vita  7, comprobatum est; cumque Patres Alexandrini hoc praeterea ex Sardicensi Synodo confirmatum voluerint, ne quis aliam professionem Fidei, praeter Nicaenam, scriberet, aut uspiam [Col. 1045A] ederet, sane persuadere nobismet nequimus, utilissimum adeo sanctissimumque decretum, quod ipse probaverat, ab eodem Lucifero neglectum violatumque fuisse. Neque diffitemur sane, Luciferum in suis quandoque libris de Spiritu sancto esse locutum, et Arianorum impietatem hac quoque in parte acriter oppugnasse, dissimilibus tamen et locutionibus, et verbis, quam in hac Formula proferantur, uti ex praefatione nostra facile liquet. Denique hoc etiam argumentum adjungimus, ex quo probetur Formulam hanc Lucifero auctori non esse tribuendam; nimirum quod tempus constitui recte nequeat, quo is debuerit Fidem suam publico, scriptoque testimonio comprobare: etenim in Concilio Mediolanensi, cui Legatus interfuit Liberii Pontificis, Nicaenam unice Fidei Formulam professus est coram Constantio Imperatore, ut in lib. Moriendum esse pro Filio Dei ipse testatur hisce verbis: Nos legati asseverabamus in tuo palatio, et firmando non desumus, semper sic fuisse, et esse creditum a Christianis, sicuti apud Nicaeam [Col. 1045B] contra haeresim tuam Arianam, et omnes errores videtur esse sacra fides conscripta: eamdemque Fidem toto exsilii sui tempore scriptis palam libris, iisdem Nicaenae formulae verbis testatus est. Post reditum vero ab exsilio cum ad componenda Antiochenae Ecclesiae et Caesareensis provinciae dissidia, quae de Episcoporum suorum electione fuerant exortae, totus incubuisset, ad suam Ecclesiam in Sardiniam rediit, ubi quae causa illi obvenerit, cur novam Fidei Formulam conderet, et evulgaret, cur a Nicaena diversam, cur aliqua sui parte ambiguam et obscuram, nec divinari cuiquam liceat, nec tuto proferre. Haec nobis argumenta sunt, quibus jure putemus, alium a Lucifero fuisse Formulae hujusce auctorem.

Sed omnis de ipso auctore ambiguitas sublata nobis est, cum ipsissimam fere Fidei formulam jam ante a Paschasio Quesnello editam vidimus in tomo 2 Operum D. Leonis PP. in Codice Canonum ecclesiasticorum, etc., cap. 38, et Venetis typis iterum [Col. 1045C] vulgatam in tomo 3 Operum eorumdem pag. 278, quae a Balleriniis Fratribus docto equidem, et erudito labore adversus Quesnelli errores illustrata fuerunt. Nomen haec praefert in titulo Faustini Presbyteri, eademque est, quae a Mabillonio Breve Fidei inscribitur ex Ms. Augiensi, ut Ballerinii testantur; idemque, ut autumamus, codex Augiensis est, quem Mabillonius in Itinere Germanico indicat a se visum Augiae: Liber in majori folio insignis, in quo habentur omnes Patrum expositiones in Orationem Dominicam, atque etiam variae Fidei Confessiones. Ms. Oxoniense, ex quo Quesnellus edidit Codicem Canonum, etc., hunc titulum exhibet: Faustini Presbyteri Fides missa Theodosio Imperatori; aliud Thuanense: Item Faustini Presbyteri confessio verae fidei, quam praefatis scribi et transmitti jussit Theodosius Imperator: corrigit Quesnellus in dissert. 14, num. 6, quam a praefatis, etc., conjiciens jussu Theodosii descriptam fuisse a Faustino Fidem hanc, et a Theodosio ad [Col. 1045D] Damasum missam, scriniis Sedis Apostolicae postmodum inserendam: unde in Codicem Romanum translata fuit; sed Quesnelli opinionem rejiciunt Ballerinii in Praefat. ad novam hujusce Codicis editionem, quem existimant neque in Italia, neque Romae, sed in Gallia elaboratum fuisse; et ex ms. Vindobonensi ejusdem Codicis hunc titulum afferunt: Item Faustini Presbyteri confessio verae fidei, quam Presbyter scribit sibi transmitti jussit Theodosius Imperator; notant Ballerinii, scripsit, et sibi, etc.

Tres igitur codices vetustissimi Fidem hanc Faustino tribuunt; Faustinus autem alius non occurrit, uti animadvertit Quesnellus in Dissert. laudata, qui fuerit auctor hujus libelli, praeter Faustinum illum Luciferianum Presbyterum, qui cum ad Flaccillam Theodosii Imperatoris uxorem libros septem scripserit adversus Arianos et Macedonianos, et libellum precum cum Marcellino Presbytero Theodosio ipsi obtulerit, facile potuit ad eumdem Imperatorem libellum mittere Fidei [Col. 1046A] suae testem: cujus quidem sententiae assentimur. Causam vero, cur Faustinus libellum suae Fidei ederet, hanc Quesnellus ibidem significat; quia nimirum a Turbone Episcopo Eleutheropolis, qua in urbe Faustinus Roma cum Marcellino et ipso Luciferiano pulsus propter schisma Ursicini tunc degebat, veluti errorum Sabellii et Apollinaris assecla una cum collega suo vexaretur; nam de Turbone graviter conqueritur ipse Faustinus et suo et Marcellini nomine in Libello precum ad Imperatores Eleutheropoli misso, scilicet Valentinianum, Theodosium, et Arcadium, ut in Praefat. ad Libellum precum: Egregius, inquit, Turbo Eleutheropolitanae Episcopus civitatis, nostram exiguitatem despiciens . . . . . postquam audivit quosdam se integrae Fidei copulare, et per Dei gratiam rem veri crescere, nobis exitia minitatur, et turbat. Sive autem Faustinus Fidem suam ultro Theodosio obtulerit, sive a Theodosio jussus, tempus, quo illam edidit, non ante annum 379 Quesnellus constituit, cui assignantur imperii Theodosiani [Col. 1046B] exordia, nec diu post; quia altum in illa de Macedonio silentium, ac de concilio Constantinopolitano primo, a quo damnatus est an. 381, tum quod alio modo de errore contra Spiritum sanctum non loquatur, quam quo adversus illum haereticum scripserunt Alexandrini Concilii Patres in Epistola Synodica an. 362. Lequienius in tom. 3. Orient. Christ. in Episcopis Eleutheropolitanis initia Episcopatus Turbonis ad idem quodam modo tempus referre videtur, quem ait ad obitum fere Theodosii, ad an. scilicet 395, Episcopatum tenuisse; ignotus autem est annus, quo Eutychius ante Turbonem Episcopus decesserit. Auctore igitur hujusce Formulae comperto, et tempore, quo scripta fuit, tum illius scribendae cognita causa, quam parum Quesnelli exemplar differat a nostro, videamus. Faustinus brevem excusationem ibi praefigit, cur praeter Nicaenam Fidem ipse aliam scripserit, ne videretur nimirum decreta infringere Synodi Sardicensis, quae Alexandrina probaverat, vetantis [Col. 1046C] ne deinceps novae Fidei Formulae a quoquam ederentur; hoc vero exordium abest ab exemplari nostro ex codice Ambrosiano. Tum suam ipse Fidem testatur iisdem omnino verbis, praeter haec, de se sine initio genitum, non factum; cum exemplari Ambrosiano quaedam his obscuritas insit, et ambiguitas, ut superius monuimus. Demum paucis a calumnia haeresis Apollinaristae sibi illata sese defendit, et eos damnat, qui tres hypostases confitentur, quae itidem clausula deest Ambrosiano. Verum ita animadvertit Quesnellus: Faustinus, uti ejus etiam collega Marcellinus, Luciferiano schismate infectus erat, ideoque Concilii Alexandrini decreto adversabatur, quo sancitum fuerat, ut Arianae communionis participes sub Imperatore Constantio, Episcopi praesertim, in gratiam cum Catholicis reciperentur. Hinc Sabelliani, et Apollinaristae erroris suspectus habebatur; Patres etenim Synodi Alexandrinae decreverant, ut ab iis, qui ad Ecclesiam ex Arianorum societate redibant, [Col. 1046D] Sabellii quoque impia dogmata damnarentur; tum ut iidem confiterentur Spiritum sanctum non creaturam, neque alienum, sed proprium esse et indivisum ab essentia Patris et Filii; denique stolidum Apollinaris errorem exsecrarentur, qui docuerat, inanime corpus, et sensus mentisque expers sibimet Verbum Dei Filium assumpsisse. Idcirco Faustinus, ne videretur catholicam doctrinam a Patribus Alexandrinis propositam, et Ecclesiae totius consensu probatam respuere, dum decretum de iis, qui ab Arianis redierant, excipiendis rejiciebat, Sabellium nominatim damnat, et adversus illius errorem personas in Trinitate aperte distinguit; Spiritus sancti divinam esse naturam iisdem pene Synodi verbis fatetur, ac Apollinaris haeresim perspicue detestatur; de concessa autem lapsis indulgentia omnino silet; et trium hypostasum usum, de quo veluti haereseos suspecto fuerant lapsi accusati ante, quam veniam obtinerent, cujusque rectum et catholicum sensum Synodo probaverant, [Col. 1047A] omnino negat inter catholicos esse ferendum: unde alia causa cur Sabellianus diceretur ab iis, qui tres hypostases in Trinitate fatebantur, id est tres personas; Sabellius enim Deum asserebat , hoc est unam in Deo personam esse Patrem et Filium, ut ait Athanasius in expositione Fidei; et de Spiritu sancto perinde ac de Filio sentiebat, ut eos faceret, neque a Patris persona separaret, sed unam eamdemque ac veluti primariam hypostasim statueret, cujus duae illae Filii et Spiritus Sancti essent , ait Petavius in lib. I, cap. 6. Verum cum Graecum nomen pro sive essentia veteres Patres adhibuerint praesertim ante Nicaenum Concilium, et re vera tum id significet, quod simpliciter existit, id est essentiam, tum id, quod per subsistit, individuum scilicet, seu personam, de quibus vide Petavium in lib. IV, cap. 1, 4, 7, hoc individui sensu Graeci Patres illud postea usurparunt, quo ab iis etiam, qui ad rectae Fidei communionem ab Arianis reversi fuerant, usurpabatur; [Col. 1047B] nam trium hypostasum nomine non tres essentias, nec tres Deos, aut tria principia intelligebant, sed tres in Trinitate personas, Patrem, qui vere sit et subsistat, Filium ut existentem et subsistentem, et Spiritum sanctum, ut subsistentem, et existentem: quod Epistola Synodica Alexandrina testatur. Ita disputationes quieverant litesque tum de voce exortae praesertim Antiochiae, unde Antiochenum schisma conflatum, teste Basilio ep. 349, veter. edit. apud Petavium lib. IV, cap. 4, num. 11, cum Terentio Comiti scribit, haud parvi momenti se quaestiones illas ducere, ob quas initio schisma conflatum est: quo in loco advertendum dissidium hocce inter Graecos Orientales primo coepisse, non inter Graecos et Latinos, ut affirmat praefatio in Synodicas litteras Concilii Alexandrini tom. 2, Concil. Ven. Edit. prioris. At, quo tempore Faustinus hanc Fidem edidit, sopitus ignis contentionis vehementius jam exarserat, quem Latini quoque fovebant ingenti partium studio; [Col. 1047C] alii quippe nomine volebant intelligi, id est essentiam, seu substantiam; alii personam, seu subsistentiam personalem, et inter sese substantiam, hi pro subsistentia, illi pro essentia interpretantes, de vi ipsa vocum earumdem in Latino sermone decertabant. Quare Faustinus, cum substantiae voce essentiam significari contenderet, tres substantias in Trinitate negat esse enuntiandas; consequens quippe erat, ut tres Deos confiterentur, qui tres substantias illa significatione confitebantur; et in ipsa Fide describenda substantiae nomen, quatenus essentiam exprimit, pene de industria repetiisse videtur: illi vero, qui nomine personam exprimi aiebant, Faustinum, ejusque collegam Marcellinum Sabellianismi accusabant, quippe unam in Trinitate personam defendere ipsis viderentur. Et ex hisce conjicere licet, Faustinum hanc etiam ob causam mentionem injecisse in Formulam Fidei de tribus substantiis, ut nimirum Damasi Romani Pontificis gratiam aucuparetur, [Col. 1047D] cui in Schismate Ursicini fuerat infensus; Damasus enim de trium controversia silentium indixerat, uti vult Baronius ad an. 372, ex litteris Cyrilli Alexandrini, et in Hieronymi sententiam concesserat, qui trium hypostasum usum improbabat. [Col. 1048A] Quamquam cum sit incertum, utrum Eleutheropoli versaretur Faustinus, dum Fidem edidit, quod putat Quesnellus, an alia in urbe, certe in Oriente, ubi contentio adhuc fervebat de usu, sensuque trium hypostasum, hinc conjectura ducimur ad credendum, omnem hujus Fidei scribendae causam illi fuisse, ut, cum unam esse , id est essentiam seu substantiam Trinitatis affirmaret, ab eorum calumniis sese defenderet, qui tres hypostases fatebantur eo sensu, qui ab Alexandrina Synodo probatus fuerat, et vocis hujus vim pro sua ipsorum sententia interpretantes, Sabellianismi caeteros accusabant, qui aliter illam interpretarentur. Quare Faustinus suam Fidem exhibet Imperatori ita, ut cum catholica doctrina Synodi omnino conveniat, autem, et substantiae voces sua tantummodo interpretatione velit esse explicandas: quod ipsum Formulae initium significat: Primae fidei confessionem contra Sabellium signamus et contra hos, qui sub nomine Catholicae Fidei impia verba defendunt, [Col. 1048B] dicentes tres esse substantias.

Atque haec satis de Formula Faustini; quae num Lucifero conveniant, quisquam facile cognoscit, ipsis solummodo Fidei verbis spectatis, et consilio, quo edita fuit. At quis dixerit, Fidem a Lucifero quidem scriptam a Faustino in suam Formulam, additis exordio et clausula, adscitam, ut magis ex ipso auctore probaretur. Verum Luciferi nomen non siluisset Faustinus, quem in Libello precum tot laudibus semel atque iterum ornat; ac demum ex hactenus dictis ita potest recte constitui, Formulam Fidei, quam ex Ambrosiano Codice hic exhibemus, Lucifero, qui Nicaenae Fidei Formulam unice secutus est, qui nihil umquam ambiguum, nihil obscurum de Trinitate scripsit, qui decreta Synodi Alexandrinae suo assensu confirmavit, qui Sabellii errores palam exsecratus est in lib. de non conv. cum haeret. et nullius haeretici erroris in suspicionem umquam adductus fuit, illam, inquam, Fidei Formulam non esse [Col. 1048C] tribuendam, sed vel ab inscito quopiam homine, vel secta Luciferiano e Faustiniana Formula depromptam, ambiguis, quae notavimus, corruptam vocibus, et aut inscite, aut fraudulenter Lucifero ascriptam, quinto circiter saeculo, postea, illius nomine praefixo, Codici Ambrosiano insertam fuisse. Addere haec lubet ex Praefatione tomi primi Opp. Sirmondi Venet. Edit. num. 2: Cum eo Libello Precum Marcellini et Faustini traditam fuisse Imperatoribus fidei Confessionem, quae in Codice Canonum et Constit. Ecclesiae Rom. ante viginti annos edito in Append. ad S. Leonis Opera edit. an. 1675, pag. 138. Faustini Presbyteri Fides missa Theodosio Imperatori inscribitur, aliqui existimant: verum cum in Praefatione Libelli ejusdem, quae Schismatici hominis est, Imperatores dicantur Valentinianus, Theodosius, et Arcadius, Libellus Precum in annum 383 rejici debet, quo Arcadius renunciatus est Augustus, nec anno 392 postponi potest, quo Valentinianus decessit: id autem cum anno editae Fidei nequit convenire: [Col. 1048D] alii Libellum Confessione Fidei posteriorem aliquot annis censent: quod esse verisimilius videtur. Utriusque Fidei exemplum sub uno aspectu hic jam subjiciamus.




[Col. 1049A]

Ex Membranaceo Codice Ms. Bibliothecae Ambrosianae signato I, 101, in parte superiori.
INCIPIT [a 1Kb] FIDES S. LUCIFERI EPISCOPI. [1Kb] (C,S)
[Col. 1049]

[Col. 1049B] Nos Patrem credimus qui non sit Filius, sed habeat Filium de [b 1Kb] se sine initio non ad se factum. Et Filium credimus qui non sit Pater, sed habeat Patrem de quo sit genitus, non factus. Et Spiritum sanctum credimus qui sit vere spiritus Dei: unde Divinae Trinitatis unam substantiam confitemur, quia qualis est Pater secundum substantiam, talem genuit Filium. Et Spiritus sanctus non creatura existens, sed spiritus Dei, non est alienus a substantia Patris et Filii, sed est ipse ejusdem substantiae cum Patre et Filio sicuti ejusdem Deitatis. Explicit.





[Col. 1050A]
Ex Cod. Canonum et Constitutorum Sanctae Sedis Apostolicae, in tom. 3 Opp. D. Leonis Ven. Edit. an. 1757, col. 278.
FIDES FAUSTINI PRESBYTERI Missa Theodosio Imperatori. (S)

Sufficiebat fides [c 10Kb] conscripta adversus haeresim Arianam. Sed quia pravo ingenio quidam sub illius fidei confessione impia verba commutant [d 1Kb] , nobis invidiam facientes, quod velut haeresim Sabellii tueamur; paucis et contra Sabellium primae fidei confessione [e 1Kb] signamus; et contra hos, qui sub nomine catholicae fidei impia verba defendunt, dicentes tres esse substantias; cum semper catholica fides unam substantiam Patris et Filii et Spiritus sancti confessa [Col. 1050B] sit.

Nos Patrem credimus, qui [f 1Kb] non sit Filius, sed habeat Filium de se sine initio genitum, non factum: et Filium credimus, qui non sit Pater, sed habeat Patrem, de quo sit genitus, non factus: et Spiritum sanctum credimus, qui sit vere Spiritus Dei. Unde et divinae Trinitatis unam [g 1Kb] substantiam confitemur: quia qualis est Pater secundum substantiam, talem genuit et Filium: et Spiritus sanctus non creatura existens, sed Spiritus Dei, non [h 1Kb] est alienus a substantia Patris et Filii; sed est ejusdem et ipse substantiae cum Patre et Filio, sicut ejusdem Deitatis.

Nam qui nos putant esse [i 1Kb] Apollinaristas, sciant quod non minus Apollinaris haeresim exsecramur, quam Arianam. Miramur autem illos catholicos probari [Col. 1050C] posse, qui Patris, et Filii, et Spiritus sancti tres substantias confitentur. Sed et si dicunt non se credere Filium Dei, aut Spiritum sanctum creaturam; tamen contra [j 1Kb] impiam fidem sentiunt, cum dicant tres esse substantias: consequens est enim, ut tres Deos confiteantur, qui tres substantias confitentur. Quam vocem semper catholici exsecrati sunt.




ANNO DOMINI CCCXCVII.
SANCTUS PACIANUS BARCILONENSIS EPISCOPUS.
(Ex Galland. Vet. Patr. Biblioth. t. VII.)




[Col. 1051]
PROLEGOMENA.

[Col. 1051A] I. Pacianum, eximium licet, Hispaniarum decus, ex uno tamen Hieronymo inter veteres compertum habemus; qui et paucula de eo memoriae tradidit: unde sua reliqui sequioris aevi scriptores hausisse noscuntur. Discimus ergo ex Doctore maximo [(a) 1Kb] , sanctum Pacianum Barcilonae in Pyrenaei jugis episcopum castitate et eloquentia floruisse, eumque tam vita quam sermone clarum, sub Theodosio principe jam ultima senectute vitam cum morte commutasse: ut propterea maxime claruerit beatus antistes circa Christi annum CCCLXX, qui scilicet anno CCCXCII, quo de eo scribebat Hieronymus, jam e vivis excesserat, Alibi vero sanctus Doctor ejus generis nobilitatem satis prodit, dum Dextrum, cui et librum suum de Viris illustribus nuncupavit, nostri Paciani filium, [Col. 1051B] nondum ad sacerdotium evecti, clarum apud saeculum et Christi fidei deditum memorat [(b) 1Kb] . Qua de re alio in loco mentionem rursus injiciens, haec habet [(c) 1Kb] : Ante annos ferme decem, cum Dexter amicus meus qui praefecturam administravit praetorii, me rogasset ut auctorem nostrae religionis ei indicem texerem, etc. Sic Hieronymus anno CCCCII de Dextro Paciani filio; qui postquam anno CCCLXXXVII creatus fuit sub Theodosio magno comes rei privatae, anno demum CCCXCV sub Honorio praefecti praetorio munere functus fuisse traditur, ut ex prosopographia Codicis Theodosiani colligimus [(d) 1Kb] .

II. Atque haec ab Hieronymo de Paciani cum illustri genere, tum vitae integritate, episcopalis officii administratione ac doctrinae laude, litterarum monumentis mandata comperimus, qui et ista de eo [Col. 1052A] testata reliquit [(e) 1Kb] : Scripsit, inquit, Pacianus varia opuscula, de quibus est Cervus, et contra Novatianos. Et primum quidem hic nominatum opusculum, Cervus inscriptum, prorsus interiit. Ejus meminit sanctus Pater in iis quae adhuc superant [(f) 1Kb] : ad quem locum de insolenti operis inscriptione nonnulla ex Cangio monuimus, quibus addas maxime velim cl. Tillemontio observata [(g) 1Kb] .

Exstat vero alterum cujus meminit Hieronymus, Paciani opus contra Novatianos, tres videlicet ipsius epistolae ad Sympronianum Novatianum; quarum prima de Catholico nomine, secunda de Symproniani litteris, tertia demum contra tractatus Novatianorum feruntur inscriptae: easque post annum CCCLXXVII ab auctore conscriptas hinc arguit laudatus Tillemontius [Col. 1052B] [(h) 1Kb] , quod Apollinaristas memoret [(i) 1Kb] .

Has porro epistolas excipit praeclarum sane opusculum, Paraenesis seu libellus exhortatorius ad poenitentiam: cui denique accedit Sermo de Baptismo: utrumque nimirum inter ea varia opuscula reponendum quae, Hieronymo teste, scripturae commisisse perhibetur noster Barcilonensis antistes.

Haec autem omnia Paciani opera ex principe Tiliana editione sedulo recensuimus; in capita seu sectiones distinximus, quae antea minus commode continuo ductu ferebantur descripta: sed in illud maxime animum intendimus, quo textus in praecedentibus editis, pluribus in locis depravatus, ad pristinam integritatem restitueretur, aliquot subinde observationibus ad veram lectionem confirmandam subjectis.




[Col. 1051]
SANCTI PACIANI EPISTOLAE TRES AD SYMPRONIANUM NOVATIANUM. (S)



EPISTOLA I. De Catholico nomine. Pacianus Symproniano fratri salutem.
[Col. 1051D]

I. Si non carnalis intentio, sed, ut ego arbitror, [Col. 1052D] vocatio spiritualis est, domine, quod ex nobis fidem catholicae veritatis examinas: tu potissimum quae vel quam diversa sequereris indicare debueras, qui a rivulo procul in quantum apparet exorsus, fontem [Col. 1053A] atque originem principalis Ecclesiae non tenebas: te, ut quae causa potissimum de unitate corporis nostri solvisset, aperires: nudari enim eas partes oportet quibus medicina deposcitur. Nunc clauso, ut ita dixerim, litterarum sinu, quae membra nobis potissimum curanda sint non videmus. Tantae enim a capite christiano haereses exstiterunt, ut nominum ipsorum sit volumen immensum. Nam ut Judaeorum haereticos praetermittam, Dositheum Samaritanum, Sadducaeos et Pharisaeos: quanti apostolorum temporibus emerserint, dinumerare perlongum est: Simon magus, et Menander, et Nicolaus, et caeteri quos fama recondit obscura. Quid [a 1Kb] posterioribus temporibus Ebion, et Apelles, et Marcion, et Valentinus et Cerdon: nec longe post eos, Cataphryges et [Col. 1053B] Novatiani, ut examina novella praeteream? Quis ergo mihi primum per litteras refutandus est? Ipsa, si voles, nomina omnium charta non capiet: nisi quod scriptis tuis, poenitentiam usquequaque damnantibus, secundum Phrygas te assensisse pronuntias: Verum his ipsis, domine charissime, tam multiplex et diversus est error, ut non hoc unum in illis quod contra poenitentiam sapiunt, sed quasi quaedam capita Lernaea ceadenda sint.

II. Et primum hi plurimis nituntur auctoribus: nam puto, et Graecus Blastus ipsorum est: Theodotus quoque et Praxeas, vestros aliquando docuere: ipsi illi Phryges nobiliores qui se animatos mentiuntur a Leucio, se institutos a Proculo gloriantur: Montanum et Maximillam et Priscillam secuti, quam [Col. 1053C] multiplices controversias excitarunt de Paschali die, de Paracleto, de apostolis, de prophetis: multaque alia, sicut et hoc de Catholico nomine, de venia poenitentiae. Quare si omnia ista discutere velimus, docili praesentia opus est: si haec sola quae scribis non satis instruerem, tamen quia quoquo modo admirantibus serviendum est, informandi tui gratia, summatim ad ea de quibus scribere dignatus es conloquimur. Si quid scire plenius de nostro voles, oportet ut de tuo profiteare simplicius; ne obscurius consulendo, non scire nos facias, utrum interroges an lacessas. Interea quod ad praesentes pertinebit, ante omnia te rogatum volo, ne ob hoc ipsum auctoritatem mutueris errori; quod, sicut ais, per orbem totum nullus intus sit qui te revinceret, aut [Col. 1053D] persuadere tibi posset contra quam crederes. Nam et si nos imperiti, peritissimus Dei Spiritus: et si nos infideles, fidelis Deus, qui negare se non potest (II Tim., II, 13). Tum porro, quod [b 1Kb] obnitendo, sacerdotibus Dei diu contendere non licebat. Nos, inquit Apostolus, talem consuetudinem non habemus, nec Ecclesia Dei (I Cor., XI, 16). Post unam correptionem (Tit., III, 10), sicut scis ipse, contentiosus omittitur. Persuadere autem quis aliquid possit invito? Tua ergo, frater, non illorum culpa est, si [Col. 1054A] tibi quod erat optimum, nemo persuasit. Nam et hodie in potestate tua est ut nostra etiam scripta contemnas, si ea mavis vincere quam probare. Caeterum et ipsi Domino et apostolis ejus plurimi restiterunt; nec persuaderi veritas cuiquam potuit, nisi ei propria religione consensit. Itaque, domine, et nos non ea fiducia scripsimus, qua repugnanti aliquid persuadere possimus; sed ea fide qua volenti bonae pacis aditum non negemus; quae si animo tuo et cordi est, de Catholico nomine nullum habet esse luctamen. Si enim per Deum id populus noster adipiscitur; nec interrogandum est, praecedente auctoritate divina: si per hominem; quando usurpatum, detegendum. Tunc si bonum nomen est, non recipit odium: si malum, caret invidia.

[Col. 1054B] III. Novatianos audio de Novato aut Novatiano vocari: sectam tamen in his, non nomen accuso: nec Montano aliquis aut Phrygibus nomen objecit. Sed sub apostolis, inquies, nemo Catholicus vocabatur. Esto, sic fuerit, vel illud indulge. Cum post apostolos haereses exstitissent, diversisque nominibus columbam Dei atque reginam lacerare per partes et scindere niterentur: nonne cognomen suum plebs apostolica postulabat, quo incorrupti populi distingueret unitatem, ne intemeratam Dei virginem error aliquorum per membra laceraret? Nonne appellatione propria decuit caput principale signari? Ego forte ingressus populosam urbem hodie, cum Marcionitas, cum Apollinariacos, Cataphrygas, Novatianos et caeteros ejusmodi comperissem, qui se christianos [Col. 1054C] vocarent: quo cognomine congregationem meae plebis agnoscerem, nisi Catholica diceretur? Age, quis caeteris plebibus nomina tanta largitus est? Cur tot urbibus, tot nationibus sua quaeque descriptio est? Ipse ille qui catholicum nomen interrogat, causam sui nominis nesciet, si requiram unde mihi traditum est. Certe non est ab homine mutuatum, quod per saecula tanta non cecidit. Catholicum istud nec Marcionem, nec Apellem, nec Montanum sonat, nec haereticos sumit auctores. Multos nos Spiritus sanctus edocuit, quem paracletum apostolis et magistrum Deus misit e coelis; multa ratio, sicut dicit Paulus, et honestas, et, ut ait, ipsa natura. Quid? Parva nobis de apostolicis viris, parva de primis sacerdotibus, parva de beatissimo Cypriano martyre [Col. 1054D] atque doctore currit auctoritas? An volumus docere doctorem? An sapientiores illo sumus, et spiritu carnis inflamur adversus eum, quem aeterni Dei testem nobilis cruor et clarissimae passionis corona produxit? Quid tot earum partium sacerdotes, quos per totum orbem cum eodem Cypriano pax una solidavit? Quid tot annosi episcopi, tot martyres, tot confessores? Age. Si illi usurpando nomini huic auctores idonei non fuerint, nos idonei erimus negando? Et nostram potius auctoritatem patres sequentur, [Col. 1055A] et emendanda sanctorum cedet antiquitas, et jam putrescentia vitiis tempora canones apostolicae antiquitatis eradent?

IV. Nec tamen aestues, frater: Christianus mihi nomen est, Catholicus vero cognomen. Illud me nuncupat; istud ostendit: hoc probor, inde significor. Et si reddenda postremo Catholici vocabuli ratio est, et exprimenda de graeca interpretatione Romana: Catholicus, ubi unum, vel, ut doctiores putant, obedientia omnium nuncupatur, mandatorum scilicet Dei. Unde Apostolus: Si in omnibus obedientes estis (II Cor. II, 9). Et iterum: Sicut enim per inobedientiam unius peccatores constituti sunt multi: sic per dicto audientiam unius, justi constituentur multi (Rom. V, 19). Ergo qui Catholicus, idem justi obediens. [Col. 1055B] Qui obediens, idem est Christianus: ita Catholicus, Christianus est. Quare ab haeretico nomine noster populus hac appellatione dividitur, cum Catholicus nuncupatur: sed et si Catholicus ubique unum est, sicut superiores putant, id ipsum David indicat dicens: Astitit regina in veste aurata et variegata (Psal. XLIV, 10), hoc est, una in omnibus. Et in Cantico canticorum Sponsus haec loquitur: Una est columba mea, perfecta mea, una est matri suae, electa est genitrici suae (Cant., VI, 8). Et iterum: Adducentur regi virgines post eam (Ps. XLIV, 15). Et adhuc: Adolescentulae, quarum non est numerus (Cant. VI, 7). Ergo in omnibus una, et una super omnia.

V. Si rationem nominis quaeris, apparet. De poenitentia vero, Deus praestet ut nullis fidelibus necessaria [Col. 1055C] sit; nemo post sacri fontis auxilium, foveam mortis incurrat: nec tarda solamina ingerere sacerdotes aut docere cogantur, ne peccandi iter aperiant, dum peccanti remediis blandiuntur. Sed nos hanc indulgentiam Dei nostri miseris, non beatis, nec ante peccatum, [a 1Kb] sed peccata detegimus: nec sanis medicinam, sed male habentibus nuntiamus. Si nihil in baptizatos possunt nequitiae spirituales, nihil fraus illa serpentis quae primum subvertit hominem, quae posteris ejus tot titulos damnationis impressit; si recessit a mundo, si regnare jam coepimus, si nullum oculis, nullum manibus, nullum mentibus nostris crimen obrepit; abjiciatur hoc Dei donum, repellatur auxilium, nulla exomologesis, nulli gemitus audiantur; contemnat omne remedium superba justitia. Quod [Col. 1055D] si haec homini suo Dominus providit; si idem stantibus praemia, qui jacentibus remedia largitus est: desinite divinam accusare pietatem, aut tot coelestis clementiae titulos objectu rigoris eradere, aut gratuita Domini bona inobsecrabili asperitate prohibere. [Col. 1056A] Non largimur ista de nostro. Convertimini ad me, dicit Dominus, simulque jejunio, et fletu, et planctu, scindite corda vestra (Joel. II, 12). Et iterum: Relinquat impius vias suas, et vir facinorosus cogitationes suas, et convertatur ad Dominum, et misericordiam consequetur (Is. XLV, 7). Itemque Propheta in hunc modum clamat: Quoniam Deus pius, et mitis et patiens est, [b 23Kb] et qui reflectat sententiam adversus malitias irrogatam (Joel. II, 13). Habetne tam diutinum serpens venenum, et Christus non habet medicinam? Diabolus in mundo interficit, Christus hic non potest subvenire? Pigeat sane peccare, sed poenitere non pigeat. Pudeat periclitari, sed non pudeat liberari. Quis naufrago tabulam, ne evadat, eripiet? Quis sanandis vulneribus invidebit? An non David [Col. 1056B] dicit: Lavabo per singulas noctes lectum meum, lacrymis stratum meum rigabo (Ps. VI, 7). Et iterum: Peccatum meum ego agnosco, et facinus meum non texi (Ps. XXXI, 5). Et adhuc: Dixi: prosequar adversum me delictum meum Deo meo, et tu remisisti impietatem cordis (Ibid.). Nonne ille post caedis et adulterii reatum, pro Bethsabee poenitenti, Propheta respondit: Dominus abstulit a te peccatum tuum (II Reg. XII, 13). Num Babylonium regem post tot idololatriae facinora damnatum, exomologesis non liberavit? Et quid est quod ait Dominus: Nonne qui ceciderit, resurget, et qui aversus fuerit, convertetur (Jer. VIII, 4)? Quid illa tot similitudinum dominicarum argumenta respondent? Quod drachmam invenit mulier, et gratulatur inventam; quod pastor ovem [Col. 1056C] reportat erraticam; quod filio revertenti, post [c 1Kb] prodacta omnia bona, et cum meretricibus et fornicariis [d 1Kb] nepotata, pater blandus occurrit, et invidum fratrem ostensa ratione castigat? Filius, inquiens, meus hic mortuus fuerat, et revixit; perierat, et inventus est (Luc. XV, 32). Quid ille in via vulneratus, a Levita et sacerdote praeteritus? Nonne curatur? Revolve quae Spiritus dicat ecclesiis (Apoc. II): Ephesios desertae dilectionis accusat: stuprum Thyatirenis imputat; Sardos in opere cessantes, Pergamenos docentes diversa reprehendit; Laodicenorum divitias inurit; et tamen omnes ad poenitentiam satisfactione invitat. Quid Apostolus ad Corinthios cum ita dicit: Ne cum venero, lugeam multos ex his qui ante peccaverunt, et non egerunt poenitentiam ex [Col. 1056D] his quae ante gesserunt in fornicatione et immunditiis suis (II Cor. XII, 21). Quid, cum rursus ad Galatas? Si quis praeventus fuerit in aliquo delicto (Gal. 6, 1); id est, quocumque, vos qui spiritales estis, instruile ejusmodi in spiritu mansuetudinis, cavens ne et tu tenteris. [Col. 1057A] At numquid paterfamilias, in magna domo, argentea tantum et aurea vasa custodit? Nonne et fictilia et lignea, et composita quaedam et refecta dignatur? Nunc gaudeo, inquit Apostolus, quia contristati estis ad poenitentiam (II Cor. VII, 9). Et iterum: Quia secundum Deum tristitia, poenitentiam, in salutem, stabilem operatur (Ibid. 10).

VI. Sed poenitere non licuit. Nemo sine fructu imperat laborem: Dignus est enim mercenarius mercede sua (Matth. X, 10; Luc. X, 7). Numquam Deus non poenitenti comminaretur, nisi ignosceret poenitenti. Solus hoc, inquies, Deus poterit. Verum est: sed et quod per sacerdotes suos facit, ipsius potestas est. Nam quid est illud quod Apostolis dicit: Quae ligaveritis in terris, ligata erunt et in coelis: Et quaecumque [Col. 1057B] solveritis in terris, soluta erunt et in coelis (Matth. XVI, 19; Joan. XX, 23)? Cur hoc si ligare hominibus ac solvere non licebat? An tantum hoc solis Apostolis licet? Ergo et baptizare solis licet, et Spiritum sanctum dare solis, et solis gentium peccata purgare: quia totum hoc, non aliis quam Apostolis imperatum est. Quod si uno in loco, et resolutio vinculorum et sacramenti potestas datur; aut totum ad nos ex apostolorum forma et potestate deductum est; aut nec illud ex decretis relaxatum est. Ego, inquit, fundamentum posui; alius autem superaedificat (I Cor. III, 10). Hoc ergo superaedificantes, quod Apostolorum doctrina fundavit. Denique et episcopi, Apostoli nominantur, sicut de Epaphrodito Paulus edisserit: Fratrem et commilitonem, [Col. 1057C] inquit, meum; vestrum autem apostolum (Philip. II, 25). Si ergo et lavacri et chrismatis potestas, majorum et longe charismatum ad episcopos inde descendit; et ligandi quoque jus adfuit atque solvendi. Quod etsi nos ob nostra peccata temerarie vindicamus; Deus tamen illud, ut sanctis et Apostolorum cathedram tenentibus, non negabit; qui episcopis, etiam Unici sui nomen indulsit.

VII. Plura scriberem, frater, ni et celeritate pueri revertentis urgerer, et vel praesenti tibi, vel [a 1Kb] de omni proposito confitenti, copiosiora servarem. Nemo episcopum hominis contemplatione despiciat. Recordemur, quod Petrus Apostolus Dominum nostrum Episcopum nominarit; Sed conversi, inquit, modo ad episcopum et pastorem animarum vestrarum [Col. 1057D] (I Petr. II, 25). Quid episcopo negabitur, in quo Dei nomen operatur? Reddet quidem illi rationem, si quid perperam fecerit, vel si corrupte et impie judicarit. Nec praejudicatur Deo, quo minus mali aedificatoris opera rescindat: interea si pia illa administratio est, adjutor Dei operum perseverat. Ecce Apostolus ad laicos scribit: Si cui quid donatis, et ego: Nam et ego quod donavi, si quid donavi, propter vos in persona Christi; ut non possideatur a satana; non enim versutias ejus ignoramus (II Cor. II, 10, 11). Si autem quod laici donant, Apostolus donasse se dicit; quod episcopus fecerit, qualiter respuetur? [Col. 1058A] Ergo nec baptisma, nec criminum remissio, nec innovatio corporis, sanctae potestati ejus indulta est; quia nihil propria usurpatione mandatum est, totumque id ex apostolico jure defluxit. Scio, frater, hanc ipsam poenitentiae veniam non passim omnibus dari, nec ante quam aut interpretatio divinae voluntatis, aut forsitan visitatio fuerit, relaxari. Magno pondere magnoque libramine post multos gemitus effusionemque lacrymarum, post totius ecclesiae preces, ita veniam verae poenitentiae non negari, ut judicaturo Christo, nemo praejudicet. Si apertius, quid tu sentias, scripseris, frater; plenius instrueris.



EPISTOLA II. De Symproniani litteris.

[Col. 1058B] Pacianus episcopus Symproniano fratri salutem.

I. In quaestione prolixa, quantum potero brevitatem sequar. Neque tibi, frater, sub interrogationis bonae specie, occulta verborum tela jaculanti atque objicienti, quae ipse machinare, aliquam vicem malitiae repensabo. Orare pro persequentibus jubemur, maledicentibusque benedicere (Matth. V, 44). Fraus enim quasi vulpeculae, vis autem leonis est: utrumque ab homine alienissimum; sed fraus odio digna majore. Nam cum plus nocere credas, quasi ignarus interrogas; cum docere te putes, simulas erudiri. Rabbi, Dominum vocabant veteres Pharisaei, cum aenigmata legis opponerent; Magistrum appellabant, cum sibi omne magisterium vindicarent. Quidlibet agas, frater, totum ex me simpliciter recognosces. [Col. 1058C] Malo imperitus, quam malitiosus intelligi: malo fatuus quam callidus judicari. Quare prius quam rationem fidei nostrae (de qua moveris) assignem, accipe pauca de litteris tuis quas tractatui praetulisti.

II. Refectum esse te dicis prioribus epistolis meis, et statim addis me cum amaritudine respondisse quae scripserim. Si amara reficiunt, quid dulcia operentur ignoro; nisi quia, ut in medicinae poculis, solet amarum magis quam dulce medicari. Sed quaeso, litteras meas repetas, an aliquo felle respersae sint, quid superbum, quid insuave responderim. Plures me, ais, haereses nominasse, de quibus nemo quaesierit. Age, quid tua si haereticus non eras? Qui cum de fide nostra moveres quaestionem, [Col. 1058D] et doceri velle te diceres, scripsi ignorantiae causas esse multiplices, quae vos potissimum haberet, ut aperires, ne retexendis pluribus aestuarem. De Catholico nomine multa respondi placide. Dixi enim, nihil alterius interesse quid alius vocaretur. Ac si vim nominis postulares, quodcumque illud esse mirificum, seu unum in omnibus, seu unum super omnia, seu quod ante non dixi, filius regis, id est populus Christianus. Adeo certe non inditum nobis quod per saecula tanta non caderet. Et sane gratulor quod licet alios anteposueris, etiam circa nos assentiare de nomine. Quid si negares? Natura clamaret. [Col. 1059A] Aut si adhuc dubitas, taceamus. Ambo, quod vocabimur, hoc erimus teste nominis vetustate. Caeterum si pertinacius flagitaveris, vide ne tibi vir ille virtutis exclamet: Quid interrogas nomen meum? Et ipsum est mirabile (Judic. XIII, 18). Tunc addidisti sane, unde Catholici nomen hoc traherent, non esse reputandum; quia nec Valentinis si a Valentino, nec Phrygibus si a Phrygia, nec Novatianis si a Novatiano vocarentur, imputari solere.

III. Hic tu graviter commoveris, et quasi aculeo fixus erigeris; nam sic iratus exclamas: Numquid Cypriano sancto viro hoc obest, quod populus ejus apostaticum nomen habet, vel Capitolinum, vel [a 9Kb] Syndreum? Conviciaris; et ecce non moveor. Horumne aliquid appellati sumus? Interroga saeculum, [Col. 1059B] frater, totosque ex ordine annos; an nobis nomen hoc haeserit, an Cypriani populus aliud quam Catholicus nominatus sit. Numquam nomen ullum ex his audivi. Jam vide, si vocari aliquis eo nomine potuit, quod sibi nescit impositum. Quid ergo? Maledicta sunt ista, non nomina; et maledicta irascentium, maledicta petulantium. Quotvis et ego vos possum appellare nominibus, si liceat irasci. Cyprianum sanctum vocas, et populum ejus apostaticum? Quomodo? si initium [b 24Kb] sanctum, et farina; et si radix sancta, et rami (Rom. XI, 16). Egone apostaticus, an Novatus? Novatus, inquam, patre prodito, Ecclesia derelicta, partu uxoris effuso? Egone apostaticus, an Novatianus, quem absentem epistola episcopum finxit; quem consecrante nullo, linteata [Col. 1059C] sedes accepit? Verum ista posterius: interim ipsi vos dicite quid vocemini. Negatisne Novatianos a Novatiano vocari? Quodlibet nomen imponas, semper istud haerebit. Scrutare totos (si videtur) annales, et crede tot saeculis: respondebis Christianum. Inquirente me genus sectae; Novatianum non inficiaberis. Nec tamen ego Novatiani tui nomen accuso, quod toties requisitum circumloquentibus lineis, et operto quodam sinu claudis. Fatere simpliciter: nihil est sceleris in nomine. Quid te toties interrogatus abscondis? quid causam nominis erubescis? Cum primum scripseras, Cataphrygem putabam. Tune secundis quidem litteris confiteris? Meo invides nomini, et tuum vitas? Vide qui sit pudoris in causa, quae refugit quod vocatur.

[Col. 1059D] IV. Quae castigas et agis? Quasi ad rhetorem venerimus, aut ars sit tractanda, aut de versibus Virgilii, versus enarrarem? Cum plures haereticos nominassem, addidi: [c 1Kb] Et quos fama recondit obscura. Et unde tu hoc de Virgilii versu tractum putas, si Virgilium omnino non noveras? Atqui nego, non ex ordine versum posui. Dixi enim: Quos fama recondit [Col. 1060A] obscura; ut loquentibus moris est, ex copia sermonis humani dicere aliquid quod ante dictum sit. Tu vero versum suo ordine sua compage repetisti. Adeo Virgilium plus amasti, ut ne fas fieri putares, si versum ejus infringeres? Et tamen ego a parvulo didiceram. Quid mirum si in ea incidi quae sciebam? In te, frater, tantus est labor, ut ea nunc demum legas quae lecta quondam ab aliis erubescebas? Latinis institutum, Latine loquentem tam accusare debebis, quam Graece Graecum, quam Parthice Parthum, quam Punice Poenum: Medis, Aegyptiis, Hebraeis sua lingua est secundum copiam Domini, qui eam in centum viginti ora modulatus est. Poeticum versum episcopus dixit. Quid Paulus Apostolus? Erubescit, cum Atheniensem illum versum [Col. 1060B] et dixit et comprobat? Nam in Actis Apostolorum ita ponit; Quidam etiam secundum vos dixerunt: Hujus namque genus sumus: cum igitur genus simus Dei (Act. XVII, 28, 29). Et rursus ad Titum dixit: Dixit quidam ex illis proprius eorum propheta, Cretenses semper mendaces, malae bestiae, ventres pigri (Tit. I, 12, 13). Et addit: Testimonium hoc verum est. Sic peccamus exemplo: nec rhetores sumus, sed quamcumque vocem, copiam Dei credimus. Latium, Aegyptus, Athenae, Thraces, Arabes, Hispani Deum confitentur; omnes linguas Spiritus sanctus intelligit. Tu ipse cur ais, Litteras tuas vivaci cedro perlinam propter cariosos hostes musarum. Quarum, oro, musarum? An quae invenerint litteras et scripserint chartas quas tincae persequentur? Dic, [Col. 1060C] oro, frater, musae litteras repererunt? Nonne per Dominum omnia, et a Deo omnia? Praeter illas [d 1Kb] centum et viginti linguas, fuit adhuc alia musarum? Hesiodus istud in Helicone mentitus est, sed Atheniensium studio, quibus, ut Apostolus ait, nihil vacabat nisi loqui (Act. XVII, 21). Nos teste Apostolo (I Cor. XIV, 10, 18) omnium vocum modos, omnium genera linguarum a Deo inspirata retinemus. Ignosco tamen, frater, si quid et tu de tuo auctore praesumis, et Novatiani philosophiam per quam ille in naufragium religionis incurrit, cum Hesiodi auctoritate conjungis. Verumtamen Apostoli neminisse debueras, qui ait: Videte ne quis vos decipiet per philosophiam et inanem seductionem (Coloss. II, 8).

V. Jam quale illud est quod Catholicis imputandum [Col. 1060D] putas, si quando vos reges aut imperia persecuta sunt? Ergo e contrario vobis debuit imputari quoties regum [e 1Kb] et persecutionem Catholici pertulerunt: atque nostros pagani principes, persecuti sunt. Vos Christianorum odia pertulistis? Sed nostri magis questi sunt. Viderit qui hoc fecit, qua mente, quo spiritu; pacemne an discordia procurarit. [Col. 1061A] Verum et si quidam eorum deliquerunt, inquit, numquid fidem Dei destruunt (Rom. III, 3)? Nec tamen tu querelam putes fuisse nostrorum. Sed cum per nostram fidem Christiani principes esse coepissent; ipsi principes Catholicae, hoc est suae parti faventes proprio dolore commoti sunt; nisi forte Danieli imputabitur quod a Dario vindicatus est; aut Hesteri sanctissimae feminae, cum pro ea dux regis occiditur; aut tribus pueris, quod propter eos post experimenta flammarum, profanis et incredulis rex Babylonius comminatur. Nonne Simonem Petrus, [a 1Kb] judice astipulante, confundit? Non Helima, favente Sergio, Paulus excaecat? [b 1Kb] Vindicatus esset et Hierosolymis, si quid fidei ligatus habuisset. Nescis servire ipsas innocentibus potestates, [Col. 1061B] et in bonum sanctis patribus ministrare? Sicut Apostolus dicit: Principes non sunt timori bono operi, sed malo. Vis autem non timere potestatem? Bonum fac, et habebis laudem ex ea per Dominum: Minister enim est tibi in bonum (Rom. XIII, 3, 4). Et tamen ego de nullo questus sum, de nemine vindicatus. Nec impedire mihi Novatianos puto, quorum parvitate si vellem atque defectu poteram gloriari. Ecce plebem tuam imperatori nullus accusat, et solus es. Oportet nos tamen omnes stare ante tribunal Dei (Rom. XIV, 10; II Cor. V, 19). Quod unum scio, quererentur Novatiani, si causa eorum esset ullis grata principibus.

VI. Utilius esset, ais, vincere quam placere. At qui vincendi ardore ducuntur, contentione proficiunt. [Col. 1061C] Apostolus vero ait: Si quis autem videtur contentiosus esse, nos talem consuetudinem non habemus, nec Ecclesia Dei (I Cor. IX, 16). Contra de studio placendi: Omnibus, inquit, per omnia placeo, non quaerens quod mihi utile sit, sed quod multis, ut salventur (I Cor. X, 33). Vos autem dum vestra non fratrum commoda cogitatis, vincendo mavultis elidere, quam placendo recreare. Malum bono vicisse, rationis est; caeterum in quacumque causa velle superare, praesumptionis insanae est. Non de Apostolico jure, sed de Graeco, apud quos scriptum putatur, omnem morem Lacedaemoniorum inflammatum esse cupiditate vincendi. Sus quoque ille lutulentus, et insana tigris, quid aliud velint nisi vincere quam placere? Vacare tibi scribis; et ideo te contentiosa delectant. Mihi vero [Col. 1061D] catholicis negotiis occupato, post triginta ferme dies litterae tuae traditae sunt, post alios quadraginta repetitae.

VII. Irasci me ais; absit. Stimulari ut apem, credo quae interdum aculeo mella defendit. Verum recole utrimque litteras; jam videbis spiculisne an floribus [Col. 1062A] paginam conseramus. De similibus quidem Apostolus, quos oportet [c 1Kb] indentari (Tit. I, 11). Sed attende. Nos tecum quasi columbae, ore potius quam dente, confligimus. Utinam verum esset quod doceri velle te dicis! jam ipse tibi manibus meis sancti Spiritus unguenta suggererem, Amas me? Non laesi, scio. Sed tunc demum amares, si non diversa sentires, atque operi meo blandus accederes. Cypriani epistolas mihi placere miraris? Quidni beati martyris et catholici sacerdotis? Novatianum mihi ingeris? Philosophum saeculi fuisse audio; nec satis miror ab Ecclesia Dei vivi degenerasse. Cognosco, radicem legis antiquae, fontem veteris populi reliquisse, Cornelio invidentem, Novati insaniae commodatum, sine consecratione legitima episcopum factum, [Col. 1062B] ideoque nec factum per epistolam eorum qui se Confessores esse simularent, qui matris unius membra divellerent. Haec ego tibi, frater, confessione vestrorum, litteris approbabo. Ita tuus iste philosophus, sapientiam suam quaerens statuere, sicut Apostolus ait (Rom. X, 3), sapientiae Dei non est subjectus; quoniam per sapientiam suam mundus non recognovit sapientiam Dei. Nam quod, ante passum Novatianum putas, et Cyprianum dixisse subjungis; Praecessit me adversarius meus; vide quam manifeste respondeam. Novatianus martyrium numquam tulit, nec ex verbis beatissimi Cypriani auditum istud aut lectum est. Habes ejus epistolas quibus Cornelium Urbis episcopum, cui tunc Novatianus inviderat, inimicis principibus resistentem, saepe confessum, [Col. 1062C] saepe vexatum refert; plurimis Confessoribus, plurimis quoque Martyribus ducem factum, et cum plurimis gloriosissime coronatum vivente tunc Novatiano etiamque securo. Nam et ideo ab ecclesia Christi recesserat, ne illum labor confessionis urgeret. Qui primum stimulatus invidia, episcopatum Cornelii non ferebat; inde se Novato, paucorum epistolis derisus addixerat. Haec te omnia de Novatiano Cypriani litterae perdocebunt. Porro etiam si passus est aliquid Novatianus, non tamen etiam occisus: etiam si occisus, non tamen coronatus. Quidni? Extra Ecclesiae pacem, extra concordiam, extra eam matrem cujus portio debet esse qui martyr est. Audi Apostolum: Et si habuero omnem fidem, ita ut montes transferam; charitatem autem non habeam, nihil sum. Et [Col. 1062D] si in cibos pauperum divisero omnem substantiam meam, et si tradidero corpus meum ad comburendum, charitatem autem non habeam, nihil mihi prodest (I Cor. XIII, 2, 3). Cyprianus autem in concordia omnium, in pace communi, in Confessorum grege passus est, et saepe confessus iteratis persecutionibus, [Col. 1063A] et multa laceratione vexatus, et novissime salutari calice propinatus est. Hoc fuit coronari. Quare sibi habeat Novatianus epistolas suas; sibi tumorem, sibi superbiam, qua dum in altum levatur, elisus est; dum nemini parcit, effusus. En qui salutis viam fratribus inexorabili religione praecludat! En qui se [a 1Kb] palam ferre, et aream Domini purgare confidat!

VIII. Miserere tui, Symproniane frater, nec te Novatianus sub hac fronte decipiat; et ideo justior putetur, quia reliquos sui comparatione despexit. Saepe fiduciam mentitur audacia; et desperatis quibusque peccatoribus, falsa bonae conscientiae imago blanditur. Contra vero omnis humilitas innocentia est, etiam illa debitrix, etiam illa peccatrix, etiam [Col. 1063B] illa quae animam suam cum peccatore blanditur. Dele me, inquit Moyses (Exod. XXII, 32), de libro quem scripsisti; ne peccatores perirent. Optaveram, inquit Apostolus, anathema esse ipse ego in Christo pro fratribus meis, cognatis secundum carnem (Rom. IX, 3). Utique ambo pro peccatoribus deprecantur; et propter hoc, Deum nec Moyses nec Paulus offendit. Novatianus his melior? Emendator Prophetarum? doctor Apostolorum? Jam cum Christo videtur ut idem Moyses? Jam ut Paulus in tertium coelum sublimis evehitur? Jam neglectis omnibus solus auditur? Haec ad litteras tuas respondisse suffecerit. Sed quia de poenitentia non agenda, vel ante baptismum agenda latius disputasti; multisque capitulis exemplorum, tractatus ipsius paginam refersisti, [Col. 1063C] respondebo ad singula ex abundanti: quae fides verior habeat, non tacebo. Tu, ut auditui nostro largiter imperare dignatus es, benignam rursus vicem praebeto tractatui. Praestabit fortasse Dominus, ut qui nos tibi patienter obtulimus, fructum aliquem de tua etiam patientia reportemus. Dominus te in aeternum custodire et protegere dignetur, et Christianum atque Catholicum vivere faciat, et concordare nobiscum. Amen.



EPISTOLA III. Contra tractatus Novatianorum.

Pacianus episcopus Symproniano fratri salutem.

I. Tractatus omnis Novatianorum quem ad me confertis undique propositionibus destinasti, Symproniane frater, hoc continet: Quod post baptismum [Col. 1063D] poenitere non liceat; quod mortale peccatum Ecclesia donare non possit, immo quod ipsa pereat recipiendo peccantes. Praeclarus honos, singularis auctoritas, magna constantia; rejicere nocentes, attactus peccantium fugere, innocentiae suae male confidere. Quis hoc vindicat, frater, Moyses, an Paulus, an Christus? At Moyses deleri e libro pro blasphematoribus optat (Exod. XXXII, 32): et Paulus anathema esse pro fratribus (Rom. IX, 3); et ipse Dominus pro injustis pati mavult. Nullus horum, inquies. Quis ergo? Novatianus hoc praecepit. Immaculatus aliquis et purus, qui Novatum non audierit. [Col. 1064A] qui numquam Ecclesiam deseruerit, qui ab episcopis episcopus factus sit, qui jure ordinario consecratus, qui vacantem cathedram in Ecclesia consecutus? Quid ad te? inquies; Novatianus hoc docuit. At vel quando, frater, quibusve temporibus? Statim post Domini passionem? post Decii principatum, id est, post trecentos prope annos dominicae passionis. Quid ergo tunc? Prophetas secutus est ut Cataphryges, an [b 1Kb] Philomenem aliquam, ut Apelles; an ipse tantum auctoritatis accepit? Linguis locutus est? Prophetavit? Suscitare mortuos potuit? Horum enim aliquid habere debuerat, ut evangelium novi juris induceret. Et si contra clamet Apostolus; Licet nos, aut angelus de coelo evangelizaverit praeterquam quod evangelizavimus vobis, anathema sit (Gal. I, 8). Novatianus [Col. 1064B] sic intellexit, inquies: sed Christus hoc docuit. Ergo a Christi [c 1Kb] usque Decii principatum nullus intelligens? Post Decium denique omnis episcopus impatiens; omnes alii dissoluti qui se miscere perditis mallent, qui perire cum miseris, qui alieno vulnere vulnerari? Novatiano vindice, justitia liberatur; auctore, corrigitur quidquid erravit.

II. Age, inquies, certemus exemplis et ratione pugnemus. At ego huc usque securus: ipsa Ecclesiae ferie, congregationis antiquae pace contentus: nulla discordiae studia didici, nulla certaminum argumenta quaesivi. Tu postquam a reliquo corpore segregatus es et a matre divisus; ut rationem facti tui redderes, totos librorum recessus assiduus scrutator inquiris: occulta quaeque sollicitas: quidquid exinde securum [Col. 1064C] est, inquietas. Nostri nihil ultro disputavere majores: nuda est apud nos ipsa securitas: quid attuleris de tua parte munitum? Ego nescio quid Novatianus egerit, quid Novatus admiserit, quid Evaristus tumuerit, quid Nicostratus nuntiaverit: arma vestra dum despicio, non novi; vide si cum inermi veritate confligis. Exspectemus tamen quid objicias, quid loquaris. Poteratne vel nuda veritas, innocentiave imperita subsistere? Proponis, et recte quidem, Ecclesiam esse populum ex aqua et Spiritu sancto renovatum, sine negatione nominis Christi, templum et domum Dei, columnam et stabilimentum veritatis (I Tim. III, 15), virginem sanctam castissimis sensibus, sponsam Christi ex ossibus ejus et carne (Ephes. V. 30), non habentem maculam neque rugam (Ibid., 27), integra [Col. 1064D] evangeliorum jura servantem. Quis hoc nostrum negat? Quin etiam addimus, Ecclesiam esse reginam in veste aurata et variegata (Psal. XLIV, 10), fecundam vitem in lateribus domus Domini (Psal. CXXVII, 3); Matrem adolescentularum, quarum non est numerus (Cant. VI, 7); Unam speciosam columbam matris suae, atque perfectam (Ibid., 8): Ipsam omnium matrem aedificatam in fundamentis Prophetarum et Apostolorum, et ipso angulari lapide Jesu Christo (Ephes. II, 20): Domum magnam vasorum omnium diversitate locupletatam.

III. Sed haec nostra posterius; interim tua illa videamus. [Col. 1065A] Ecclesia est populus ex aqua et Spiritu sancto renatus. Age. Quis fontem Dei clausit? Quis Spiritum rapuit? Quin immo apud nos aqua viva est, ipsa quae salit a Christo: tu, a fonte perpetuo separatus, unde generaris? Spiritus quoque sanctus a principali matre non abiit: ad te unde pervenit? nisi forte discordantem secutus est, tot sacerdotibus derelictis non consecrata sede contentus, detritum lacum adulterini fontis adamavit. Vestrae plebi unde Spiritum; quam non consignat unctus sacerdos? Unde aquam, quae a matrice discessit? Unde innovationem, quae cunabula pronubae pacis amisit? Ecclesia est populus sine negatione nominis Christi: nulli ne apud nos confessores, quos catenae, quos ignes, quos gladii probaverunt? Fuere, inquies, sed negatores [Col. 1065B] recipiendo, perierunt. Taceo ne, haec quidem collegio, quod libellum de negatoribus vel lapsis recipiendis Novatianus vester, cum adhuc in Ecclesia degeret, et scripsit et suasit et legit? Interim, cui persuadere poteris, quod lapsis receptis Ecclesia tota conciderit? Quod admissis poenitentibus, admittentium populus negator effectus sit? Quod si et remissior plebs aliqua fuit, etiam caeterae quae non factum ejus probarint, sed consuetudinem et pacem secutae sint, Christianum ne nomen amiserunt? Accipe Hieremiae vocem: In diebus illis non dicent, Patres manducaverunt uvam acerbam, et dentes filiorum stupuerunt: sed unusquisque in suo peccato morietur (Jerem. XXXI, 29, 30). Nec apud Ezechielem tacet Dominus: Quomodo anima patris, ita et anima filii, [Col. 1065C] meae sunt. Unusquisque in suo peccato morietur (Ezech. XVIII, 4). Item infra: Filius non accipiet facinus patris, neque pater accipiet facinus filii: Justitia justi super eum erit (Ibid., 20). Ipse tu illud ponis exemplum: Et si fuerint tres hi in medio, Noe, Job et Daniel, non liberabunt filios neque filias: ipsi soli salvi erunt (Ezech. XIV, 16). Ecce salvi sunt ipsi qui in medio peccantium constituti sunt, qui alios liberare non possunt. Tu totum orbem paucorum vinculis alligas: tu totam Ecclesiam exiguae portionis infirmitate condemnas. Quid apud te sancti omnes, quos Novatus erudit, quos Evaristus elegit, quos Nicostratus docuit, quos Novatianus instituit? Tu spinas et tribulos refugisti: tu non habes in tua fruge zizania: tibi jam grana purgata sunt: ad te sine [Col. 1065D] ventilabro purgator ille venturus est (Matth. III, 12): tu solus ex omnibus paleas non habebis?

IV. Age, dic reliqua: Ecclesia est corpus Christi. Corpus utique, non membrum: corpus multis in unum partibus membrisque collectum, sicut ait Apostolus: Nam et corpus non est unum membrum, sed multa (I Cor. XII, 14). Ergo Ecclesia plenum est corpus, [a 1Kb] et corpus et solidum, et toto jam orbe diffusum. Sicut civitas, inquam, cujus partes in unum; [Col. 1066A] non ut vos estis Novatiani, quaedam insolens portiuncula tuberque collectum, et reliquo corpore separatum. Ecclesia est templum Dei: templum certe amplificum, domus magna, habens quidem vasa aurea et argentea, sed et lignea et fictilia, quaedam in honorem, multa vero magnifica in multiplices usus variorum operum destinata (II Tim. II, 20). Ecclesia est virgo sancta, castissimis sensibus, sponsa Christi. Virgo; verum est: sed et mater. Sponsa; manifestum est: sed et uxor et conjux de viro suo sumpta: ideoque os de ossibus ejus, et caro de carne (Gen. II, 23). Nam de hac David dixit: Uxor tua sicut vitis fecunda in lateribus domus tuae: filii tui sicut novellae olivarum in circuitu mensae tuae (Psal. CXXVII, 3). Multus igitur huic virgini partus et proles innumera, qua totus [Col. 1066B] orbis impletur, qua circumfluis semper alvearibus populosum fervet examen. Magna in filios cura matris istius, et mollis affectus: honorantur boni, castigantur superbi, curantur aegroti: nullus perit, nemo despicitur: securi fetus sub indulgentia matris retinentur. Ecclesia est non habens maculam neque rugam (Ephes. V, 27): hoc est, haereses non habens, non Valentinos, non Cataphrygas, non Novatianos. In his sunt enim quidam sinus maculosi atque rugosi, pretiosarum vestium ornatibus invidentes. Caeterum, peccator et poenitens, non est Ecclesiae macula; quia [b 1Kb] quamdiu peccat, et non poenitet, extra Ecclesiam constitutus est. Ubi desinit peccare, jam sanus est. Haereticus vero vestem Domini, Ecclesiam Christi, scindit, intercipit, vitiat, irrugat. Cum enim [Col. 1066C] schismata, inquit, et contentiones in vobis sint, nonne carnales estis, et secundum hominem ambulatis (I Cor. III, 3)? Sed et, sermo eorum quasi cancer serpit (II Tim. II, 17): haec est macula unitatis, haec ruga. Denique ubi super his Apostolus loquitur: de amore Christi et dilectione proponit. Sicut Christus, inquit, dilexit Ecclesiam, et se ipsum tradidit pro ea (Ephes. V, 25); ut haereticos summoveret, quia diligere non noverunt. Caeterum, cur haec misero poenitenti? quia et amare optat et amari.

V. Ecclesia est, integra Evangeliorum jura custodiens. Integra utique quia tota, quia plena. Ubi praemium fidelibus datur, ubi miseris lacrymae non negantur, ubi curantur aegroti, ubi nihil sibi vindicat insolens sanitas et superba justitia, ubi sollicita in [Col. 1066D] omnibus charitas perseverat, omnia credens, omnia sperans, omnia sustinens (I Cor. XIII, 7) Unde illud Apostoli: Quis infirmus est, et non ego infirmor. Quis scandalizatur, et ego non uror (II Cor. XI, 29)? Ubi onera sua sustinet tota fraternitas communiter dolens, mutua pietate secura. Cuncti invicem sustinentes in dilectione, satis agentes servare unitatem Spiritus in conjunctione pacis (Ephes. IV, 3). Hoc erit Ecclesia, Symproniane frater; hoc erit populus ex [Col. 1067A] aqua et Spiritu sancto renatus in Christo. Nescio, ais, an remitti peccatum ab episcopis possit, cum dixerit Dominus: Qui me negaverit coram hominibus, negabo eum coram Patre meo qui in coelis est (Matth. X, 33). Cur igitur Novatianus tuus, ne falso quidem adhuc episcopatu sacerdos, longe ante quam Cornelius Romae episcopus fieret, ante quam sacerdotio illius invideret, haec suasit? Habes Cypriani testimonium; Cypriani quem nec vos umquam infamare potuistis. Nam quodam in loco, ad Antonianum hoc modo scripsit: [a 1Kb] Additum est etiam Novatiano tunc scribente; et quod scripserat, sua voce recitante; et Moyse, tunc confessore nunc jam martyre subscribente; ut lapsis infirmis et in exitu constitutis pax daretur: quae litterae per totum mundum missae sunt, et in [Col. 1067B] notitiam ecclesiis omnibus perlatae sunt. Quid ais, Symproniane frater? Novatianus haec scripsit, et ut obsequium merae voluntatis adjungeret, etiam scripta recitavit. Testis est ejus dextera, testis quae scripsit, manus: testis lingua, quae legit. Adhuc Cornelius, pro quo omnis haec vestra erupit invidia, episcopus non erat. Longe posterius cum plurimis coepiscopis, cum plurimis confessoribus, statimque martyribus, ut idem Cyprianus scribit, assensus est senum consilio, licere dare pacem. Si poenitentiae negandus est aditus, Novatianus in crimine est, qui haec scripsit, suasit et legit. Ubi tunc impatiens rigor? ubi ferox illa censura? Si nemo vobis Cornelium praetulisset, maneret illa scribentis auctoritas. Nunc displicet tota sententia, nunc in nos tela jaciuntur, [Col. 1067C] his ipsis subministrantibus quorum auctoritate convaluit causa telorum.

VI. At in hanc ipsam haeresim, Novatiani quando [b 1Kb] coeperunt? Audite, quaeso, et totum ordinem vestri erroris advertite. Cornelius jam Romae episcopus a sedecim episcopis factus, locum cathedrae vacantis acceperat, et in illa qua fuit praeditus castimonia virginali, crebras persecutiones irati principis sustinebat. Tum forte quidam presbyter Novatus ex Africa, fraudatis in Carthaginiensi ecclesia viduis, spoliatis pupillis, pecunia ecclesiae denegata, projecto extra domum patre, et eodem fame mortuo nec sepulto, uxoris gravidae utero calce percusso partuque ejus effuso, Romam venit. Et cum apud Carthaginem, urgentibus in ecclesia fratribus, [Col. 1067D] dies cognitionis ipsius immineret, et hic latitavit. Nec multo post, Novatianum istum episcopatu Cornelii anxium (nam sibi speraverat) cum aliquantis, ut in tali re solet, ex sua parte fautoribus nutantem impellit, dubitantem fovet; ut magnum aliquid speret, hortatur. Invenit aliquos ex eorum numero qui tempestatem persecutionis illius evaserunt; apud quos hanc ipsam de lapsis receptis, Cornelio [Col. 1068A] conflaret invidiam. Dat eorum epistolas ad Novatianum. Ille ex auctoritate epistolarum, sedente jam Romae episcopo, adversum fas sacerdotii singularis, alterius episcopi sibi nomen assumit: Cornelium lapsis communicasse arguit: se vindicat innocentem. Contra hunc mihi reddenda ratio est, contra hunc asserendus pudor, contra hunc vita purganda.

VII. Sed et vos, inquies, episcopi talia cur probatis? Dicat hoc alius: tu Novatianum defende. Inexcusabilis videatur haec caeteris causa, tibi licet grata sit. Tibi innocens sit, quisquis est pro te nocens. Ne accusaveris alium eo crimine, quo tu non potes liberari. Age, jam totum pudorem nos episcopi debeamus, quia et apostolorum nomen accepimus, quia Christi appellatione signamur. Negantem, [Col. 1068B] inquis, Dominus negat: tu, negantem nolo fatearis. Quis eum negantem confitetur? qui ad poenitentiam cogit, objurgat, crimen ostendit, vulnera aperit, supplicia aeterna commemorat, interitu carnis emendat? Hoc castigare est, non fateri. Ait nobis Dominus: Vos estis sal terrae (Matth. V, 13). Recte ergo [c 1Kb] salimus ista dicendo, nec ad nihilum valebit quisquis audierit. Vides non proculcari a nobis sententiam Domini, sed probari; non abjici severitatem, sed voluntatem ejus aperiri. Sed poenitenti, inquies, peccata dimittis; cum tantum in baptismate tibi liceat relaxare peccatum. Non mihi plane, sed Deo soli, qui et in baptismate donat admissum, et poenitentium lacrymas non repellit. Caeterum quod ego-facio, id non meo jure, sed Domini: Dei sumus [Col. 1068C] adjutores, inquit, Dei aedificatio est (I Cor. III, 9). Et iterum: Ego plantavi, Apollo irrigavit, sed Deus incrementum dedit: Ergo neque qui plantat est aliquid, neque qui rigat; sed qui incrementum dat, Deus (Ibid. 6, 7). Quare sive baptizamus, sive ad poenitentiam cogimus, seu veniam poenitentibus relaxamus; Christo id auctore tractamus. Tibi videndum est, an Christus hoc possit, an Christus hoc fecerit.

VIII. Si poenitentibus remissio peccatorum dari potuit, ais, baptisma non fuit necessarium. Insulsissima comparatio! Baptismus enim, sacramentum est dominicae passionis: poenitentium venia, meritum confitentis. Illud omnes adipisci possunt, quia gratiae Dei donum est; id est, gratuita donatio; labor vero iste, paucorum est qui post casum resurgunt, [Col. 1068D] qui post vulnera convalescunt, qui lacrymosis vocibus adjuvantur, qui carnis interitu reviviscunt. Frustra me posuisse asseris illud exemplum quod Deus dixerit; Malo poenitentiam peccatoris quam mortem (Ezech. XXXIII, 11). Quid si adjecissem illud Esaiae: [d 1Kb] Cum conversus ingemueris, tunc salvaberis et scies ubi fueris (Isa. XXX, 15, sec. LXX)? Quid si id Apocalypsis: Memento unde cecideris, et age poenitentiam, [Col. 1069A] et fac priora opera (Apoc. II, 5)? Haec, inquies, gentibus dicta sunt ante baptismum. Audi Apostolum: Scimus autem, quoniam quaecumque lex dicit, iis qui in lege sunt, dicit et loquitur (Rom. III, 19). Ergo eos qui sine lege vixerunt, poenitendi conditio non tenebit. Qui et si poenituissent, libera id fide fecerant, non imposito per legem vinculo poenitendi. Ergo et vel Judaei, inquies, qui ante baptismum poenituerunt, post baptismum poenitere non possunt. Quis hoc te docuit, frater Symproniane? Quis suasit, ut qui ante poenituerit, postea poenitere non debeat? Sed posterius hoc videbimus. Interim, si Judaeis post baptismum praeclusa est poenitentia, quia illam ante persolverint; concede vel gentes quae poenitentiae legem ante nescierint, posterius poenitere [Col. 1069B] debere. Sed et de Judaeis, nolo, fallaris. Illi enim propterea prius poenituerunt, quia vetus baptisma corruperant, et quasi post fidem fide prodita poenitebant. Audi Apostolum: Nolo enim ignorare vos, fratres, quia patres nostri omnes sub nube fuerunt, et omnes per mare transierunt, et omnes in Moyse baptizati sunt et in nube et in mari: et omnes eumdem cibum spiritalem ederunt, et omnes eumdem potum spiritalem biberunt. Bibebant autem de spiritali petra sequente: Petra autem erat Christus (I Cor. X, 1-4). Hoc ergo baptisma violaverant, et ideo poenitebant.

IX. Videamus deinde quid dicas: Si Deus saepius jubet hominem poenitere, inquis, saepius peccare permittit. Quid ais? Ergo qui saepius remedium criminis monstrat, crimen ostendit? Et medicus ille cum curat [Col. 1069C] assidue vulnerari docet? Deus nec peccare vult hominem semel, et tamen liberat a peccato. Nec utique cum liberat, peccatum docet; sicut nec qui ab incendio liberat, incendium monstrat; nec qui naufragum eripit scopulis, in saxa compellit. Aliud est de periculo liberari, aliud ad periculum cogi. Et fortasse paterer hoc credi, si poenitentia, deliciae putarentur; cujus labor tantus imponitur, cui carnis interitus imperatur, cui juges lacrymae, cui gemitus sempiterni. Volet ergo ille sanatus iterum se secari, rursus exuri? Volet peccare iterum, et iterum poenitere, cum scriptum sit: Noli adjicere peccatum, ne quid tibi deterius contingat (Joan. V, 14)? Et adhuc: Assidue peccanti non misereor (Eccli. XII, 3). Quod si, ut ais, ad peccatum cogitur, cui poenitentiae medicina [Col. 1069D] monstratur; quid tandem ille facturus est, cui poenitentia ipsa praecluditur; cui desperato remedio, totum vulnus [a 1Kb] operitur; cui prorsus ex integro, vitae aditus denegatur? In baptismo, inquies, semel morimur, sicut ait Apostolus: An nescitis quoniam quicumque baptizati estis in Christo Jesu, in morte ejus baptizati estis? Consepulti ergo estis ei per baptismum in mortem, ut sicut Christus resurrexit ex mortuis, sic et vos in novitate vitae ambuletis (Rom. VI, 3-4). Quid mirum? Docebat Apostolus quod essemus novi; ut nemo peccaret: sequebatur tamen ut qui peccaverat, poeniteret. Hic integer, ille curatus [Col. 1070A] viveret: innocens coronam, poenitens veniam subiret: ille praemium, iste medicinam acciperet. Denique idem Apostolus dicit: Nam si cum adhuc peccatores essemus, Christus pro nobis mortuus est; multo magis justificati nunc in sanguine ejus, salvi erimus per eum ab ira (Rom. V, 9-10). Ab ira utique, quae peccantibus debebatur. Quod si gentilem populum non passus est mori; multo magis redemptum non patietur exstingui. Nec abjiciet, quos magno redemit; nec enim levis illi est jactura famulorum. Non morietur quidem amplius qui resurgit, ut scriptum est (Rom. XIV, 4). Sed ipse est advocatus apud Patrem; sed ipse interpellat pro peccatis nostris, haud despicabilis miserorum patronus, parumve idoneus deprecator.

[Col. 1070B] X. Responde, frater, an famulos Dei diabolus possit opprimere, an non possit Christus absolvere? Petri poenitentiam dicis ante Domini passionem fuisse? Hoc tibi nemo proposuit. Et tamen Petrus jam baptizatus erat: huic enim dixerat Dominus: Qui lotus est semel, non necesse habet iterum lavari (Joan. XIII, 10). Accepit tamen postea remedium Christi, sed ante poenituit; et ante sanctus est habitus, quam ad remedium perveniret. Nec poenitentia ejus in memoriam scriberetur, ni profuisset aliquid poenitenti. Flevit, inquit, amarissime (Matth. XXVI, 75). Non vis facere fidelem, quod Petrus fecit? non vis prodesse nobis, quod Petro profuit? Age, Thomas meus nonne post Domini resurrectionem de resurrectione dubitavit? Nonne perfidiae reus [Col. 1070C] notatur a Domino, cum illi clavorum notae, cum perfossae manus, cum lateris vulnus ostenditur, cum sic ad eum ait Dominus: Noli esse incredulus, sed fidelis (Joan. XX, 27)? Quid ergo? erubuit poenitere? nonne humiliatus est? nonne Deum et Dominum suum illico confitetur? numquid non illum exomologesis ista commendat?

XI. Jam quam argute caput illud absolvis, quod ego posui; datam episcopis potestatem, ut quae ligassent in terra, ligata essent et in coelis. Dicis, hoc non ad fideles, sed ad catechumenos pertinere; ut baptizandis adhuc scilicet populis, solvi liceret crimina, vel teneri. Duorum denique Evangelistarum capitula conjungis, ut unum esse videantur; et adjicis, quod Matthaeus minus integre prosecutus sit, [Col. 1070D] complesse Joannem: ut quia apud Matthaeum dixerat Dominus; Ite et docete omnes gentes, baptizantes eas in nomine Patris, et Filii, et Spiritus sancti (Matth. XXVIII, 19); apud Joannem impleverit dicens: Si cujus dimiseritis peccata, dimittentur illi; cujus retinueritis, et tenebuntur (Joan. XX, 23): ut hoc dimittere vel ligare ad gentes quae baptizandae erant, pertinuisse videatur, quia prior Evangelista de gentibus praelocutus sit; de solvendo autem et ligando posterior impleverit. Quid ais? Evangelistae duo dimidiatos invicem sensus, et semi integros retulerunt? Verba his invicem, ratiove defuerat; aut non [Col. 1071A] in omnibus totum Spiritus sanctus implebat, propositos perferens sensus, et ad plenum dicta definiens? Hominis confirmatum testamentum nemo superordinat: Dei tabulam, tabula diversa mutabit? Quaenam in vobis haec vincendi cupido est, ut tale aliquid audeatis? Quid quod apud Matthaeum ipsum ante passionem suam dixerat Dominus: Quaecumque ligaveritis in terra, erunt ligata et in coelo et quaecumque solveritis in terra, erunt soluta et in coelo (Matth. XVI, 19)? Apud Matthaeum hoc praedixerat Dominus, et nullam ibi gentium fecerat mentionem: cur ergo illi capitulum Joannis adjungis, ubi suum posuit, et ita posuit ut a gentibus separaret? quod utique si ad gentes pertinere voluisset, potuit ipse conjungere quod ipse ponebat. Totum ergo quod quaeris, apud [Col. 1071B] Matthaeum habes. Cur non universa legisti, qui episcopum doces? Primum praecepti istius caput repete. Ipso referente Matthaeo, paulo superius ad Petrum locutus est Dominus; ad unum, ideo ut unitatem fundaret ex uno; mox id ipsum in commune praecipiens, [a 1Kb] qualiter tamen ad Petrum incipit: Et ego tibi dico, inquit, quia tu es Petrus, et super istam petram aedificabo Ecclesiam meam, et portae infernorum non convalescent adversus eam. Et tibi dabo claves regni coelorum: et quaecumque ligaveris super terram, ligata erunt et in coelis; et quaecumque solveris super terram, erunt soluta et in coelis (Ibid. 18, 19). Dic frater; de solis gentibus hoc locutus est: Super hanc petram aedificabo, inquit, Ecclesiam meam? Ecclesiam, non baptizatas gentes vocat? homo necdum renatus, corpus [Col. 1071C] est Christi? Quid solvo gentibus, quod non est ligatum? Nam si non reputatum est, nec ligatum. Quid alligo, quod nullo jure constringo? Gentilis homo, liber est Legi. Vide nunc e contrario, an in baptizatum utraque conveniant. Solvitur venia, quia peccato tenebatur; ligatur anathemate, quia solutus fuerat fide et per gratiam liberatus. Quod si ad gentes hanc solvendi licentiam vel ligandi spectasse concedam; multo magis ad baptizatos pertinuisse convincam. Nam si is solvi potuit vel ligari, qui non habuit vinculum; quanto magis ille quem fidei jura tenuerunt?

XII. Ais posuisse Matthaeum: Si peccaverit in te frater tuus, vade et corripe eum solus cum solo (Matth. XVIII, 15); ac statim subjunxisse Dominum: Quaecumque solveris in terra, soluta erunt et in coelis; ut ad [Col. 1071D] fratris offensam pertinere videatur. Age, non vides quod supra dicit: Si in te peccaverit frater tuus: heic vero addit: Amen dico vobis. Quaecumque solveritis in terra, etc. Illud uni jussit, hoc pluribus relaxavit: illud ipse solvit in quem admittitur; hoc vero, Ecclesia: illud, sine sacerdote, sine fratribus; hoc ab omnibus impetratur. Quaecumque solveritis, inquit; omnino nihil excipit. Quaecumque, inquit: vel magna, vel modica. Attende quod ad Petrum dicat inferius id quod peccatur in hominem, septuagies et septies relaxandum; ut ostendat, alias vel semel posse. Tamen qui in Petrum peccat, Dominum laedit: [Col. 1072A] sicut ad Samuel ipse significat: Non te nullius momenti fecerunt, sed me (I Reg. VIII, 7). Conceditur ergo vel semel Ecclesiae, quod nobis ipsis totiens imperatur.

XIII. Nunc ad erraticam ovem, drachmam illam, et adolescentiorem filium revertamur: quae ego exempla cum strictim scripto priore tetigissem, tu plena repetisti, edocens et ostendens drachmam et ovem et filium minorem ad publicanos et peccatores; hoc est, humilem populum, non ad Christianae plebis imaginem, nec ad formam fidelium pertinere. Gratulor me doceri; intellectum vero non esse, moleste fero. Nam quid asseram? Ea quaecumque lex dicat, his qui sub lege sunt, dicere (Rom. III, 19); utique et hoc principaliter ad priores dictum esse consentio, sed in forma fidelium, sed in imagine [Col. 1072B] futurorum, sicut Apostolus dicit: Haec autem in figura contingebant illis: scripta sunt autem ad correptionem nostram, in quos, fines saeculorum devenerunt. (I Cor. X, 11). Et iterum: Quae omnia illis umbrae erant futurorum bonorum (Hebr. X, 1). Certe ipse adnuis, ad publicanos et peccatores, hoc est, humilem populum, et ideo juniorem, illa dictata. Dic ergo: an populus Christianus ipse est junior? an in radicem cohaeserit? an [b 1Kb] illa membra compegerit? aedificatus, ut scriptum est, in fundamentis apostolorum et prophetarum, et ipso angulari lapide Christo Jesu (Ephes. II, 20). An Judaeorum Deus tantum? Nonne et gentium? Immo et gentium. Siquidem unus Deus, qui justificat impium ex fide, et per fidem (Rom. III, 29, 30). Certe ille humilis populus, quem [Col. 1072C] Deus, drachmae, filio minori et oviculae conferebat, Ecclesia fuit: unde omnis turba credentium, unde populus Christianus. Huic corpori nostra etiam membra conjuncta sunt, et totae credentium portiones, ut in bonam olivam ex oleastro gentium convenirent, sicut Apostolus dicit: Participes pinguedinis ejus effectae (Rom. XI, 17)? atque ita unum omnes essemus in Christo, Judaeus et Graecus, servus et liber (Gal. III, 28). Si ergo cum illis humilibus unum corpus sumus, dicta sunt et ad nos quae veterum humiles audierunt: atque ita omni corpori nuntiatum est, quidquid de corporis parte praedicatum est.

XIV. Dicam planius: ille posterior populus, ille pauper, ille mediocris, imago Ecclesiae fuit, anima humilis et modesta, anima liberata per Christum. [Col. 1072D] Hanc venit Dominus salvam facere, hanc apud inferos non reliquit: haec est ovis illa quae humeris reportatur: id est, nisu et vigore patientiae. Haec est drachma, quae quaeritur: et vicinis, inventa monstratur. Vides formam ejus similitudini poenitentium convenire? Vides misericordiam usque ad hoc tempus extendi? Vides quaecumque Ecclesiae nascenti dicta sunt, ad plenitudinem Ecclesiae pertinere? Inde ibi Dominus adjecit: Sic erit gaudium in coelo super unum peccatorem poenitentiam agentem, quam super nonaginta novem justos, quibus non fuit opus poenitentia (Luc. XV, 7). Nam si omnia illa ad [Col. 1073A] commonendos nos scripta sunt; cui tandem populus ille peccator humilis comparabitur, nisi populo poenitenti? Ac si figuris in ordinem recurrentibus, nonaginta novem sanae, omnis Ecclesia est; una vero erratica, delinquentium portiuncula est: ac drachma quae periit, miser ille peccator est: rediens post mala sua filius, redempto illi similis aestimatur. Jam recte a me positum vides, cum de poenitentium curatione tractarem, dixisse Dominum: Non est opus sanis medico, sed male habentibus (Matth. IX, 12). Recte et illud: Beati lugentes, quoniam ipsi consolabuntur (Matth. V, 5). Quidquid de publicanis et peccatoribus dictum est, ad aegros omnes et omnes miseros pertinebit.

XV. De solis, ais scriptum esse martyribus: Beati [Col. 1073B] lugentes. Nemo ergo praeter illos, peccata sua plangit? Non David clamat: Lavabo per singulas noctes lectum meum (Psal. VI, 7). Et iterum: Quoniam cinerem, sicut panem edi; et potum meum cum fletu miscebam (Psal. CI, 10). Non Jacob dicit: Anni vitae meae durissimi (Psal. XLVII, 9). Non Apostolus ad Timotheum: Desiderans te videre, memor lacrymarum tuarum (II Tim. I, 4)? Nec tamen hoc de martyre loquebatur. Quid nunc? Miseri poenitentes siccos habent oculos? Et qui peccasse se dolent, flere non norunt? Ipsi communicantes, ipsi fideles, lacrymas non habemus? Quempiam nostrum, gaudente mundo, gaudere delectat? Vos Novatiani, jam satiati estis, divites facti estis, sine nobis regnare coepistis (I Cor. IV, 8). Non ergo [a 1Kb] quisque miserabilis est, ita incipit esse miserandus. [Col. 1073C] Post haec proponis, et dicis scriptum esse per Dominum: Omne peccatum et blasphemia remittetur hominibus; Qui autem in Spiritum sanctum peccaverit, non dimittetur ei neque hic, neque in futuro (Matth. XII, 31, 32). Aut ego fallor, aut istud exemplum contra te valet. Nam si omne peccatum et blasphemia relaxabitur, vides veniam poenitentibus non negari. Ergo omne peccatum, ergo ipsa quoque blasphemia. Habes additum secundum Lucam: Et in filium hominis peccaverit remittetur ei (Luc. XII, 10). Quid hoc amplius de misericordia Dei, de clementia judicantis? An non invidet oculus tuus, quia bonus est paterfamilias (Matth. XX, 15)? Non licet illi facere, quod vult? Quin immo, tu quis es qui judicas servum? Domino suo stat, aut cadit: Potens est autem [Col. 1073D] Deus statuere illum (Rom. XIV, 4). Sed qui in Spiritu sancto blasphemaverit, ais, non remittetur ei (Matth. XII, 32). Soles, totas percurrere lectiones: cur hic non legisti, quid sit istud, In Spiritu? Habes supra scriptum, cum Dominus daemonia verbo fugaret, et virtutes multas speciali vigore compleret, dixisse Pharisaeos: Hic non expellit daemonia nisi in Beelzebub principe daemoniorum (Ibid., 24): hoc est, in Spiritum sanctum deliquisse, in ea blasphemasse quae [Col. 1074A] per sanctum Spiritum gerebantur. In caeteris quippe peccatis, aut errore labimur, aut metu frangimur, aut carnis infirmitate superamur. Haec caecitas est non videre quod videas, et sancti Spiritus opera diabolo deputare, eamque gloriam Domini qua diabolus ipse superatur, diaboli appellare virtutem. [b 1Kb] Hoc est ergo quod non dimittetur: reliqua bonis poenitentibus, frater Symproniane, donantur.

XVI. Posthaec, de sarmentis et vite proponis sic: Ait Dominus apud Joannem: Ego sum vitis vera, et Pater meus agricultor est. Omne sarmentum in me quod non affert fructum, tollet illud; et omne fructiferum, purgabit illud (Joan. XV, 1). Vides igitur in sarmentis fructum requiri, id est bona opera poenitentiae, sicut Joannes ait: Facite ergo fructum dignum poenitentiae [Col. 1074B] (Matth. III, 8). Vides sarmenta purgari, quae sunt detrimenta carnis, damna laetitiae, damna patrimonii, vitae labores; qui actus proprie poenitentium sunt. Vides etiam agriculturam Domini, qui ipsa etiam sarmenta non perdat, sed purget et colligat, aliqua plane in ignem, aliqua novellandis pastinandisque vineis. Eli sacerdos, ais, loquitur et dicit: Si vir in virum peccaverit, orabunt pro eo; si autem in Deum peccaverit quis orabit pro eo (I Reg. II, 25)? Joannes itidem: Si quis scit peccare fratrem suum peccatum non utique ad mortem, postulabit pro eo, et dabit illi vitam Deus. Est autem peccatum quod ad mortem ducit, non pro illo dico ut depreceris (I Joan. V, 16). Vides hoc totum ad peccata manentia pertinere, non ad eos qui aliquando peccaverint, et coeperint [Col. 1074C] poenitere, ante quam quisquam pro illis roget. Longum est, ut exempla replicemus. Attende universa peccata quibus Dominus comminatur: jam videbis esse praesentia. Quod si non proderit justo in tempore iniquitatis suae praeterita justitia; non oberit impio in tempore justitiae suae iniquitas derelicta (Ezech. XVIII, 24), cum scriptum sit: Relinquat impius vias suas, et vir facinorosus cogitationes suas; et convertatur ad Deum et misericordiam consequetur (Isa. LV, 7). Quod si Deus etiam peccata praeterita punivit, [c 1Kb] deque transactis et praetermissis poenam suppliciumque constituit; age, non habet in sua potestate mutare sententiam? Non Rahab, non Nabuchodonosor regem, non Gabaonitas, non Ninivitas, non Segor a praedicto interitu liberavit? Non per [Col. 1074D] ipsum, Joel vates haec intulit: Convertimini ad Dominum Deum vestrum, simulque jejunio, et fletu, et planctu; quia misericors est, patiens, et longanimus, et multae miserationis, et poenitens in malitiis. Et quis scit si reversus poenitebitur, et relinquet post se benedictionem (Joel. II, 12-14)? Quare sicubi constitutam peccantibus poenam probaveris, hoc tenebis, aut peccatis perseverantibus constitutam, aut libertatem Deo relictam mutandae, si poeniteas, ad meliora sententiae.

[Col. 1075A] XVII. Ais adhuc, scriptum: Quod si manus tua vel pes tuus scandalizaverit te, abjice eum abs te (Matth. V, 29). Quid sit hoc, Moyses, Deuteronomio testificante, praedixit: Si autem precatus fuerit te frater tuus (hi sunt enim oculi et manus nostrae) aut filia tua, aut uxor tua quae est in sinu tuo, aut aequalis animae tuae, dicens: Eamus et serviamus diis quos non noveras (Deut. XIII, 6). Deinde adjecit inferius: Deferes eum, et manus tua erit super ipsum ad occidendum eum. Vides ergo, non de poenitentibus dictum, sed de his qui non solum ipsi in facinore perseverant, verum etiam nos scandalizare non desinunt. Hi quamlibet chari sint, relinquendi: quamlibet utiles deserendi sunt. Proponis adhuc dixisse apostolum Paulum: Auferte malum ex vobis ipsis (I Cor. V, 13): [Col. 1075B] malum utique, perseverans, Caeterum, poenitentia malum non est, cum David dicat: Bonum est exomologesim facere Deo (Psal. CXI, 2). Nec tamen mecum est ille quem poenitet, nec parte sanctorum, nec pace conjungitur. Sed dicit Apostolus: Si quis frater nominatur, et sit aut fornicator, aut simulacris serviens, aut avarus, aut maledicus, aut ebrius, aut rapax, cum ejusmodi nec cibum sumere (I Cor. V, 11). Vides non sine causa esse positum, et sit, id est, qui necdum poeniteat, qui necdum improbus esse desierit. Et certe de avaris, et ebriosis, et maledicis, simul dictum est. Responde, frater, an nullus ejusmodi, vestra pace teneatur. Ergo inde est, et quod per Esaiam Deus clamat: Simul iniqui et peccatores peribunt (Isa. I, 28); non poenitentes, non misericordiae [Col. 1075C] opera procurantes, quibus apud eumdem rursus Esaiam Deus dicit: Et si fuerint peccata vestra ut phaenicium, ut nivem dealbabo: et si ut coccum, ut lanam candidam ea efficiam (Ibid. 18).

XVIII. Attamen, ut ais, Apostolus condemnavit errantem. Nam ad Corinthios prima ita dicit: Ipse ego quidem absens corpore, praesens autem spiritu, jam judicavi eum qui tale facinus admisit: in nomine Domini nostri Jesu Christi, congregatis vobis omnibus in virtute Dei, tradere ejusmodi satanae, in interitum carnis, ut spiritus salvus sit in die Domini (I Cor. V, 3-5). Nota, frater, primum, quod non damnat eos cum quibus iste communicat: solus ipse qui tale facinus admiserat, satanae traditur, solus excluditur, salva pace sanctorum. Vos, omnes ecclesias pro uno [Col. 1075D] peccatore damnatis? Deinde vides, quod hic ipse peccator incestus, non morti traditur, sed satanae, ad emendandum, ad colaphizandum, ad poenitendum. Denique ait, Ad interitum carnis, non tamen animae, non etiam spiritus: sed ad solius carnis interitum, tentationes scilicet, carnis angustias, detrimenta membrorum, sicut alibi de intemperantibus dicit: Tribulationem autem carnis patientur ejusmodi (I Cor. [Col. 1076A] VII, 28). Vis hoc scire? in secunda Corinthiorum, hunc ipsum impium idem Paulus absolvit. Nam de ipso ait: Sufficit illi qui ejusmodi est, objurgatio ea quae fit a pluribus; ut e contrario magis donetis et consolemini, ne forte majore tristitia absorbeatur, qui ejusmodi est: Propter quod obsecro vos, ut constituatis in eum charitatem (II Cor. II, 6-8). Item infra: Si cui autem aliquid donastis, et ego: nam et ego quod donavi, propter vos in persona Christi, ut non possideatur a satana (Ibid. 10). Vides Apostoli indulgentiam, proprias etiam sententias temperantem? Vides mitissimam lenitatem longe a vestro supercilio separatam? longe a Novatiani fronte dissimilem, communi vero vitae ac saluti omnium consulentem?

XIX. At etiam in nos severus censor invelieris. [Col. 1076B] Dicis, ex lege coelesti unum ex mandatis solvere non licere, nec communicare lupis agnos, et quod omnis consensus in crimine sit; et ideo qui picem tetigerit, inquinetur (Eccli. XIII, 1); nec sit ulla societas luci ad tenebras, aut templo Dei cum idolis, aut conventio Christi ad Belial (II Cor. VI, 14, 15). Ideoque David dicit: Furem videbas, et currebas cum eo, et cum adulteris portionem tuam ponebas (Psal. XLIX, 18). Ais tandem, quia nos Domini mandata rescindimus. Nos [a 1Kb] , unum apicem Legis inflectimus; an potius Novatiani, qui tota Ecclesiae, tota concordiae jura violarunt, qui post tot pacis annos, tot foedera sanctitatis, novas sibi leges, nova instituta, novos ritus pepererunt, arcanum justitiae inexorabili fronte simulantes? Nos in Ecclesiam lupos recepimus, qui [Col. 1076C] haereticorum ora vitamus; an potius Novatiani, qui cum ipsi sint rapaces lupi, paulo miseriores oviculas reformidant? Nos consentimus malis, nos picem tangimus, nos tenebris cohaeremus, nos idolo et Belial jungimur; an illi qui Evaristum, qui Nicostratum receperunt, caeterosque ab Ecclesia recedentes, lingua, manu, moribus inquinatos? Nos cum adulteris et furibus convenimus; an illi qui Novatum, vitae suae et capiti praetulerunt; post interceptam pecuniam pupillorum atque viduarum; miseri parentis et partus uxoris parricidam, non modo non poenitentem, verum etiam gloriantem? Verum Paulus Apostolus dixit: Manus cito nemini imponas (I Tim. V, 21). Docet idem; vel tarde, vel post poenitentiam non negandas.

[Col. 1076D] XX. Sed perdita Hiericho, Achar filius [b 1Kb] Charmi propter furtum vestis occisus est. Age; vos, totos fures interficite pecuniarum nostrarum atque librorum; et in Novati ossa saevite. Jugum illud rursus accipite, quod neque nos, neque patres nostri portare potuerunt (Act. XV, 10). Quid cessatis, Novatiani, oculum pro oculo, dentem pro dente (Deut. XIX, 21) deposcere, animam postulare, Circumcisionis et [Col. 1077A] Sabbati redintegrare commercium? Necate fures, lapidate petulantes. Nolite in Evangelio legere quod pepercerit Dominus etiam adulterae confitenti (Joan. VIII, 11), quam nemo damnarat: quod peccatricem quae lacrymis pedes ejus lavabat, absolverit: quod Rahab apud ipsam Hiericho urbem Phoenicum liberavit: quod Thamarem a sententia patriarchae absolverit: quod, Sodomis quoque pereuntibus, Loti filias non exstinxerit; liberaturus et generos, si futurum excidium credidissent. Age; non tenes dicere apud David Dominum: Cum his qui oderunt pacem, eram pacificus (Psal. CXIX, 7)? Salomonis quoque sententiam non tacere; frater fratrem adjuvans, exaltabitur (Prov. XVIII, 9)? Quid Apostolus? Fratres, et si praeoccupatus fuerit homo in aliquo delicto; vos qui [Col. 1077B] spirituales estis, instruite hujusmodi in spiritu mansuetudinis, considerantes vosmetipsos ne tentemini. Invicem onera vestra portate, et sic adimplebitis legem Christi (Gal. VI, 1, 2). Et illud quod ante jam retuli: Opto enim anathema esse in Christo pro fratribus meis cognatis secundum carnem (Rom. IX, 3). Et iterum: Omnibus omnia factus sum, ut omnes lucrifacerem (I Cor. IX, 22): hoc est, cum vulneratis, gemitus; cum aegrotantibus, laborem; mortem cum moriente partiri, casum fratrum cum statu suo posse miscere, aliquid de sua sanitate decidere, et deficientibus adhibere medicinam.

XXI. Quid vobis prodest superba et aspera fronte durari, altis regere cervicibus, vultus torquere a miseris, auditus oculosque praecludere? Numquam (vos [Col. 1077C] oro) cecidistis? Nulla in vestris mentibus macula est? Nulla in oculis (oro) festuca? Quis gloriabitur castum se habere cor, aut mundum se esse a peccatis (Prov. XX, 9, sec. LXX)? Credo [a 1Kb] ; vos justi, benevoli, temperantes, quibus membra omnia sana sunt, quibus omne corpus intactum, quibus medicus necessarius non est, nec medicina languorum. Intrate jam coelum; paradisi aditus, romphaea cedente, penetrate; tot nostrorum populis, Deum unicum confitentibus, dona vestra praecludite. Quae si se longe aliter habent quam implacabilis immanitas [b 1Kb] rigor rerum, et immanitas vestra mentitur; jam intelligitis Novatiani, Deum posse misereri; jam miseris fratribus de praeterito confitentibus, vel seram patere medicinam; jam vulneratum illum a Levita et sacerdote [Col. 1077D] praeteritum, per Christum posse curari: jam Ecclesiae preces humilibus non negandas; jam manus sacerdotum miserandis fratribus exhibendas. Nos autem intelligimus, ut exprobras, Ecclesiam Dei, columbam non felle amaram, non unguium laceratione violentam, parvulis [c 1Kb] quoque plumis exiguisque. Scimus etiam puteum aquae vivae fontemque [Col. 1078A] signatum, nulla haeretici gurgitis labe sordere, hortumque conclusum plenum oleribus magnis pariter et parvulis, vilibus atque pretiosis. Octo quoque animas ex arca, sed inter quas et Cham fuerit: et millia illa volucrum atque ferarum bina atque septena, munda pariter et immunda: fontes vero siccos, et nebulas turbinibus excitatas, haereticorum sterilitatem et insanarum vocum impetus arbitramur. Nec promittimus libertatem, cum ipsi servi simus poenae; sed crimina nostra confessi, reliquos etiam ut fateantur hortamur, credantque in eum qui justificat impium ex fide (Rom. III, 26), qui reflectit sententiam, adversus malitiam irrogatam (Joel. II, 13, sec. LXX). Attendimus quoque a falsis prophetis et lupis rapacibus, cum cavemus a vobis (Matth. VII, 15). Jannem [Col. 1078B] vero et Mambrem sic restitisse Moysi, sicut vos catholicis, arbitramur. Inde sic ponit Apostolus: Quia sicut Jannes et Mambres restite runt Moysi, ita et hi resistunt veritati: homines mente corrupti et a Deo reprobi; sed ultra non proficient: insipientia enim eorum manifesta erit omnibus, sicut illorum fuit (II Tim. III, 8, 9). Quod in vos dictum esse manifestum est, qui neque proficere amplius, neque insipientiam vestram celare potuistis.

XXII. Qui baptizatur a mortuo, nihil proficit (Eccli. XXXIV, 30); utique qui haeretico fonte dilutus, sic et qui peccatoris oleo ungitur, id est, qui spiritu satiatur immundo. Ergo et filii sanguinum vos eritis. Non enim pacem fratrum, sed sanguinem concupiscitis. Fides falsa, est vestra credulitas. Adultera mulier, [Col. 1078C] haeretica congregatio est: Catholica enim, ab initio, de viri sui thoro et thalamo non recessit, nec alienos amatores aut extraneos concupivit. Vos exsulem formam novo colore pinxistis; vos thorum vestrum a conjugio separastis antiquo; vos a matris unicubae corpore recessitis, novo placendi genere, novis corruptelarum illecebris expoliti. Nam quod Cyprianum beatissimum mihi pro contrario teste proponis, quia in Epistola quae de Lapsis est, Moysen [d 1Kb] et Danielem et Job orasse pro peccatoribus dicat, nec impetrasse, dicente Domino: Et si tres in medio eorum fuerint Noe, Job et Daniel, non liberabunt filios neque filias, sed ipsi soli salvi erunt (Ezech. XIV, 20). Utinam, utinam Cypriano teste nitaris, utinam tam salubribus sententiis acquiescas. Ille enim, cum lapsos ad [Col. 1078D] poenitentiam cogeret qui poenitere nolebant, dicentes a confessoribus sive martyribus accepisse se pacem, docuit et ostendit, quod nec patriarchae illi pro non poenitentibus impetrarent. Etenim quis liberare possit invitum? quis pro superbis humiliari? quis pro non poenitentibus impetrare? Quod utique cum diceret, ad poenitentiae cogebat remedia. Nec contra se [Col. 1079A] locutus est aliquid vir illius gravitatis et meriti, sed fundendas a peccatoribus preces docuit, et exomologesim diligendam. Ipsa tamen Cypriani exempla te permovent, quibus et Moysen et caeteros sanctos non impetrasse commemorat, qui pro peccatoribus postulabant.

XXIII. Ain? Non vides Moysen pro quibus non impetraverit? Reversus ad populum, quid audit in castris? Voces ebriorum et cantus idolothyti personabant. Adhuc perseverabat in nequitia populus, adhuc in ipso crimine permanebat, ac poenitere non noverat. Attamen quis tibi nostrum dixit, quod Moyses non impetraverit? Dixerat quidem illi Deus; Deliquit ante me, delebo eum de libro (Exod. XXXII, 33). Dixerat tamen auctoritate judicis et Domini potestate; [Col. 1079B] sed vide quam cito reflexerit sententiam, adversus populi malitiam irrogatam. Ausculta. Propheta statim, ibidem: Et precatus est, inquit, Moyses in conspectu Domini Dei sui; Quare, Domine, irasceris ita in populum tuum? et reliqua (Ibid. 21). Item infra: Et propitius factus est Dominus de malignitate quam dixerat facere populo suo (Ibid. 14). Vides lenitam esse iram Dei? Vides offensam esse placatam? Et pro populo non rogavit, [a 1Kb] nec quod fecerat poenitenti.

XXIV. Sed Noe, inquis, et Daniel, et Job, filios et filias liberare non potuerunt. Et hoc tale est: si pro non rogantibus petant; si pro perseveranti in crimine deprecentur; si non singulos, si non paucos, sed millia multa defendant. Caeterum Noe domum [Col. 1079C] suam a ruina publica liberavit; et Job recepit cuncta quae perdidit; et Daniel instantem illum sapientibus Babyloniae gladium oratione decussit. Lot certe pro salute oppidi, Paulus pro vectoribus navis orat. Sic absolvuntur a justis, qui poenitere noverunt. Postremo vel illud aspicio quod scriptum ait: Ipsi soli salvi erunt (Ezech. XIV, 20). Qui illi? Ipsi utique qui pro peccatoribus deprecantur, impune pro talibus postulabunt. Et cur Ecclesiam damnas? cur pro poenitentibus prohibes deprecari; si etiam pro his petere licet, quo quibus non licet impetrare? Lege igitur diligentius Cyprianum meum: lege totam de Lapsis epistolam: lege aliam quam ad Antonianum dedit; ubi exemplis omnibus Novatianus urgetur: jam scies quid de poenitentium curatione pronuntiet. [Col. 1079D] Cyprianum loquor, vestra oppugnantem et catholica jura retinentem. Tertullianum post haeresim (nam multa inde sumpsistis) ipsum epistola sua, et ea ipsa quam catholicus edidit, audies confitentem, posse Ecclesiam peccata dimittere.

XXV. Vides ergo Ecclesiam esse reginam in veste aurata et variegata (Psal. XLIV, 10); multorum utique corporum, multorumque populorum varietate compositam. Non est coloris unius ista pictura, nec in uno habitu emicat tanta diversitas. Pars illa indumenti tegit, ista componit. Nonnulla pectori adhaeret, aliqua ultimo sinu trahitur, et inter vestigia [Col. 1080A] ipsa sordescit. Quaedam, purpurae martyrum comparatur; aliqua, serico virginali; nonnulla, sinu plicante, subsuitur, aut acu inserente reparatur. Alius enim sic, alius autem sic (I Cor. VII, 7); et tamen una, in omnibus, regina componitur. Ergo eadem fecunda vitis et locuples, plures habens ramos, multo palmitum crine distentior; nihil ne ex istis hiberno frigore laboravit? nihil asperas grandines pertulit? nihil torridas incusavit aestates? Asperior est haec gemma palmitibus, ista fortior, illa sincerior; haec se diffundit in fructus, haec in solas exuberat frondes. Vitis tamen ubique formosa. Mater haec adolescentularum, quarum non est numerus (Cant. VI, 7). Calculare denique si potes catholicos greges, et duc in digitos nostrae plebis examina. [Col. 1080B] Nec illa modo quae toto orbe diffusa sunt cunctis plena regionibus; sed haec, frater Symproniane, quae tecum in proximis finibus et vicina urbe consistunt. Contemplare, quot nostros unus aspicias, quot meorum populis solus occurras. Nonne ut stillicidia, fontibus magnis? nonne, ut ab oceano quaedam gutta, sorberis? Dic, dic an istae adolescentulae ex vestra plebe generentur, an tu solus [b 1Kb] has parias. Nostra est, inquam, ista regina electa matri suae atque perfecta (Ibid., 8). Nihil quippe electum, nisi melius et majus ex alio; nihil perfectum potest esse, nisi plenum.

XXVI. Jam et illud attendite, an haec potissimum aedificata sit: In fundamentis prophetarum et apostolorum ex ipso angulari lapide Jesu Christo (Ephes. [Col. 1080C] II, 20). Si ante te coepit, si ante te credidit, si a fundamentis prioribus non recessit, si non illa migravit, si non a reliquo corpore separata suos sibi magistros et propria instrumenta constituit, si quid insolitum argumentata est, si quid novi juris invenit, si corpori suo repudium pacis indixit: plane tunc a Christo recessisse videatur, tunc extra prophetas et apostolos constitisse. Haec igitur erit domus magna, locuples omnium diversitate vasorum, in qua purum refulget aurum, in qua ductile lucet argentum; verum, quae etiam lignea sicut scriptum est (II Tim. II, 20), et fictilia vasa dignatur. Magna enim domus multos movet usus, opera diversa sollicitat. Non solum quaerit argentum, nec aureo tantum delectatur ornatu. Subinde plus decet magna, contemptus; et [Col. 1080D] inter nobiles ambitus, exigua quoque jocunda sunt. Nullus artifex opera sua despicit, nec vilia sibi putat esse quae fecit. Et unde pro peccatoribus passum putas Christum, nisi quod perdere noluit quidquid ipse formavit? Unde illum putas hodieque interpellare pro miseris, nisi quod modicum, eumque et despectissimum, non repellit; neminem, ex his quos acceperit, perditurus; ligneo licet ac fictili comparentur, atque ita in domo sua omnia vasa componit?

XXVII. Tandem, frater Symproniane, non pigeat esse cum multis; tandem libeat reduvias Novatianorum, [Col. 1081A] et praesegmina vestra contemnere; tandem catholicos greges et tam late patentes Ecclesiae populos intueri. Ubi unus, inquies, ibi et ego; et ubi duo, ibi Ecclesia: ubi unus tamen concors; ubi duo, pacifici. Ubi unus, et Ecclesia; quanto magis ubi plures? Meliores, inquit, duo quam unus: et spartum triplex non rumpitur (Eccle. IV, 12). Audi David: Psallam nomini tuo in ecclesia multa (Psal. XXXIV, 18). Et iterum: In populo gravi laudabo te (Ibid.). Et: Deus deorum locutus est, et vocavit terram ab ortu solis usque ad occasum (Psal. XLIX, 1). Quid semen Abrahae, secundum stellarum modos et numeros arenarum, vestra paupertate contentum? Benedicentur in te, inquit, omnes tribus terrae (Gen. XXII, 18). Dic; Novatianus has impleat? Non tam [Col. 1081B] parum, sanguine suo redemit Deus, nec tam pauper est Christus. Cognosce jam, frater, Ecclesiam Dei dilatantem tabernacula sua, et aulaeorum palos [Col. 1082A] dextra sinistraque figentem: intellige, ab ortu solis usque ad occasum laudabile nomen Domini (Psal. CXII, 3). Vide, vide, quaeso, Novatianis in verba luctantibus, catholicas agi toto orbe divitias. Super omnibus quibus a te sum consultus, instruxi. Nullum, ex propositis caput sententiamve praeterii. Ad ipsos apices et verba respondi. Si consulentis animo requisisti, amanter ostensum est: si lacessentis, haud segniter disputatum. Subjungam, cum vacuum erit, et aliam epistolam, in qua non vestra redarguam, sed nostra proponam: quam, si benigne et sine fastidio legeris, fortasse non laedet. Interim, in ista, peto ut singula quaeque percenseas. Omnia cito lecta praetereunt: si charismata meliora desideras, et bonae eruditionis animam geris, non facile tam [Col. 1082B] vera contemnis. Dominus te in aeternum custodire et protegere dignetur, et Christianum vivere faciat ad concordiam spiritualem. Amen.




[Col. 1081]
SANCTI PACIANI PARAENESIS, SIVE EXHORTATORIUS LIBELLUS, AD POENITENTIAM. (C)

[Col. 1081C] I. Etsi aliquoties, tumultuose licet, de poenitentium curatione non tacui; memor tamen dominicae sollicitudinis, quae propter unius oviculae detrimentum cervicibus etiam suis et humeris non pepercit, integrato gregi referens peccatricem delicatam: conabor, ut potero, tantae virtutis exemplum etiam stylo [a 1Kb] condere, ac dominici laboris industriam, mediocritate (qua dignum est) servus imitabor. Unum illud vereor, dilectissimi, ne solitae contrarietatis adversis, inculcando quae fiunt, admoneam magis peccata quam reprimam: meliusque fuerit, Attici Solonis exemplo, tacere de magnis sceleribus, quam cavere; eo usque progressis nostratium moribus, ut admonitos se existiment cum vetantur. Hoc enim, puto, proxime [b 11Kb] Cervulus ille profecit, ut eo [Col. 1081D] diligentior fieret, quo impressius notabatur. Et tota illa reprehensio dedecoris expressi ac saepe repetiti, non compressisse videatur, sed erudisse luxuriam. Me miserum! Quid ego facinoris admisi? Puto, nescierant Cervulum facere, nisi illis reprehendendo monstrassem. Verum sit illud. Dei refugae aut extra Ecclesiam constituti, etiam exasperati sunt castigationis injuria; indignati scilicet, mores suos ab aliquo [Col. 1082C] posse reprehendi. Atque ut coenum solet tum maxime foetere cum moveas; et incendium tum magis ardere, si vertas; et rabies tum vehementius saevire, si provoces: ita illi objurgationis necessariae stimulos contrario calce fregerunt, non sine suo quidem malo et vulnere repugnantes.

II. Vos tamen, dilectissimi, a Domino mementote positum: Argue sapientem, et amabit te: atque stultum, et odio te habebit (Prov. IX, 8). Et iterum: Ego, quos diligo, redarguo et castigo (Apoc. III, 19). Atque ideo blandam hujus mei operis ac sollicitam diligentiam, et secundum Domini voluntatem a me ipso fratre vestro ac sacerdote susceptam, amorem potius credite quam rigorem, sequendo amabiliter, non pertinaciter repugnando. Praeterea nullus existimet [Col. 1082D] hunc ipsum de Poenitentiae institutione sermonem solis tantummodo poenitentibus ordinatum; ne propter hoc quisquis extra hunc gradum positus est, ea quaecumque dicentur, velut in alios destinata fastidiat, cum in hanc quasi fibulam totius Ecclesiae disciplina [c 1Kb] notetur, quando, et Catechumenis, ne in hoc transeant; et fidelibus, ne in hoc redeant, providendum sit; ipsis vero poenitentibus, ut celeriter [Col. 1083A] ad hujus operis fructum perveniant, laborandum. Sermonum tamen meorum hic ordo servabitur. Primum ut de modo criminum edisseram, ne quis existimet omnibus omnino peccatis summum discrimen impositum. Tum de his fidelibus dicam qui remedium suum erubescentes male verecundi sint, et inquinato corpore ac polluta mente communicant: in conspectu hominum timidissimi; ante Dominum vero impudentissimi, profanis manibus et polluto ore contaminant, sanctis quoque et Angelis altare metuendum. Tertio, de his erit sermo, qui confessis bene apertisque criminibus remedia poenitentiae, actusque ipsos exomologesis administrandae, aut nesciunt aut recusant. Postremo illud apertissimum enitemur ostendere, quae poena sit aut non agentibus [Col. 1083B] poenitentiam, aut etiam negligentibus, atque ideo in vulnere suo ac tumore morientibus: quae rursus sit corona, quod praemium, conscientiae maculas recta et ordinaria confessione purgantibus.

III. Primum igitur, ut diximus, de modo peccantium retractemus, sedulo requirentes quae sint peccata, quae crimina: ne quis existimet, propter innumera delicta quorum fraudibus nullus immunis est, me omne hominum genus indiscreta poenitendi lege constringere. Apud Mosen et veteres, minimi quoque peccati, et quadrantis unius (ut ita dixerim) rei, in eodem infelicitatis aestuario volutati sunt. Et qui sabbata violaverant, et qui immunda contigerant, et qui escarum vetita praesumpserant, et qui murmurabant, et qui pariete corrupto, et qui veste maculata [Col. 1083C] in templum summi Regis intraverant, et qui altaria his obnoxii manu contrectaverant aut veste contigerant, ut in coelum ascendere citius fuerit, aut emori satius quam haec universa servare. His igitur nos omnibus multisque praeterea carnalibus vitiis, ut citius ad destinata quisque perveniat, sanguis Domini liberavit, redemptos a servitute legis et libertate fidei emancipatos. Ideoque apostolus Paulus: Vos autem, inquit, in libertatem vocati estis (Gal. V, 13). Haec illa libertas; quod non omnibus astringimur quibus veteres tenebantur; sed donata (ut ita dixerim) silva delictorum, et remediorum indulgentia destinata, in pauca conclusi sumus et necessaria; quae et servare facillimum esset credentibus, et cavere: ut meritissimo tartarum non recusaret qui [Col. 1083D] tantae donationi ingratus, ne haec quidem pauca servasset. Quae sint autem ista videamus.

IV. Post Domini passionem Apostoli, tractatis omnibus atque discussis, epistolam tradiderunt, his qui ex gentibus crediderant, perferendam. Cujus epistolae sententia haec fuit: Apostoli et presbyteri fratres, his qui sunt Antiochiae et Syriae, et Ciliciae fratribus qui sunt ex gentibus, salutem. Quoniam audivimus quosdam ex nobis exiisse, et conturbasse vos verbis (Act. XV, 24, 25). Item infra: Visum est enim sancto Spiritui et nobis, nullum amplius imponi vobis pondus praeter quam: Necesse est ut abstineatis vos ab idolothytis et sanguine, et fornicatione: a quibus observantes, bene agetis. Valete (Ibid., 28, 29). Haec est novi Testamenti tota [Col. 1084A] conclusio. Despectus in multis Spiritus sanctus, haec nobis capitalis periculi conditione legavit. Reliqua peccata meliorum operum compensatione curantur: haec vero tria crimina, ut basilisci alicujus afflatus, ut veneni calix, ut lethalis arundo, metuenda sunt: non enim vitiare animam, sed intercipere noverunt. Quare tenacitas humanitate redimetur; convicium satisfactione pensabitur; tristitia jucunditate; asperitas lenitate; gravitate levitas; honestate perversitas; et quaecumque contrariis emendata proficiunt. Quid vero faciet contemptor Dei? Quid aget sanguinarius? Quod remedium capiet fornicator? Numquid aut placare Dominum desertor ipsius poterit; aut conservare sanguinem suum, qui fudit alienum; aut redintegrare Dei templum, qui illud fornicando violavit? [Col. 1084B] Ista sunt capitalia, fratres; ista mortalia. Nunc audite Joannem, et confidite, si potestis: Si quis scit, inquit, fratrem suum peccare peccatum non usque ad mortem, petat pro eo, et dabit illi vitam Dominus, si quis deliquit peccatum non ad mortem. Est autem peccatum quod ad mortem ducit: non pro eo dico, ut depreceris (I Joan. V, 16).

V. Sed si placet, etiam separatim audite de singulis. Mosen pro blasphematore populo deprecantem, sic appellat Deus: Si quis, inquit, deliquerit ante me, delebo illum de libro meo (Exod. XXXII, 33). Et de homicida, Dominus hoc judicat: Si quis, inquit, gladio occiderit, gladio morietur (Exod. XXI, 12). Et de fornicatore Apostolus dicit: Ne violaveritis, inquit, templum Dei quod estis vos: Qui autem templum [Col. 1084C] Dei violaverit, disperdet illum Deus (I Cor. III, 17). Scripta sunt haec, dilecti fratres, et perpetuis caesa monumentis; scripta et incisa non dico ceris et charta et aere vel calamo, sed libro Dei vivi. Coelum et terra transibunt, iota unum, inquit, aut apex non poterunt transire priusquam omnia compleantur (Matth. V, 18): Quid ergo? moriendum est? Multi etiam animo in haec peccata ceciderunt. Multi sanguinis rei, multi idolis mancipati, multi adulteri. Addo etiam non solas manus in homicidio plecti, sed et omne consilium quod alterius animam impegit in mortem: nec eos tantum qui thura mensis adolevere profanis, sed omnem prorsus libidinem extra uxorium thorum et complexus licitos evagantem, reatu mortis astringi. Haec quicumque post fidem fecerit, [Col. 1084D] Dei faciem non videbit. Desperavere tantorum eniminum rei. Quid vobis ego feci? Numquid non fuit in potestate ne fieret? Nullusne admonuit? Nemo praedixit? Tacuit Ecclesia? Nihil Evangelia dixerunt? Nihil Apostoli comminati sunt? Nihil rogavit sacerdos? Quid quaeritis sera solatia? Tunc decuit, cum licebat. Dura ista vox est; sed qui vos felices dicunt, in errorem vos mittunt, et semitas pedum vestrorum conturbant. Facinoris viam monstrat innoxiis, qui nocentibus post scelera blanditur.

VI. Ergo (inquiet aliquis) perituri sumus? et ubi misericors Deus, qui mortem non invenit, nec laetatur in perditione vivorum? Moriemurne in peccatis nostris? Et quid facies tu sacerdos? Quibus emolumentis [Col. 1085A] tot Ecclesiae detrimenta pensabis? Accipite remedium si desperare coepistis; si miseros vos agnoscitis, si timetis. Qui nimium confidit, indignus est. Super quem (inquit Dominus) respiciam, nisi supra humilem et quietum, et trementem verba mea (Isa. LXVI, 2)? Vos ergo primum appello, fratres, qui criminibus admissis poenitentiam recusatis: vos, inquam, post impudentiam timidos, post peccata verecundos, qui peccare non erubescitis et erubescitis confiteri: qui cum mala conscientia, Dei sancta contingitis, et altare Domini non timetis: qui ad manus sacerdotis, qui in conspectu angelorum sub fiducia innocentiae acceditis: qui divinae patientiae insultatis; qui tacenti Deo, veluti nescienti, pollutam animam et profanum corpus ingeritis. Audite, quid fecerit Dominus; tum [Col. 1085B] deinde, quid dixerit. Cum populus Hebraeorum Hierosolymis Arcam Domini reportaret, et ex domo Aminadab Israelitis; Ozas qui non explorata conscientia, latus Arcae attigerat, occisus est; et tamen ille, non ut aliquid ex ea sumeret; sed ut declinantem ad lapsum vituli, contineret, accesserat (II Reg. VI). Tanta infuit cura divinae reverentiae, ut audaces manus, nec ob auxilium sustineret. Clamat idem Dominus et dicit: Omnis mundus manducabit carnem, et anima quaecumque contigerit de carne sacrificii salutaris, et immunditia super illa est; pereat anima illa de populo (Lev. VII, 12). Antiquane ista sunt, et modo non fiunt? Quid ergo? desiit Deus nostra curare; an ultra conspectum mundi recessit, et neminem spectat e coelo? An patientia illius, ignorantia est? Absit, [Col. 1085C] inquies. Videt ergo quae facimus, sed utique exspectat et patitur, et poenitentiae tempus indulget, et Christo suo praestat ut differat, ne cito pereant quos redemit. Bene, tu peccator, intellige: spectaris a Domino, potes illum placare si velis.

VII. Sed antiquum sit istud quod ad mensam Dei accedere non licuit immundis: evolvite Apostolos, et novella cognoscite. In prima Corinthiorum, Paulus haec intulit: Quicumque, inquit, manducaverit, aut biberit calicem Domini indigne, reus erit Corporis et Sanguinis Domini (I Cor. XI, 27). Item infra: Qui enim manducat et bibit indigne, judicium sibi manducat et bibit, non discernens corpus Domini: Propterea, inquit, inter vos, multi infirmi et aegri, et dormiunt multi. Quod si nos ipsos judicaremus, non utique judicaremur; cum [Col. 1085D] judicamur autem, a Domino corripimur, ut non cum hoc mundo damnemur (Ibid., 29-32). Intremuistis, an non? Reus erit, inquit, corporis et sanguinis Domini. Humanae animae reus non posset absolvi; dominici corporis violator evadit? Qui manducat, inquit, et bibit indigne, judicium sibi manducat et bibit. Evigila peccator; time in visceribus tuis praesens judicium, si quid tale fecisti. Propterea, inquit, inter vos, multi infirmi et aegri, et dormiunt multi. Jam si quis futura non metuit, vel praesentem aegritudinem praesentemque obitum reformidet. Cum judicamur, inquit, a Domino corripimur, ut non cum hoc mundo damnemur. [Col. 1086A] Laetare, peccator, si in hoc saeculo aut morte interciperis, aut languore consumeris, ne puniaris post saeculum. Intellige quantum sceleris admittat qui ad altare venit indignus; cui pro remedio computatur, cum aut morbis laborat, aut morte dissolvitur.

VIII. Quod si vestra vobis, vilis est anima; parcite populo, parcite sacerdotibus. Clamat Apostolus: Exiguum fermentum, totam massam fermentat (I Cor. V, 6). Quid facies tu propter quem omnis massa corrumpitur; propter quem laboratura est tota fraternitas? Vives tot animarum reus? Excusaberis cum tibi communionem suam imputaverint innocentes, cum te Ecclesia dixerit suae cladis auctorem? Ecce iterum Apostolus ad sacerdotem: Manus cito nulli imponas, nec communices peccatis alienis (I Tim. V, 22). [Col. 1086B] Quid facies, tu qui decipis sacerdotem? Qui aut ignorantem fallis, aut non ad plenum scientem probandi difficultate confundis? Rogo ergo vos, fratres, etiam pro periculo meo, per illum Dominum quem occulta non fallunt, desinite vulneratam tegere conscientiam. Prudentes aegri medicos non verentur, ne in occultis quidem corporum partibus etiam secaturos, etiam perusturos. Meminimus quosdam, remota etiam et verecunda membrorum non erubescentes, in ferro et cauterio, et gravissima illa pulveris mordacitate durasse. Et quantum est illud quod homines praestiterunt? Peccator timebit? Peccator erubescet, perpetuam vitam praesenti pudore mercari? et offerenti manus Domino, vulnera male tecta subducet? Et habet aliquid quod in illo erubescat, qui Dominum [Col. 1086C] laesit? An sic illi melius est perire, ne tu pudore timidus sine pudore moriaris, non faciens pudori locum, plus de detrimento ejus acquiras cui pro te melius est perire? Quod si fratrum oculos erubescitis; consortes casuum vestrorum timere nolite. Nullum corpus membrorum suorum vexatione laetatur; pariter dolet, et ad remedium collaborat. In uno et altero, Ecclesia est; in Ecclesia vero, Christus. Atque ideo qui fratribus peccata sua non tacet, Ecclesiae lacrymis adjutus Christi precibus absolvitur.

IX. Nunc ad eos sermo sit, qui bene ac sapienter vulnera sua, poenitentiae nomine, confitentes; nec quid sit poenitentia, nec quae vulnerum medicina, noverunt; similesque sunt illis qui plagas quidem aperiunt ac tumores, medicisque etiam assidentibus [Col. 1086D] confitentur; sed admoniti, quae imponenda sunt, negligunt; et quae bibenda, fastidiunt. Quod tale est ac si dicat aliquis: Ecce ego aeger, ecce ego vulneratus sum, [a 1Kb] sed nolo curari stomachum. Hoc erat, sed videte quid stultius. Additur etiam morbus ad causam, et vulnus adjungitur, et contraria quaeque imponuntur, perniciosa potantur. Quo maxime malo fraternitas haec laborat, delictis veteribus nova insuper adjungendo peccata. Ergo gravius erupit in vitium, perniciosissima jam tabe cruciatur. Quid ergo faciam nunc sacerdos qui curare compellor? Serum est in ejusmodi. Verumtamen si quis est [Col. 1087A] vestrum qui secari et exuri sustineat, adhuc possum. Ecce scalpellum propheticum: Convertimini, inquit, ad Dominum Deum vestrum, simulque jejunio, et fletu, et planctu, et scindite corda vestra (Joel. II, 12, 13). Nolite hanc secturam timere, dulcissimi. Sustinuit illam David, jacuit in cinere sordenti, sacco insuper horrente deformis. Ille quondam gemmis assuetus et purpuris, texit in jejunio animam suam: cui maria, cui silvae, cui flumina serviebant, promissasque divitias terra parturiens; madidus lacrymis consumpsit oculos illos quibus gloriam Dei viderat, et infelicem se miserumque confessus est pater Mariae, Judaei etiam dominator imperii. Rex ille Babylonius, exomologesim desertus operatur, et septenni squalore decoquitur. Leonum in illo jubas, impexa caesaries [Col. 1087B] et barbarus horror exsuperat; et longe incurvis unguibus manus horrentes, aquilas mentiuntur cum fenum in morem bovis ederet pallentium ruminator herbarum. Haec tamen illum Deo poena commendat, et in sua quondam regna restituit. Quem horrebant homines, Deus recipiebat, ipsa illa malae tractationis calamitate felicem. Ecce sectio, quam spopondi: qui potuerit tolerare, sanabitur.

X. Admovebo adhuc ignes de cauterio apostolico: videamus an ferre possitis. Judicavi, inquit, congregatis vobis et spiritu meo, in virtute Domini Jesu Christi, tradere ejusmodi hominem satanae in interitum carnis, ut spiritus salvus sit in diem Domini (I Cor. V, 3-5). Quid dicitis, poenitentes? Ubi est vestrae carnis interitus? An quod in ipsa poenitentia lautiores semper [Col. 1087C] inceditis, convivio farti, balneis expoliti, veste compositi? Ecce aliquem video aliquando frugi, aliquando pauperculum, aliquando vili tunica sordulentum: nunc bene cultus et locuples, et decorus est, quasi imputet Deo quod illi servire non potuit, et morientem animam recreet voluptate membrorum. Bene quod mediocres sumus: caeterum et illa faceremus quod quosdam et quasdam non pudet lautiores, marmoribus tegi, auro opprimi, serico fluere, cocco rubescere. Si quid ferruginei pulveris in supercilio fulgeret, aut ficti nitoris in genas rutilet, aut coacti ruboris in labia desudet: ista forsitan non habetis. Non desunt tamen vobis hortulani maritimive secessus, et exquisitius vinum, et lautiora convivia, et defaecatio senectutis. Sic agite, sic credite, [Col. 1087D] quando vivetis? Non sustineo jam, fratres. Danielus cum sodalibus suis sacco tectus et cinere, jejunio etiam exsanguis, haec loquitur: Peccavimus, facinus admisimus, impie gessimus, transgressi sumus praecepta et judicia tua (Dan. IX, 5). De Azaria itidem scriptura divina; Stans, inquit, Azarias precatus est, et aperiens os suum exomologesim faciebat Deo simul cum sodalibus suis (Dan. III, 25). David ipse: Lavabo, inquit, per singulas noctes lectum meum, lacrymis stratum meum rigabo (Psal. VI, 7). Nos vero, quid tale, quid simile? Non dico illa quae congregamus ad cumulum, [Col. 1088A] cauponando, mercando, rapiendo; foris lucra, intus libidines aucupando; nihil agendo simpliciter, nihil pauperibus largiendo, nihil fratribus remittendo. Ne haec quidem quae videri etiam a sacerdote possunt, et episcopo teste laudari; ne haec quidem quotidiani servamus; flere in conspectu Ecclesiae, perditam vitam sordida veste lugere, jejunare, orare, provolvi: si quis ad balneum vocet, recusare delicias: si quis ad convivium roget, dicere: Ista felicibus, ego deliqui in Dominum, et periclitor in aeternum perire: quo mihi epulas, qui Dominum laesi? Tenere praeterea pauperum manus, viduas obsecrare, presbyteris advolvi, exoratricem Ecclesiam deprecari, omnia prius tentare quam pereas.

XI. Scio quosdam ex fratribus et sororibus vestris [Col. 1088B] cilicio pectus involvere, cineri incubare, jejunia sera meditari; et non talia, fortasse, peccarunt. Quid de fratribus loquar? Caprae ferae, ut dicunt, remedia sua noverunt: confixas quippe, audio, venenatis sagittis, saltus peragrare Dictaeos, quoad dictami caule detonso, salutarium virulento latice succorum, pulsa decutiant tela corporibus. Nos ignita diaboli spicula nullo poenitentiae succo, nullo exomologesis gramine repellimus. Excaecatos hirundo pullos novit oculare de sua chelidonia: nos, lumina mentis amissa, nulla malae tractationis radice curabimus? Ecce nec capreis, nec hirundini homo similis, caecitati suae invidet et dolori. Considerate nunc, fratres, quid in fine promisimus: quis fructus, haec opera; vel contra, quis exitus consequatur. Peccatoribus delicatis et [Col. 1088C] poenitentiam non agentibus, spiritus Domini comminatur et dicit: Dilectum veritatis non receperunt ut salvi fierent: ac propterea mittet illis Deus operationem erroris ut credant mendacio, ut judicentur omnes qui non crediderunt veritati, sed sibi placent in injustitiam (II Thess. II, 10, 11). Item Apocalypsis de meretrice sic loquitur: In quantum clarificavit se et delicias exercuit: tantum date ei tormentum et luctum (Apoc. XVIII, 7). Et apostolus Paulus: An ignoras, quoniam bonitas Dei in poenitentiam te perducit? Tu autem secundum duritiam tuam thesaurizas tibi iram in die irae, et revelationis justi judicii Dei (Rom. II, 4, 5). Timete igitur, dilectissimi, justa judicia: omittite errorem, damnate delicias: properat jam tempus extremum: tartarus et gehenna laxatos impiis sinus pandunt. [Col. 1088D] Post animarum tempestiva supplicia, redivivis quoque perpetua corporibus poena servatur. Nemo Tityi jecur credat, et Vulturem poetarum. Ipse sibi materiam recrescentium corporum reparat ignis aeternus. Attendite, si non creditis: aquarum impetus qui ignibus furit, supplicio nutriente reparabitur. Si de cruciatu exomologesis retracti, gehennam recordemini quam vobis exomologesis exstinguet. Vim ejus et de praesentibus aestimate; cujus fumariola quaedam, maximos montes subterraneis ignibus decoquunt. Aestuant indefessis flammarum globis [a 1Kb] Aethna [Col. 1089A] Siculus, et Vesuvius Campanus: et quo nobis judicii perpetuitatem probent, dissiliunt, devorantur; nec ullis tamen saeculis finiuntur. Attendite in Evangelio divitem solius adhuc animae suppliciis laborantem. Qualis tandem illa redituris poena corporibus? quis in illa stridor dentium? quis fletus oculorum?

XII. Mementote, fratres, quia apud inferos exomologesis non est; nec poenitentia tunc tribui poterit, consumpto tempore poenitendi (Eccle. IX, 10; Eccli. XIV, 17). Festinate, dum in vita estis, dum cum adversario iter facitis. Saeculares ecce ignes timemus, et carnificum ungulas expavescimus: comparate cum his aeternas torquentium manus, apicesque flammarum nulla aetate morientium. Rogo vos per Ecclesiae fidem, fratres: per sollicitudinem [Col. 1089B] meam, per communes omnium animas obtestor et deprecor: ne pudeat in hoc opere; ne pigeat opportuna quam primum remedia salutis invadere, dejicere moeroribus animum, sacco corpus involvere, cinere perfundere, macerari jejunio, moerore conficere, multorum precibus adjuvari. In quantum poenae vestrae non pepercistis, in tantum vobis Deus parcet. Est enim mitis et patiens, et multae miserationis, [a 1Kb] et qui sententiam flectat adversus malitias irrogatam (Joel. II, 13, sec. LXX). Ecce promitto, polliceor, si ad Patrem vestrum vera satisfactione redeatis, nihil ulterius errando, nihil pristinis adjiciendo peccatis, dicendo etiam humile aliquid et [Col. 1090A] flebile, Peccavimus in conspectu tuo Pater; jam non sumus digni nomine filiorum (Luc. XV, 22): continuo de vobis et pecus illud recedet immundum, et siliquarum esca deformis. Continuo revertentes, et stola [b 1Kb] vestiti, et annulus honorabit, et paternus iterum complexus accipiet. Ecce ipse loquitur: Nolo mortem peccatoris, quantum ut revertatur et vivat (Ezech. XVIII, 23; XXIII, 11). Et iterum: Nonne, ait, qui ceciderit, resurget; et qui aversatus fuerit, convertetur (Jerem. VIII, 4). Et Apostolus dicit: Potens est Deus statuere illum (Rom. XIV, 4). Apocalypsis etiam septem Ecclesiis, nisi poenitentiam egerint, comminatur. Nec utique, non poenitentibus comminaretur, nisi ignosceret poenitentibus. Etiam ipse Deus dicit: Memento ecce unde cecideris, et age poenitentiam [Col. 1090B] (Apoc. II, 5). Et iterum: Cum conversus ingemueris, tunc salvaberis, et scies ubi fueris (Isa. XXX, 15, sec. LXX). Nec quisquam adeo peccatricis animae vilitate desperet, ut se jam non necessarium Deo credat. Neminem nostrum perire vult Dominus: etiam modici et minimi requiruntur. Si non creditis, intuemini: ecce in evangelio drachma requiritur, et vicinis inventa monstratur. Ovicula, suppositis reportanda cervicibus, non est onerosa pastori. Super unum peccatorem poenitentiam agentem in coelis Angeli gaudent, et chorus coelestis exsultat. Heus tu peccator, rogare ne desinas: vides ubi de tuo reditu gaudeatur. Amen.




[Col. 1089]
SANCTI PACIANI SERMO DE BAPTISMO. (C)

[Col. 1089C] I. Aperire desidero qualiter in baptismo nascamur, et qualiter innovemur. Verbis sane ipsius loquar, fratres, ne forte me ob nitorem sententiarum, stylo exsultasse credatis; et ut rem mysticam intelligere possitis: atque utinam inculcare possim, gloriam [Col. 1089D] non requiro; Dei enim solius gloria est. Vestri me tantum cura sollicitat, et horum maxime competentium, si quo modo possim intelligere tantae felicitatis examen. Aperiam igitur quid fuerit ante gentilitas, quid fides praestet, quid baptismus indulgeat. Quod si ita, ut ego sentio, vestra corda penetraverit, judicabitis, fratres, nullam nobis adhuc praedicationem amplius praestitisse. Accipite ergo, dulcissimi, homo ante baptismum in qua morte sit positus. Scitis certe illud antiquum, quod Adam terrenae origini [a 1Kb] praestitutus sit: quae utique damnatio, legem illi aeternae mortis imposuit; et omnibus [Col. 1090C] ab eo posteris quos lex una retinebat, haec mors in genus omne dominata est, ab Adam usque ad Moysen (Rom. V, 14). Per Moysen vero, unus tantum populus electus est, semen scilicet Abrahae, si mandata justitiae servare potuisset. Interea nos omnes [Col. 1090D] sub peccato tenebamur, ut fructus essemus mortis: siliquarum escis et pecorum custodiae destinati, id est, operibus immundis, per malos angelos; quibus dominantibus, nec facere licuit nec scire justitiam: parere enim talibus dominis, res ipsa cogebat. Ab his potestatibus et ab hac morte qualiter liberati simus, attendite.

II. Adam postquam peccavit, ut retuli, dicente tunc Domino, Terra es, et in terram ibis (Gen. III, 19); addictus est morti. Haec addictio in genus omne defluxit. Omnes enim peccaverunt, ipsa jam urgente natura, sicut Apostolus dicit: Quia per unum hominem [Col. 1091A] peccatum introivit, et per delictum mors, et sic in omnes homines devenit, in quo omnes peccaverunt (Rom. V, 12). Dominatum est ergo peccatum, cujus vinculis quasi captivi trahebamur ad mortem; mortem scilicet sempiternam. Hoc vero peccatum ante Legis tempora nec intelligebatur, sicut Apostolus dicit: Donec enim Lex poneretur, peccatum in mundo non habebatur, hoc est non videbatur; ad Legis adventum revixit (Rom. V, 13). Apertum est enim ut videretur: verum frustra, quia id prope nemo servabat. Dicebat enim Lex: Non maechaberis, non occides, non concupisces; tamen concupiscentia cum vitiis omnibus permanebat: ita peccatum istud ante Legem occulto gladio interfecit hominem, Lege districto. Quae igitur spes homini? Sine Lege ideo periit, [Col. 1091B] quia peccatum videre non potuit; et in Lege, ideo quia in id ipsum quod videbat, incurrit. Quis eum ab interitu potuit liberare? Audite Apostolum: Miserrimus [a 1Kb] ergo homo! Quis me liberabit a corpore mortis hujus? Gratia, inquit, per Dominum nostrum Jesum Christum (Rom. VII, 24, 25).

III. Quid est gratia? peccati remissio, id est, donum. Gratia enim donum est. Ergo Christus adveniens hominemque suscipiens, ipsum illum hominem de potestate peccati purum et innocentem Deo primus exhibuit. Dicit Esaias: Ecce virgo, inquit, in utero accipiet, et pariet filium, et vocabitis nomen ejus Emmanuel. Butyrum et mel manducabit, prius quam sciat aut proferre malum, aut eligere bonum (Isa. XIV, 15). Et de ipso iterum: Qui peccatum non fecit, [Col. 1091C] nec dolus inventus est in ore ejus (Isa. XLIII, 9). Sub hoc innocentiae patrocinio, ut primum defensionem nominis aggressus est Christus in ipsa carne peccati, continuo ille peccati inobedientiae parens qui primos homines aliquando deceperat, festinare incepit, aestuare, trepidare. Vincendus enim erat soluta lege peccati, qua sola hominem vel obtinuerat, vel poterat obtinere. Armatur ergo in aciem spiritualem adversus immaculatum; ac primum, eo artificio quo in paradiso Adam vicerat, specie dignitatis aggreditur; et velut sollicitus de potestate coelesti: Si filius Dei es, inquit, dic ut lapides isti fiant panes (Matth. IV, 3): ut dum erubescit, aut non vult dissimulare se Filium Dei, tentantis jussa compleret. Ecce adhuc non tacet, suggerens ut si se misisset ex alto, acciperetur [Col. 1091D] manibus Angelorum, quibus mandasset Pater ut humeris eum ferrent, ne forte offenderet ad lapidem pedem suum, dum probare vult Dominus se esse de quo Pater istud mandasset facere quod tentator urget. Elisus novissime coluber, quasi jam cederet, ipsa illa quae primo homini eripuerat, mundi regna promittit; ut dum vicisse se credit hominis Advocatum, recepto (quod defendebat) imperio, inclinaret ad dictam ab impio dignitatem, ac sic aliquando peccaret. Verum in his omnibus superatur inimicus, et coelesti virtute dissolvitur, sicut Vates ad Dominum, ut resolvas, inquit, inimicum et vindicatorem, [Col. 1092A] quoniam videbo coelos opus digitorum tuorum (Psal. VIII, 3, 4).

IV. Debuerat cedere diabolus; necdum tamen desinit. Scribas et Pharisaeos et omnem illam impiorum catervam, notis subornat insidiis, furoribus agitat. Igitur illi post varias artes et corda mendacia, quibus Dominum more serpentis obsequentia decipere cogitarunt; postquam nihil proficiebant, novissime eum aperto latrocinio et crudelissimo genere passionis agressi sunt: ut vel indignitate rerum, vel dolore poenarum aliquid injustum aut faceret aut diceret, atque ita perderet hominem quem gerebat, et relinqueretur anima ejus apud inferos; quibus una lex fuit ut peccatorem tenerent: Aculeus enim mortis, peccatum (I Cor. XV, 56). Perstitit ergo Christus, [Col. 1092B] et peccatum non fecit, nec dolus inventus est in ore ejus (I Petr. II, 22), ut diximus; nec tum quidem cum ad victimam duceretur. Hoc fuit vincere, sine peccato condemnari. Diabolus enim in peccatores acceperat potestatem, quam sibi ille super immaculatum vindicavit; ac sic ipse superatus est, id decernens super Justum quod illi per legem quam acceperat non licebat. Unde prophetes ad Dominum; Ut justificeris, inquit, in sermonibus tuis, et vincas cum judicaris (Psal. L, 6). Atque ita, sicut Apostolus dicit, transductis potestatibus Christus condemnavit peccatum in carne affigens illud cruci, et chirographum mortis absolvens (Coloss. II, 14, 15). Inde est quod non dereliquit Deus animam ejus apud inferos, neque dedit Sanctum suum videre interitum (Psal. XV, [Col. 1092C] 10). Inde quod calcatis mortis aculeis, die tertia resultavit in carne, reconcilians illam Deo et restituens aeternitati, victo erasoque peccato.

V. Sed si solus ille vicit, quid caeteris contulit? Breviter audite. Peccatum Adae, in genus omne transierat: Per unum enim hominem, sicut Apostolus dicit: delictum introivit; et per delictum, mors: sic et in omnes homines devenit (Rom. V, 12). Ergo et justitia Christi necesse est ut in genus transeat: ac sicut ille per peccatum stirpem suam perdidit; ita Christus per justitiam genus suum omne vivificet. Hoc urget Apostolus dicens: Ut sicut per inobaudientiam unius peccatores constituti sunt multi; sic per dicto audientiam unius, justi constituantur multi: ac sicut regnavit delictum in mortem, similiter [Col. 1092D] et gratia regnet per justitiam in vitam aeternam (Ibid., 19, 21).

VI. Dicet mihi aliquis: Sed peccatum Adae merito transivit in posteros, quia ex ipso geniti erant: et numquid nos a Christo geniti sumus, ut propter ipsum salvi esse possimus? Carnalia cogitare nolite: jam videbitis qualiter Christo parente generemur. Novissimis temporibus animam utique cum carne accepit Christus ex Maria: hanc venit salvam facere, hanc apud inferos non reliquit, hanc spiritui suo conjunxit et suam fecit. Et hae sunt nuptiae Domini, uni carni conjunctae, ut secundum illud magnum [Col. 1093A] sacramentum fierent duo in carne una, Christus et Ecclesia (Ephes. V, 32). Ex his nuptiis Christiana plebs nascitur, veniente desuper Spiritu Domini; nostrarumque animarum substantiae, superfuso et admixto protinus semente coelesti, visceribus matris inolescimus, alvoque ejus effusi vivificamur in Christo. Unde Apostolus: Primus Adam, in animam viventem: novissimus Adam, in spiritum vivificantem (I Cor. XV, 47). Sic generat Christus in Ecclesia per suos sacerdotes, ut idem Apostolus: Christo autem ego vos genui (I Cor. IV, 15). Atque ita Christi semen, id est Dei spiritus novum hominem alvo matris agitatum, et partu fontis exceptum, manibus sacerdotis effundit, fide tamen pronuba. Neque enim aut insertus in Ecclesiam videbitur qui non credidit; [Col. 1093B] aut genitus a Christo, qui spiritum ipse non recepit. Credendum est igitur posse nos nasci. Sic enim ait Philippus: Si credis, potes (Act. VIII, 37). Recipiendus est Christus ut generet, quia sic Joannes apostolus dicit: Quotquot eum receperunt, dedit eis potestatem filios Dei fieri (Joan. I, 12). Haec autem compleri alias nequeunt, nisi lavacri et chrismatis et antistitis sacramento. Lavacro enim peccata purgantur; chrismate sanctus Spiritus superfunditur; utraque vero ista, manu et ore antistitis impetramus: atque ita totus homo renascitur et innovatur in Christo; ut sicut resurrexit Christus a mortuis, sic et nos in novitate vitae ambulemus (Rom. VI, 4); id est, ut depositis vitae veteris erroribus, idolorum servitute, crudelitate, fornicatione, luxuria [Col. 1093C] caeterisque vitiis carnis et sanguinis, novos per Spiritum mores sequamur in Christo, fidem, pudicitiam, innocentiam, castitatem. Ac: sicut portavimus imaginem terreni hominis, portemus et ejus qui de coelo est; quia primus homo de terra, terrenus; secundus a coelo, coelestis (I Cor. XV, 49, 47). Quod agentes, dilectissimi, jam non moriemur amplius. Etiam si in hoc corpore resolvamur, vivemus in Christo, sicut ait ipse: Qui in me crediderit, licet moriatur, vivet (Joan. XI, 25). Certi denique sumus, ipso teste Domino, et Abraham et Isaac et Jacob et omnes sanctos Dei vivere. Denique de his ipsis ait Dominus: Omnes autem illi vivunt: Deus enim vivorum est, non mortuorum (Luc. XX, 38). Et Apostolus de se dicit: Mihi vivere Christus est, et mori lucrum: optarem dissolvi [Col. 1093D] et cum Christo esse (Philipp. I, 21). Adhuc: Nos autem dum in corpore hoc sumus, peregrinamur a Domino. Per fidem enim ambulamus, non per speciem (II Cor. V, 6, 7).

[Col. 1094A] VII. Hoc est quod credimus, dilectissimi fratres. Caeterum: Si in hoc saeculo sperantes sumus; miserabiliores omnibus hominibus sumus (I Cor. XV, 19). Vita mundi, et pecudibus, et feris, et alitibus, ut videtis ipsi, aut nobiscum est communis, aut longior. Et illud homini proprium, quod per Spiritum suum dedit Christus; id est vita perpetua; sed si jam non peccamus amplius. Quia sicut mors scelere acquiritur, virtute vitatur; ita vita sceleribus amittitur, virtute retinetur. Stipendia ergo peccati mors: donum Dei, vita aeterna per Jesum Christum Dominum nostrum (Rom. VI, 23). Ante omnia vos retinete, parvuli: omnes aliquando gentes (sicut supra diximus) principibus tenebrarum et potestatibus traditas; nunc per Jesu Christi Domini nostri victoriam liberatas. [Col. 1094B] Ille est, ille qui redimit, donans nobis omnia peccata, sicut Apostolus dicit, et delens quod adversus nos erat chirographum inobauditionis; quia et ipsum tulit de medio, affigens illud cruci; exuens se carnem, traduxit potestates libere triumphans eas in semetipso (Coloss. II, 13-15). Solvit compeditos, et vincula nostra disrupit, sicut David dixerat: Dominus erigit elisos, Dominus solvit compeditos, Dominus illuminat caecos (Psal. CXLV, 7, 8). Et iterum: Dirupisti vincula mea: tibi sacrificabo hostiam laudis (Psal. CXV, 16, 17). Soluti itaque de vinculis, ubi per baptismi sacramentum ad signum Domini convenimus, diabolo et omnibus angelis ejus renuntiamus, quibus ante servivimus: ne jam illis ulterius serviamus, sanguine Christi et nomine liberati. Quod si quis [Col. 1094C] posthac oblitus sui et redemptionis ignarus, rursus (Coloss. II, 18) ad Angelorum servitutes et (Gal. IV, 9) infirma illa et egena mundi elementa transierit, antiquis illis compedibus et catenis, id est peccati vinculis alligabitur; et fient novissima ejus deteriora prioribus (Luc. XI, 26): quia et diabolus eum quasi per fugam victum vehementius inligabit; et Christus pro eo jam pati non poterit, quia qui resurrexit a mortuis, jam non morietur amplius (Rom. VI, 9). Igitur, dilectissimi, semel abluimur, semel liberamur, semel in regnum immortale suscipimur: semel felices sunt, quorum remissa sunt facinora, et quorum tecta sunt peccata (Psal. XXXI, 1). Tenete fortiter quod accepistis, servate feliciter, amplius peccare nolite. Puros vos ex eo et immaculatos in diem Domini reservate. Grandia et infinita sunt [Col. 1094D] praemia fidelibus praestituta; quae nec oculus vidit, inquit, nec auris audivit, nec super cor hominis ingressa sunt (I Cor. II, 9). Haec uti accipere possitis, justitiae laboribus et votis spiritalibus obtinete. Amen.




ANNO DOMINI CCCXCVII.
Q. JULIUS HILARIANUS.
(Ex Galland. Vet. Patr. Biblioth. t. VIII.)
[Col. 1093]



[Col. 1093]
PROLEGOMENA.

[Col. 1093D] I. Quinti Julii Hilariani meminisse veterum neminem, est sane quod miremur; licet ipsum saeculo IV [Col. 1094D] desinente claruisse ex ejus litterarum monumentis quae adhuc superant, compertum habeamus. Duos [Col. 1095A] enim libellos scripsit hic auctor, in quorum utroque temporis notationem quo illos exaravit, consignatam reliquit. Et priorem quidem inscripsit: Expositum de die paschae et mensis, in cujus fine haec habet: Consummavimus hoc laboriosum opus in die isto III nonarum Martiarum post consulatum Arcadii IV et Honorii III. Quapropter admonemus eos qui ante a nobis non emendata haec scripta accipere festinaverunt, ut secundum istum ordinem emendatum opus habere conentur; ideoque et diem et consules, quod non posuimus primo, nunc huic rationi infiximus, ut exhinc sciat quis emendatum hoc esse opus. Quintus Julius Hilarianus explicuit, emendavit die III nonarum Martiarum, Caesario et Attico consulibus. Hujus opusculi meminit idem Hilarianus in posteriore [Col. 1095B] libello de mundi Duratione. Sic enim ibi [a 1Kb] : Nam ut ipsi scitis, olim de ratione paschae numeroque annorum mundi hortantibus vobis scripta fecisse me; sed idcirco silui aliquanto tempore, ne a nobis opuscula condimentis sapientiae alienae, irrationabiliter conderentur. Unde digestis melius rebus, de die sacratissimo paschae jam libellum praemisimus; in quo, et qui sit mensis primus, legaliter demonstravimus; dehinc etiam, cursum annorum a fabrica mundi, in hoc opusculo, suo quoque (forte, quaeque) ordine supputando, notamus. Haec ille. Tempus autem quo posteriorem hunc libellum perscripsit, definit ipse his verbis [b 1Kb] : De CCCC vero et LXX annis a passione Domini, in consulatu Caesarii et Attici, die IX kal. April. anni transierunt CCCLXIX. Quem in locum [Col. 1095C] observat Gerardus Joannes Vossius [c 1Kb] , a passione Domini ad annum CCCXCVII, quo consules fuerunt Caesarius et Atticus, annos effluxisse non CCCLXIX sed CCCLXIV. Atque ita sane scripserit Hilarianus: proclivi enim lapsu pro V, reponi potuit X. Hinc porro constat, non solum quo ordine, sed etiam quo tempore suos libellos digesserit noster auctor.

II. Jam vero prius opusculum primus in lucem extulit ex membranaceo codice DCCCXL bibliothecae regiae Taurinensis Christophorus Matthaeus Pfaffius: ejusque specimen post virum illustrem Scipionem Maffeium [d 1Kb] , edidere qui ejusdem bibliothecae Taurinensis codices mss. recensuerunt et animadversionibus illustrarunt, eruditissimi viri [e 1Kb] . Illud itaque [Col. 1095D] Hilariani opusculum ad calcem Epitomes Institutionum divinarum Lactantii evulgavit laudatus editor Parisiis anno 1712 doctissimi Nicolai Nourrii cura et industria usus. Atque hanc Pfaffii editionem ex qua describendum erat praefatum opusculum, quamvis diu summoque studio quaesitam, nuspiam tamen nancisci licuit: jamque de ea mihi aliquando acquirenda spem omnem pene abjeceram; cum ecce tibi praesto fuit V. C. JOSEPHUS VERNAZZA, Albae Pompeiae civis ornatissimus bonarumque litterarum [Col. 1096A] solertissimus cultor, qui neque umquam mihi agnitus neque a me proinde rogatus, ipsemet sua sponte unum adeo exoptatae editionis exemplar, et dono quidem datum, ad me perferendum curavit: quo sane praeclaro munere tanta cum comitate auctus, iniquus sim enimvero, nisi memetipsum humanissimo viro quam maxime obstrictum profitear, simulque gratias et agam et habeam plurimas pro ejusmodi beneficentia, qua liberalior ne voto quidem fingi possit: numquam enim non satagam, ut alibi testatum me fuisse memini, ne sit qui beneficium in immemorem plane collatum fuisse jure conqueratur. At vero quum praedictum exemplar proxime tantum elapso Septembri missum ad manus pervenerit, postquam scilicet posterius Hilariani opusculum [Col. 1096B] de Duratione mundi quod nobis unum tunc in promptu erat, quin et aliorum scriptorum non pauca pro temporis ratione distributa, typis commissa jam fuerant; id solum reliquum fuit, ut priorem ejusdem Hilariani libellum in Appendicem ad calcem hujus voluminis cum aliis nonnullis conjiceremus.

III. Exstat praeterea, ut superius docuimus, ejusdem auctoris libellus alter de mundi Duratione, sive, ut fert codex ms. Vindobonensis, de Cursu temporum, quem primus Petrus Pithoeus in vulgus emisit. De quo quidem libello Margarinum de la Bigne celebrem Sorbonae theologum ita loquentem audire juverit [f 1Kb] : Diu, inquit, multumque dubitavi, num auctori huic locum in hac bibliotheca (Patrum) darem: primum quidem, quod obscurus adhuc neque [Col. 1096C] ulli scriptorum ecclesiasticorum catalogo cognitus: deinde, quod in subducendis temporum summis et rationibus, fidei non prorsum indubitatae auctor esse videatur: ac postremo, quod Danielis hebdomadas, magis ut Judaei quam ut Christiani volunt, Christi adventu et aetate non definiat omnino; et ad Chiliastarum etiam deliria sub operis finem declinasse possit videri. Sed quum magno usui futurum sperem in designanda constituendaque chronologia (qua non aliud omnium historiarum momentum varie magis ab historicis describitur) fateor, mihi religio fuit, scriptorem elegantem vix dum in hac bibliotheca natum, idque Pithoei beneficio, tam cito proscribere, vel (quod non levius) mille annis antiquiorem velut de ponte dejicere ex hac bibliotheca. Proinde amplectere, [Col. 1096D] o lector, hoc Pithoei donum, quod ante annos ducentos eleganter quidem, sed non accurate satis, ut opinor, exscripsit Rodolfus presbyter, ut testatur fronti codicis adscriptum hoc elogium: Hunc librum Rodolfus lucratus est S. Bonifacio anno Domini MCCCLX. Pithoeus vero pluribus locis recognovit: ut proinde non uno tantum, sed altero nomine etiam, quod Q. Julium Hilarionem, scriptorem antiquum eumque castigatum et ornatum tibi donat, Pithoeo sis devinctus. Haec ille. Quod superest, [Col. 1097A] illa pene exciderant, quae de auctore nostro litteris tradidit cl. Mansius, quaeque hic describere libet [a 1Kb] : Ad hunc Q. JULIUM HILARIANUM, inquit, scriptum credo opusculum de ratione Paschatis, auctore Agriustia cive municipii Timidensium Regiorum in provincia proconsulari Africae. Lucubrationis hujus et auctoris meminit vetustissimus quidam scriptor [Col. 1098A] opusculi Paschalis adhuc inediti, quem mihi ex bibliotheca Canonicorum majoris ecclesiae Lucensis descripsi, suo tempore evulgandum. Vide commentariolum meum de codice tempore Caroli Magni scripto  15, in tom. XLV opusculorum P. Calogiera.




[Col. 1097]
Q. JULII HILARIANI CHRONOLOGIA SIVE LIBELLUS DE MUNDI DURATIONE. (C)

[Col. 1097B] I. Quantocumque tempore, in divinis legibus, cujuscumque timentis Deum intentus fuerit animus; tanto eligere [a 1Kb] quae vera sunt discet, ut discendo sapiens efficiatur, quia dux oculorum cordis est ei in lege: Virtus Dei Patris et sapientia Christus (I Cor. I, 24). Et quasi patefactis januis coeli, [b 1Kb] ore proprio Dei audierit, exsultat, in lege aliquid [c 1Kb] vere sapienter addiscens: unde sapientia Dei hominem silere non patitur; compellitur (ipsa veritate cogente) loqui, ut alios sapientes efficiat. Sapientiae vero [d 1Kb] qui junctus, invidere non potuit. Quapropter sapiens vult (per sapientiam Dei a qua sapiens effectus est) derelicta invidentia per quam mors dominatur et regnat (Sap. II, 24), omnes homines in mundo sapientes existere. Praedictum enim in lege esse scit, quod multitudo sapientum [Col. 1097C] sanitas est orbis terrarum (Sap., VI, 26). Igitur cum ex lege coram fratribus, sapientia duce, tractatus foret opponereturque ab iisdem, mundi initium finemque ejus penitus a nobis sciri non posse; quod alii affirmant plus XX millia annorum habere jam mundum; alii initium et finem dare ei nolentes; alii (initium concedentes) aeternum fore voluerunt. Ad haec ego aio: Astruere hoc per artem, philosophiam mundi et inanem deceptionem; verborum pompam opinionisque magis quam [e 1Kb] veritatem amavere et sunt amatores. Nam si nos imperio Dei, quod fidele est, audiamus; accipiamus necesse est, quidquid nobis divina lex fideliter enarravit: quod annuente Domino (si permittitis) vobis simpliciter enarrabitur. Sunt enim qui estimant annos, in lege, inaniter [Col. 1097D] aut superflue, quasi non necessarie fuisse conscriptos: nescientes parum habere fidei, tales qui quod lex Dei insinuat, verum esse non credunt. At illi: Magna, inquiunt, vis est, aliquid de lege proferre [Col. 1098B] scriptoque mandare? Vere, inquam: nam ut ipsi scitis, olim de ratione Paschae numeroque annorum mundi hortantibus vobis scripta fecisse me; sed idcirco silui aliquanto tempore, ne a nobis opuscula ipsa condimentis sapientiae alienae, irrationabiliter conderentur. Unde digestis melius rebus, de die sacratissimo Paschae jam libellum praemisimus: in quo et qui sit mensis primus, legaliter demonstravimus: dehinc etiam cursum annorum a fabrica mundi, in hoc opusculo, suo quoque ordine, supputando notamus.

II. In his igitur promissis, satis gavisi fratres faciunt quae diligentius sanximus. Etenim de hac re non aeque, sed varie scripsere quam plurimi; ut lectoris animus in ancipiti remanens, quid verius sit, scire [Col. 1098C] non possit. Faciam ut vultis, ut et ipse promisi, Domino scilicet, Deo Christo monstrante. Quapropter partes omnes et regulas annorum affabre diligentiusque persequar; ut expositio ipsa, legentibus, quasi gradientibus, delectabilis via, aequa et plana videatur. Post praeteritorum quidem descriptorum varias compositiones (praesertim qui jam praejudicatae opinionis habentur), dicere aliquid, nefas aut superbum est; sed dicam; necesse est enim ratione cogente, quamvis superbum credo non esse si posteriore tempore, a quoquam melius quid de lege proferatur. Hoc et sanctus apostolus Paulus, pacem consulens, testatur et dicit: Etsi alii melius revelatum fuerit sedenti, prior taceat (I Cor. XIV, 30). Et utique apostolus de quacumque disputatione legis, hoc dixit: De [Col. 1098D] qua re, quis qualiter senserit, ita ut senserit et bene, melius possit admitti. Nunc de annorum integro numero ratio vertitur; ubi non potest quis pro perfecto numero imperfectum ponere, aut ipsum perfectum [Col. 1099A] transcendere numerum; et quod minus fuerit, et plus a perfecto numero astruere verum. Igitur jam veniamus ad causam, et suo ordine cuncta narremus, intelligaturque quo in loco hanc volentes assequi rationem, [a 1Kb] aut plene dixerim.

III. Cum ergo hic mundus Creatore Deo constitueretur videretque omnia suo jussu ex nihilo apparuisse, mature coelum cum ornamentis suis, id est solem, et lunam, et stellas, propter vices et signa temporum, luce radiantes; terram cum perfectione omnium seminum virore plenam, diversis coloribus flores habentem divina pictura; maria conclusione riparum ac montium, ne transcendant quasi vallatione quadam obsessa, isthinc etiam primo prolatum motum habentia in se et omnem animam vivam. Post hanc igitur perfectionem mundi, placuit omnipotenti Deo instituere hominem quem prae caeteris [Col. 1099B] animalibus aliquid esse omnipotens Deus voluit: nam illa, jussu et verbo suo creavit; hunc sacris manibus finxit (Gen. I, 27), quem liberum dominumque super universa sua praefecit: illa, ut ab hoc regerentur; hic, ut sapiens animal rationale et astutum sese gubernaret in mundo. Ex istius namque tempore posteriorumque, omnium generationes (currendo) ostendimus usque ad nostram aetatem; quot anni sint ex quo factus est iste in quo degimus mundus; sed qui jam secundum evangelicam vocem in fine est constitutus: a die VIII Kalend. april. originem [b 1Kb] ejus mundi tenentes quo inchoatum et factum esse, in libello Paschali; ratione currente jam exposuimus, et V dies sine homine fuisse mundum, et die VI fictum et vivificatum per Dei flatum esse [Col. 1099C] narravimus.

IV. A primoplasti, Adae scilicet, nativitate usque ad diluvium factum sub Noe, anni sunt [c 1Kb] 2257, qui sic per generationes singulas fideliter comprobantur. Adam anno 230 genuit Seth. Seth 205 genuit Enos. Enos anno 170 genuit Cainam. Cainam anno 170 genuit Malalehel. Malalehel anno 165 genuit Jareth. Jareth anno 162 genuit Enoch. Enoch anno 165 genuit Matusalam. Matusalam anno 182 genuit Lamech. Hic primos Matusalae annos quos scriptorum error fecit, nullus vidit, nullus inspexit, nullus diligenti inquisitione correxit: 167 annos eum vixisse [d 1Kb] et genuit Lamech; post vixisse 811 annos, quod verum esse non potest, quia 811 usque transdiluvium, 14 annos plus-esse monstratur. Diluvium enim nemo evasit, [Col. 1099D] nemo praeter arcam vivendo transcendit. Igitur Matusalam vixit anno 182 et sic genuit Lamech: et post hoc vixit annos 787, sic enim divinae Scripturae fides vera demonstrat, quae Matusalam ante diluvium, et vixisse, et mortuum esse narravit.

V. Lamech anno 188 genuit Noe; sexcentesimo namque anno Noe, factum et consummatum est diluvium. A diluvii autem tempore usque ad [e 1Kb] 60 annum Abrahae, quo de terra sua ad peregrinationem [Col. 1100A] profectus est, anni sunt 1012. Ita per ordinem: secundae generationes, a Sem filio Noe, ostenduntur. Sed quia anni Sem [f 1Kb] 78 in consummatione diluvii completi sunt, 2 scilicet anni ad rationem summae quam post diluvium designavimus, necessarii sunt: ipse enim Sem biennio post diluvium, fuit annorum 100, et sic genuit Arfexat; quos annos 2 descriptores hujus rationis in numerum annorum non posuerunt, quomodo eos minime praeviderunt. Ergo post diluvium, Sem vixit annos 2 et genuit Arfexat. Arfexat autem anno 135 genuit Salam. Salam anno 130 genuit Eber. Eber anno 134 genuit Falech. Falech anno 130 genuit Ragau. Ragau anno 132 genuit Seruc. Seruc anno 130 genuit Nahor. Nahor anno 79 genuit Thara. Thara autem anno 70 genuit Abram. Abram anno 70 de terra sua profectus est (ut diximus) in Carram. A peregrinatione Abrahae usque ad [Col. 1100B] profectionem filiorum Israel ex Aegypto ad eremum, anni sunt 430. [g 1Kb] Sic deinde a nobis certius declarantur.

VI. Abraham 30 annos peregrinatus est et accepit promissionis filium Isaac: qui cum verbum Domini desiderasset audire, quando [h 1Kb] possit semen ejus haereditare terram Chanaan; parato sacrificio ad vesperam Dominus ei locutus est, concludens simul et designans, quod adhuc semen ejus peregrinaturum esset in terra Chanaan et in servitute Aegyptiorum annis 400, sicut in libro Geneseos Scriptura divina ipsi Abrahae testatur: Sciens scies quomodo peregrinum erit semen tuum in terra non sua et in servitutem redigentur et dominabuntur eorum annis 400. Gentem autem [Col. 1100C] cui servierint, ego judicabo (Gen. XV, 13, 14). Et ideo sapientissimus legislator Moyses, auctore Deo nostro, secutus ita ait: Habitatio autem filiorum Israel qua habitaverunt in terra Aegypti et in terra Chanaan, ipsi et patres eorum, annis 430 (Exod., XII, 40). Hoc videlicet minus attendentes disputatores annorum; in Aegypto solum annos 350, et non ipsos 43o, filios Israel fuisse, frustra memorati sunt. Nam ut plenius, sic melius 430 annos per semen Abrahae, ab Isaac nato usque ad eos de Aegypto egressos (non in terra Aegypti solum, sed in terra Chanaan) esse completos; generationes eorum percurrendo monstramus. Isaac anno suo 60 genuit Jacob. Jacob cum esset annorum 130 introivit in Aegyptum cum filiis et nepotibus suis omnique progenie sua, inter [Col. 1100D] quos nepotes fuit Caath filius Levi, qui est avus Moysis: ergo Amram in Aegypto natus est. Amram genuit Moysen; anno 80 suo idem Moyses exivit de Aegypto cum filiis Israel, ac per hoc in terra Chanaan ab Isaac nato usque ad Jacob ingressum in Aegyptum, habitaverunt annis 140, et in Aegypto fecerunt annos 210. Satis est ad declarationem annorum istorum de quibus haesitaverunt quam plurimi qui de iis fuerant locuti.

[Col. 1101A] VII. Et ideo a fabrica mundi usque ad profectionem filiorum Israel de Aegypto, anni sunt III [a 1Kb] 646. In eremo fuerunt [b 1Kb] anno 40, deinde mortuo Moyse, Jesus filius Nave, per Jordanis alveum sicco pede ad terram promissionis transtulit populos; et eis favente divinitate, debellans asperas gentes, judicavit ut justus. Sub Judicibus autem fuerunt inibi captivitatis tempora, a Jesu Nave usque ad Samuelem prophetam qui unxit Saul regem, per annos 561. Sed ut et nostram summam integre fore collectam, et in Actibus Apostolorum apostolum Paulum recte posuisse, a legentibus cognoscatur, quod ita a Jesu Nave divisa patribus nostris terra Chanaan, dedit eis judices Dominus Deus per annos 450 usque ad Samuelem prophetam. Apostolus enim Paulus aliter agens in Actibus [Col. 1101B] Apostolorum et aliud persuadens: non et captivitatis, sed sola in quibus judices habuerunt et dominati sunt, tempora nominavit: Et dedit eis Judices, ait (Act. XIII, 20). In captivitatem enim pro peccatis traditi, non suos Judices habuerunt, sed ab exteris premebantur. Nam nec ipse apostolus Paulus contra fidem Scripturae libri Judicum venire posset, si quantitatem temporum percurrere voluisset. A Deo datos populo judices nominavit, fidem Domini Christi insinuare volens; nam usque ad David, verba ad populum fecit, ut ex ejus semine venisse Christum narraret: in quo credentes (si vellent) habituros dimissa peccatorum praedicavit.

VIII. Haec denique tempora judicum sic ostenduntur, Jesus Nave cum senioribus judicavit annis 30. [Col. 1101C] Post haec peccantes, traditi sunt Chusanrasathaim regi Mesopotamiae, annis octo: et excitavit illis Dominus ad auxilium Gothoniel: qui occiso Cufarsamoth, judicavit Israel annis 50. Post hunc, peccantes, servierunt Eglon regi Moab, annis 18. Aoth occidit Eglon, et judicavit Aoth annis 80. Isto mortuo, peccavit populus, et servierunt Jabin regi Chananaeorum annis 20. Contra quem Dominus suscitavit Deboram, quo occiso Jabi, judicavit ann. 40. Peccantes iterum, traditi sunt Madianitis ann. 7. Super hos surrexit Gedeon et judicavit populum an. 40. Post ipsum, filius ejus judicavit an. 3. Post hunc, Tola judicavit an. 22. Mortuo Tola, electus est a populo Jahir, et ipse judicavit populum an. 22. Post ejus exitum, peccavit populus, et traditi sunt Ammanitis an. [Col. 1101D] 18; et a pressura clamantes ad Dominum, excitavit illis Jepte, et judicavit an. 6. Et Sebon judicavit an. 7. Peccavit deinde populus, et traditi sunt allophylis an. 40. Iterum conversi ad Dominum, excitavit illis Samson, qui victis allophylis judicavit ann. 20. Mortuo eo judicavit [c 1Kb] Semergar ann. 1. Post hunc fuit populus in pace, et non eis erat rector; sed unusquisque quod ei placebat, faciebat, et ipsi sibi fuerunt judices per ann. 30.

IX. Transactis igitur annis istis, judicavit Heli [Col. 1102A] sacerdos, an. 20. Huic successit Samuel etiam ipse Dei sacerdos; et judicavit an. 40. usquequo unxit Saul regem. Fiunt ergo omnes anni, ut diximus, 561. Nam qui putant de his annis aliud Apostolum narravisse; diligentius advertant, non advertisse eos qui annorum historiam descripsere, quia sequestrata sola Judicum tempora (ut fecit Apostolus) sine annis captivitatis sunt anni 111. Sunt ergo anni omnes a fabrica mundi usque ad Samuelem qui unxit Saul regem 4300. Successerunt deinde tempora Regum. Habuerunt etiam Reges per ann. 514 a Saul usque ad Sedechiam; cui Nabuchodonosor oculos auferens, eum in pistrino necavit. Sic deinde comprobantur anni Regum. Saul regnavit annis 40, David regnavit annis 40 et mensibus 3, Salomon ann. 40, Roboam [Col. 1102B] ann. 17, Abia ann. 3, Asa ann. 41, Josaphat ann. 25, Joram ann. 8, Ochosias ann. 1, [d 1Kb] Godolias ann. 6, Joas ann. 40, Amasias ann. 29, Ozias ann. 52, Joatham, ann. 17, Achaz ann. 15, Ezechias ann. 29, Manasses ann. 55, Amos ann. 2, Josias ann. 31, Joachaz menses 3, Joachim ann. 11, Joachim menses 3 et dies 20, Sedechias ann. 11. Sunt ergo ut diximus ann. Regum 514.

X. A fabrica scilicet mundi, usque ad Sedechiam, quando Hierusalem eversa est, et populus in Babylonem transmigratus est, anni sunt 4814. Post undecimum ergo annum Sedechiae; Hierusalem eversa a rege Nabuchodonosor; Judaicus populus in captivitatem Babyloniae transmigratus est. Quae captivitas 70 annos tenuit: qui anni, quomodo consummati [Col. 1102C] sunt, luce clarius demonstrantur, cum hinc ad hebdomadas Danielis venerimus; ut hae hebdomades, a quo tempore et ubi completae sint, diligentissime comprobantur. Daniel enim in decima visione sua, cum totus attenta mente pendula sollicitudine, in oratione ad Deum fuisset intentus; scire volens si status Hierusalem et populus ejus, post captivitatem Babyloniae, ab hostibus nihil mali amplius pateretur; apparuit ei angelus Dei dicens: Daniel modo prodivi ad ostendendum tibi sensum; exivit enim Domini praeceptum, et veni ut demonstrem tibi: Vir enim concupiscens es tu. Recogita igitur in praeceptum, et intellige visionem; Septuaginta hebdomadae incisae sunt in populum tuum, et in civitatem Hierusalem (Dan. XI, 22-24).

[Col. 1102D] XI. Designat igitur angelus Danieli, et summam in septuaginta hebdomadibus, et rursum suo ordine partitur eas, quando et quomodo compleantur. Ac de eodem angelus sic prosequitur dicens: Ad oblitteranda quae acceperunt, et consummanda peccata, [e 23Kb] et exorandas injustitias, et abolenda delicta, et aequitatem sempiternam excogitandam, et ut concludatur visio et prophetia, et ut ungatur Sanctus Sanctorum: et tu quiesce et intellige [f 26Kb] de proventu Sanctorum, sive praeceptum respondendum et aedificandam urbem Hierusalem, [Col. 1103A] usque ad Christum ducem, hebdomadas septem (Dan. 24, 25): quae hebdomadae sunt 49 anni: qui anni, ad corpus 70 annorum captivitatis Hierusalem pertinent. Anno enim primo Darii regis, qui regnavit ad regnum Chaldaeorum, qui etiam Balthazar regem occidit; Daniel vidit visionem: et fuit 21 annus captivitatis Hierusalem; 18 enim annis vixit Nabuchodonosor, posteaquam praedatus est Sedechiam et Hierusalem; et filius ejus Balthazar regnavit annis 3, in quo anno tertio occisus est, et suscepit regnum Darius. Cujus anno primo, Danieli ab angelo dicitur de hebdomadis septuaginta: quas cum partiretur, septem hebdomadae, primo, ab eodem angelo nominatae sunt: quae (ut dictum est) sunt anni quadraginta novem, qui junguntur ad 21 captivitatis, [Col. 1103B] quando Daniel vidit visionem; et efficiuntur anni septuaginta, qui completi sunt in Babylonia, ut impleretur visio et prophetia Hieremiae. Post quos annos Cyrus rex Persarum jubet populos ire ad Hierusalem primo anno regni sui; ut aedificari posset Hierusalem, et ungeretur Sanctum Sanctorum, quod fuit in Templo Dei sacratissimum.

XII. Revertuntur igitur populi de Babylonia, habentes secum ducem Zorobabel, de quo mentio facta est ab angelo ad Danielem; usque ad christum ducem, hebdomadae septem. Omnis enim rex populi Dei, in divina lege, christus appellatus est. Nam et Zacharias propheta, Regem futurum eum, ad populum sic loquitur dicens: Manus Zorobabel fundaverunt domum istam, et manus ejus consummabunt eam, et [Col. 1103C] cognosces quod Dominus omnipotens misit me ad te; quia quis sprevit te in diebus pusillis? et gaudebunt in te, et videbunt in manu Zorobabel lapidem stanneum (Zach. IV, 9, 10): quod hodie imperatores, in manu dextera, veluti populum ferre videntur. Repetit angelus, et ait Danieli [a 1Kb] 62 hebdomadas Dominum, hoc est, in quibus restituto templo et civitate Hierusalem, in oblationibus suis Domino servierunt. Quae hebdomadae 62 sunt anni 434, qui anni completi sunt temporibus Machabaeorum anno 141 regni Graecorum. Isto namque tempore, Antiochus Graecis superba mente regnabat.

XIII. Et quamvis ordo iste annorum divinae legis, a constitutione mundi sufficiat sibi; tamen ut lectoris animo satisfacere videamur, etiam per reges Persarum [Col. 1103D] currentes, de historiis publicarum litterarum ostendimus a Cyro 62 hebdomadas isto tempore Machabaeorum fuisse impletas. Cyrus namque Persis regnavit annis 30, Artaxerxes regnavit annis 9, Argus regnavit mensibus 9, Darius regnavit annis 36, Artaxerxes secundus regnavit annis 19, mensibus 2, Socidanus mensibus 7, Xerxes filius major regnavit annis 20, Artaxerxes regnavit 72, Artabus regnavit mensibus 7, Darius Nothus regnavit ann. 29, Olus regnavit ann. 22, Arser regnavit ann. 17, Darius regnavit ann. 6. Hunc interfecit Alexander Magnus Macedo; a cujus tempore historia Machabaeorum, [Col. 1104A] Graecorum annos divina narratione percurrit. Fit igitur omnis summa annorum regum Persarum 263, et ab Alexandro Macedone usque ad Antiochi tempora, id est, usque ad 141 annum regni Graecorum, completae sunt (ut diximus) hebdomadae 62, hoc est, ann. 434.

XIV. Post 62 hebdomadas (ait angelus) disperdetur unctio et Sancta. Ergo post 7 et 62 hebdomadas una hebdomada superest, quam faciunt anni 7 ad conclusionem summae 70 hebdomadarum. In hac scilicet hebdomada, gentium malitia excrevit, sicut jam ab angelo fuerat dictum; ut etiam in dimidio hebdomadis ejusdem, ab Antiocho rege Graecorum aufertur sacrificium de loco sancto: et Sanctum ipsum pollutum est feminino aspernamento, et Abominatio [Col. 1104B] desolationis facta est super altare, et statua Jovis quem Olympium vocant, illic collocata. Iste etiam Antiochus mente perversa Antichristi imaginem portans, unam plebem unumque sacrilegum populum sub regno suo efficere conabatur. Nam et apostaticis hominibus aedificare in Hierusalem gymnasium, id est, studium, concessit: et ubi non nisi ad exorandum se sanctaque sacrificia sibi offerenda Deus omnipotens templum sibi collocare praecepit; ille ex spectaculis idolorum polluere concupivit.

XV. Cum igitur 7 et 62 hebdomadae completae fuissent, in prima ista hebdomada (ut superius dictum est) libros legis comburi, sacrificari simulacris, et immunda manducare, genti Judaeorum indixit; et fuit usque in quinta et vigesima die mensis 9 ann. [Col. 1104C] 148 regni Graecorum: in quo anno, complentur hebdomadae omnes 70, quas decurrens designavit angelus Danieli, de turbatione civitatis Hierusalem et populi eversione; de qua re etiam ipse Daniel, ad Dominum concupiscens requirebat.

XVI. Ex hinc usque in 174 annum regni Graecorum; quo tempore Lucius Licinius Lucullus, qui fuit consul Romanorum, de societate et amicitiis ad Simonem fratrem Judae Machabaei litteras dedit; anni sunt 26. Ex istius namque consulatu annuos jam consules, requirentes; invenimus usque ad passionem Domini nostri Jesu Christi, usque ad annum decimum sextum imperii Tiberii Caesaris, 179 annos esse completos: ac per hoc a fabrica mundi usque ad passionem Christi Salvatoris nostri, anni sunt [Col. 1104D] 5530. Proinde ad conclusionem sex millium annorum debentur anni 470. Necesse est enim, ut quomodo filii Israel, a pollicitatione Domini Dei facta ad Abraham, post 470 annos promissionis terram accepere; sic etiam nos Christiani, post totidem annos, primam resurrectionem habebimus. Populus enim Judaicus, in omnibus figuram nostram portat: In quo fines saeculorum concurrerant (I Cor. X, 15). Ergo a passione Domini Christi (ex quo tempore fide in se credentibus, resurrectionem pollicitus est Dei Filius) anni compleantur necesse est 470, ut concludatur summa sex millium annorum. Septimo [Col. 1105A] et millesimo anno incipiente, fide vera credentes liberabuntur e mundo; tunc enim erit resurrectio prima omnium Sanctorum.

XVII. De 400 vero et septuaginta annis a passione Domini, in consulatu Caesarii et Attici; die nono kalendas Aprilis, anni transierunt 369. Restant itaque anni 101 ut consummentur anni 6000, qui anni 6000 non ante complentur, nisi prius prope ultimum reges decem exierint in mundum; et filiam Babyloniae quae nunc obtinet, de medio mundi tulerint. Ad quos subito exiet unus potens super eos, qui est in Apocalypsi Draco nominatus, et obtinebit reges decem; et ex eis aliquos perdet, alii sub ejus ditione remanebunt: Tunc revelabitur ille impius, filius perditionis, qui elatus est adversus omne quod dicitur Deus, [Col. 1105B] aut quod colitur, ita ut in templo Dei sedens ostendat se tamquam ipse Deus (II Thess. II, 8, 4). Hic erit proprius Antichristus. Huic potentissimus ille Draco cui decem cesserunt reges, tradet vim et potestatem suam, et mirabuntur universi mortales. Et erunt Antichristi tempora (quae tempora, mortalia sint necesse est) qualia cum Antiochus sub regno suo unum populum in apostasia facere conabatur; cui (quia tempus non fuit) non talia evenerunt, qualia tentabit efficere Antichristus. Dum venerit, ad perditionem infidelium veniet: cujus tempus, grave ac nefandum erit; quem solus Dominus Christus interficiet spiritu oris sui, et evacuabit praesentia adventus sui (Ibid., 4).

XVIII. Superato igitur et interfecto Antichristo, [Col. 1105C] summa completa annorum sex millium fiet resurrectio omnium sanctorum adhuc superstite mundo; decurrentibus etiam annis mille, in quibus draco ille antiquus (Apoc. XX, 3), diabolus et satanas, ligatus in abysso, sequestratus erit ne seducat quemquam, donec consummentur anni tres; qui anni tres his annumerabuntur qui sub signo Antichristi remanebunt, [Col. 1106A] et hi omnes nubent et nubentur, et morientur: super hos, et plagae illae descriptae in Apocalypsi advenient, et partibus subinde caeditur hic mundus. Nam Sanctis Dei, in resurrectione unus erit dies; et tantum erit prolongatus in lucem dies iste Sanctorum, quantum impiis illius in mundo cum poena viventibus, mille numerabuntur anni. Iste est dies septimus, et sabbatus aeternus et verus, cujus imaginem et figuram tenet sabbatus iste temporalis in Moysi lege conscriptus. Sicut enim populo Judaico dictum: Sex dies operare opera mundi; septimo autem die qui appellatus est sabbatum, requiesce ab operibus tuis (Exod. 23, 12): si sanctis omnibus qui sunt ab initio mundi, et nunc in Christo vera fide credentibus; transactis scilicet sex diebus (id est [Col. 1106B] sex millium annorum) in quibus eis labor et cruciatus fuit; venit dies septimus et sabbatus verus.

XIX. Quapropter omnem animam praemonuit Dominus Christus in Evangelio ad credendum in se ante esse currendum, non eo tempore quo et poena aeterna impiis, et merces bona sanctis reddatur necesse est pro meritis singulorum: Rogate, inquit, ne fiat fuga vestra hieme aut sabbato (Matth. XXIV, 20). Post septimum et millesimum annum solvetur Satanas de carcere suo, et exiet seducere gentes Gog et Magog; et congregans eas ad castra Sanctorum quasi pugnaturas: et descendet ignis de coelo, et consummabuntur omnes homines: et tunc erit secunda resurrectio omni carni; et judicabuntur omnes judicio Dei justo pro eo quod non crediderunt, sed sibi placuerunt [Col. 1106C] in justitiis. Et post hoc, auferetur coelum hoc et terra ista; et civitas illa quae in Apocalypsi descripta est, parata de coelo descendet cum divitiis Dei, in qua justi habitabunt: et erit coelum novum et terra nova, et utraque in perpetuitate manebunt: impii in ambustione aeterna; justi autem cum Deo in vita aeterna. Amen.




[Col. 1105]
[a 1Kb] QUINTI JULII HILARIANI [* 1Kb] EXPOSITUM DE DIE PASCHAE ET MENSIS. (C)

[Col. 1105D] I. In unum, fratres, nonnulli ac servi Dei, de divinis Scripturis ut aliqua tractaremus, saepe convenimus, ibique desiderantibus eis, de PASCHALI CIRCULO pauca interim locuti, plenam me exhibiturum rationem promisi. Igitur jussio fratrum meum promissum iterum et saepe admonuit, ut illud, quod dudum de ratione Paschae sensim patienterque tractavimus, id jam scripto meo definiretur, hoc est, ut cum non aliud Dominus Deus Moysi quam primum mensem nominarit, et in eo Pascha celebrari praecepit, dicens: Mensis hic initium mensium, primus [Col. 1106D] erit vobis in mensibus anni. Fare itaque ad omnem Synagogam filiorum Israel, ut faciant Pascha, incipientes a quarta decima mensis hujus ad vesperam usque in vicesimam primam (Exod. XII, 2, 3, 18, sec. LXX). Unde vero primus iste mensis incipiat, vel ubi terminum habeat, scriptura divina haud nobis evidentissima responsione declaravit. Cur ergo hodie abs [b 1Kb] tertio nonarum Martiarum usque in [c 1Kb] quartum nonarum Aprilium [d 1Kb] diem luna prima a nobis quaeritur, seu ex [e 1Kb] quinto decimo kalendarum Aprilium in septimo decimo kalendarum Maiarum die, ut sit [Col. 1107A] quarta decima, confirmatur. Exinde ubicumque occurrerit dies Paschae, legitime celebramus, sicuti a Patribus nostris celebratum traditumque esse cognovimus. Nunc tempus advenit, quo ratione legis oratione mea [a 1Kb] affare cuncta ordinanterque discurramus, videlicet retinentes, quod Pascha non a principio mundi, sed a [b 1Kb] Moyse sacra voce celebrari praeceptum est, et quod [c 1Kb] mense primum non ut Aegyptii ex quarto kalendarum Septembrium die, aut ut Romani e kalendis [d 1Kb] Januariis primum suum incipiunt mensem, sed ex divinae legis auctoritate semper, omnique anno luna suo cursu primum nobis generat mensem. Sed mensem istum primum propter Pascha nostrum ut legitime cognoscamus, ad originem mundi certa ratione ire compellimur; ut [Col. 1107B] diem, in quo luminaria facta sunt, vel qualem mundo Deus fecerit lunam, cognoscere possimus, licet in constructione mundi non aliud credendum est, nisi quia Deus omnipotens omnia aequalia, plena perfectaque constituit.

II. Demonstrandum est igitur primo cum mundi fabrica inchoaretur, quia sit dies, quem Deus omnipotens creando lucem constituit: in secundis ostendemus, lunam a Deo ad vesperum [e 1Kb] qualis profecto sit facta, vel ubinam ejus annus finem accipiat: sic deinde [f 1Kb] enarrabimus, quare abs III nonarum Martiarum usque in IV nonarum Aprilium [g 1Kb] diem prima luna a nobis quaeritur, vel ex XV kalendarum Aprilium usque in XVII kalendarum Maiarum [h 1Kb] diem ad celebrandum integre Pascha XIV requiratur ut [Col. 1107C] omni ex parte praecludatur aditus [i 1Kb] his, qui contradictionibus student, ne in aliquo nos minus rationem [j 1Kb] definivisse arbitrentur.

III. Cum necdum esset lex ab omnipotente Domino tradita, homines in cursu lunae saepius haesitabant. Alii in orbem plenam, qualis Dei jussu mundo orta fuerat, primam appellabant, alii aliud sentiebant. Menses igitur tantummodo per tricenarium numerum computantes, in trecentis sexaginta diebus cursum duodecim [k 1Kb] mensium explicabant, sicut tempus illud diluvii Geneseos Scriptura tricenos dies in mense cucurrisse monstratur. Quinque scilicet dies, qui supersunt ad annum finiendum, in memoriam fabricae Dei vacui nominabantur. Quinque enim diebus fabricatus est mundus, homo vero sexto die [Col. 1107D] post omnia factus est, ex quo etiam die ad duodecim percurrendos menses computus ei dierum fuit trecentorum sexaginta in pridie diei illius, quem primo constituit Deus. Quinque deinde [l 1Kb] vacivi dies fuerunt usque in pridie nativitatis ejusdem hominis, [Col. 1108A] qui primo fictus est, ex qua consuetudine vel traditione sic apud aliquas gentes remansisse cognoscitur, ut apud Aegyptios, qui hos quinque dies vacivos habent, quos [m 1Kb] appellant. Et ab aliquibus descriptoribus Romanis, qui rationem dierum scribere voluere, atros intercalaresque fuisse nominati sunt. Nemo igitur priscis temporibus, quia necdum ostenderat Deus cursum solis ac lunae, nemo hominum apprehendebat [n 1Kb] verni aestatisque tempora, autumni et hiemis metas, crementa [o 1Kb] decrementaque dierum ac noctium colligebat, quem suis quoque temporibus haec luminaria imperio Dei explicare usque ad finem temporis jussa sunt. Unde pro tempore Job illum sanctissimum beatissimumque Deus omnipotens inter multa correptionis verba etiam de [Col. 1108B] hoc admonuit, dicens: Et hoc mihi dic, an scias cursum solis et lunae (Job. XXVIII, 19)? Eo quippe tempore, quo a Domino Deo nostro legem Moysi datam esse cognoscimus propter Pascha celebrandum, [p 1Kb] mensium annorumque rationem per lunae cursum ei tradidit, ut ex [q 1Kb] neomenia mensem primum seu alios habere potuisset, qui nunc ex legis traditione colligitur, si modo is, qui colligere velit, diligentissime perscrutetur, cui rei nos operam dantes singula exponimus, incipientes, ut diximus, a die primo mundi.

IV. In principio, inquit Moyses, fecit Deus coelum et terram, terra autem erat invisibilis et incomposita, et tenebrae erant super abyssum et spiritus Dei super ferebatur super aquas. Et dixit Deus, fiat lux, et facta est [Col. 1108C] lux. Et vidit Deus lucem, quia bona est, et divisit inter lucem et tenebras. Et vocavit Deus lucem diem, et tenebras vocavit noctem. Et factum est vespere, et factum est mane dies unus. Et divisit Deus inter lucem et tenebras, hoc est, libravit diem et noctem (Gen. I, 1-5, sec. LXX). Ad jussionem enim Dei lux facta ita tenebras intercidit, ut cursus inter utraque aequalis appareret, et exinde jam dies ac nox crementa et [r 1Kb] decrementa alterna vice susciperent, et tempora demonstrarent. Sicut enim terra et maria omnem animam vivam Deus omnipotens, primo in aetate integra ad genus, nec non et omnes fructus terrae perfectos cum suis seminibus mox jussit educi, sic deinde imprimis lucis ac tenebrarum spatium aequali cursu constituit. Iste igitur dies primus cognoscitur [Col. 1108D] esse, qui in origine factus est, in quo lucem noctemque Dominus Deus fecit aequalem, [s 1Kb] verni scilicet tempore, quo caput anni esse voluit omnipotens Deus.

V. Isto igitur tempore fabricavit et mundum. [Col. 1109A] Ante omnia enim tempora etiam tempus istud primo constituere dignatus est Dominus, quod prae caeteris sit blandus, aeris qualitate libratus, quo cuncta terrae nascentia glacialis hiemis torpore defuncto, et laeto hoc verni temporis aere suscepto, in varios diversi generis flores seminaque prorumpunt; ut laudes quodammodo etiam ipsa Domino Creatori fecundis primitiarum fructibus cum hominum festis gratissima suavitatis fertilitate concelebrent, in quo etiam nunc institutus a Domino primus occurrit aequinoctius, qui secundum cognominationem [a 1Kb] mensium Romanorum VIII kalendarum Aprilium invenitur. Hinc ergo initium sumentes, universa quae proposuimus, decurremus.

VI. De die primo mundi locuti breviter explicuimus. [Col. 1109B] Jam ad lunae rationem veniamus. Transactis enim tribus diebus, quarto die, id est, V kalendarum Aprilium in signis temporibusque, diebus, et annis haud simul luminaria sunt constituta. Licet enim uno die sunt facta, tamen Deus omnipotens, ut clarum nobis efficeret diem, solem mane constituit. Appropinquante igitur nocte in numeros et tempora vario cursu volventem menstrualem instituit lunam: quae luna ad vesperum quarta decima [b 1Kb] dodran facta est, ea ratione, ut et omnes primae noctis tenebras illustraret, totamque percurreret noctem, et ut homini novo, cui haec Dominus Deus faciebat, sexto die, sicuti jam sol diei factus sit, ita ei aliud opus luna nocti proficiens procedere videretur, ne desertus a lucis [c 1Kb] exitu, solisque claritate, insperatas [Col. 1109C] seu solas tenebras pateretur. Eo enim tempore lunam talem mane quod oritur, sol respicit in Occidentem, in inchoatione vero noctis post [d 1Kb] abscessum lucis, consummatosque cursus solis, quae cum virtute lucis suae clypeata luna procedit. Non immerito etiam per Moysen in Exodo Dominus Deus populo suo jussit ex quarta decima luna primi mensis plena ad vesperum usque ad vicesimam primam Pascha debere celebrari. Voluit enim Dominus [e 1Kb] hebdomadam Paschae a quarta decima plena ad vesperum habere initium, ut illucescente die Paschae, qui primus est hebdomadis ejusdem quinta decima luna prima eis fuisset dies azymorum. Dominus enim in Levitico declarat, hoc dicens: In primo mense, in quarta decima die mensis, in medio vespertinorum Pascha [Col. 1109D] Domino, et in quinta decima mensis hujus dies festi azymorum Domino (Levit. XXIII, 5, 6, sec. LXX). Dies enim lunares [f 1Kb] vespere incipiunt, et in vespere finiuntur; quoniam luna a Deo ut sua luce propter rudem adhuc hominem noctis tenebras temperaret, a vespere quinto kalendarum Aprilium die nativitatis accepit ortum, et usque in [g 1Kb] aliam vesperam, id est IV kalendas Apriles primi diei sui exhibuit cursum, quapropter hodie nos lunarem cursum edocti [Col. 1110A] a Deo, retinentes vigilias Paschae initiante vespera celebramus.

VII. Exposuimus, luna a Domino qualis sit V kalendas Apriles ad vesperam facta. Nunc et ubi annum suum explicuerit, demonstramus. Iste enim annus caeteris annis terminum posuit. Sed quod menses et annos, ut supra memoravimus, suo cursu luna demonstraret per neomenias, id est, novos ac primo dies [h 1Kb] mensum, quos generat luna, Dominus Deus sua testatione declarat. Sic enim et scriptum est: Et locutus est Dominus Deus ad Moysen, dicens: In die primo neomeniae mensis primi [i 1Kb] dedicabis tabernaculum testimonii (Exod. XL, 1, 2, sec. LXX). Et alio loco, cum de sacrificiis, quando et quomodo offerri deberent, ait: Etiam offeretis sacrificia, et in [Col. 1110B] neomeniis mensis ex mense in mensibus anni (Num. XXVIII, 11, 14, sec. LXX). In libro etiam Regnorum dictum est: Cum se absconderet David, timens regem Saul, et facta sunt neomenia, et intravit Rex ad mensam, ut manducaret, et cum eo soliti convivae venerunt. David autem non intravit cum eo, et apparuit locus ejus, et nihil locutus est Saul illo die, et factum est in crastinum in secundo die mensis (I Reg. XX, 24-26, sec. LXX). In Psalmis quoque dictum est: Lunam posuit Deus in tempora (Psal. CIII, 19). Igitur in viginti novem semis dies lunae explicat mensem. Quapropter? quia non penitus tenuata luce finitur. Caeterum jam aliud opus esset, non id quod primo fecerat omnipotens Deus. Tricesima ergo luna latens in semisse cavatur. Duodecies igitur vicies nonus [Col. 1110C] semis efficiuntur dies trecenti quinquaginta quatuor.

VIII. Itaque in V nonas Martias eadem luna annum suum currendo complevit. Hoc per singulos menses anni ipsius lunae probare possumus. Nam primum suum mensem haec luna II idus Apriles consummavit, eo quod eam [j 1Kb] plenam Deus mundo fecit, ac procedere jussit.

    Secundum mensem IV idus Maias explicuit.
    Tertium vero mensem III idus Junias consummavit.
    Quartum mensem sexto idus Julias.
    Quintum mensem V idus Augustas.
    Sextum mensem VII idus Septembres.
    Septimum mensem nonas Octobres.
    Octavum mensem nonas Novembres.
    [Col. 1110D] Nonum mensem nonas Decembres.
    Decimum mensem III nonas Januarias.
    Undecimum mensem IV nonas Februarias.


Duodecimum quippe suum mensem V Nonas Martias assignavit, die vero IV nonarum Martiarum post die V nonarum earumdem transactis duodecim lunis, id est, duodecim mensibus apparuit nativitas ejusdem lunae.

IX. Proinde in trecentis quinquaginta quatuor diebus [Col. 1111A] luna perexplicat annum, sol vero in trecentis sexaginta quinque et quadran, undecim scilicet dies sunt et quadran, quos quasi minus habere videtur ratio lunae a ratione solis. Sex dies cavaturarum lunae duodecim semisses, et quinque illi, qui in memoriam fabricae Dei, vacivi nominabantur, quos nunc compositio Romana super aliquos menses divisit, quos intercalares nominavit, [a 1Kb] et quadrantem illum, quem potius ratio continet solis, qui quadran superputatus, quater per accessus quatuor annorum efficiens assem ad cursum solis accedit bis sexti kalendarum Martiarum. Sed quoniam sol et luna, dies et nox alter in alterius connexam habet disputationem super CCCLIII dies annum lunarem, accedunt hi undecim dies et quadran bissextilis, et sic annus solis [Col. 1111B] habere cognoscitur dies CCCLXV et quadran. Igitur, quia luna primum suum explicuit annum, id est, in V nonarum Martiarum, III nonarum Martiarum dies ad primum mensem pertinere videtur.

X. Sed quoniam divina pietas ita sanxit, ut Paschae solemnitas non aliter quam in primo mense procul dubio celebretur, ea ratione non a IV nonarum Martiarum die propter [b 1Kb] rationem Paschae prima luna a nobis quaeritur; quoniam in isto die anno ipso primo vertente non assis plenus, sed semis apparuit luna, alia vero die, id est, III nonarum Martiarum in asse pleno prima fuisse cognoscitur. Unde [c 1Kb] intelligimus, eam nonnisi a IV nonarum Martiarum die, ut rectius nobis III nonas Martias prima possit occurrere, incrementa assis ejusdem lunae ortum ad nativitatem [Col. 1111C] debere tenere. Nunc igitur IV nonas Martias cum occurrerit luna prima, idcirco declinamus, quia in XXIV horas noctis et diei assis ipse conficitur, et de die ultimi mensis anni transacti ejus, qui est V nonas Martias ad assem suum incipit incrementum, et ne ultimo mense initium accrementa luna prima mensis primi habere videatur. Iste dies IV nonarum Martiarum medius a nobis retinetur, ut sit inter [d 1Kb] die ultimi mensis transacti, et inter III non. Mar. ut luna prima, quae fuerit III non. Mar. ex die IV non. earumdem initium habeat accrementum. In eo enim die, id est, in III non. Mar. si fuerit luna prima sine scrupulo anni, et in die primi mensis prima esse invenitur, et de die primi mensis ad nativitatem suam accipit incrementum.

[Col. 1111D] XI. Igitur ex die isto III non. Mar. usque in die IV non. April. quaeri a nobis debet, ut sit luna prima, quia in quocumque die ex his XXIX diebus luna prima cum fuerit, inde incipit primus mensis lunaris. Ex die vero XV kal. Aprilium usque in XVII kal. Maiarum [e 1Kb] diem legaliter luna ut sit quarta decima, vera ratione firmatur. Hinc namque decurrentes, ubi occurrerit dies sacrosanctus Paschae, sane in eodem pridem primo mense, quem luna genuerit, juste ac [Col. 1112A] sine ulla intermissione Pascha facere oportet. Sic enim de ea re Dominus in Exodo testatur et dicit: Diem festum Paschae observabitis, septem diebus edetis azyma, sicut praecepi tibi per tempus mensis novorum. In eo enim exiisti de terra Aegypti (Exod. XXIII, 15, sec. LXX). Item in Levitico praecepit Dominus et dicit: In primo mense in XIV mensis in medio vespertinorum Pascha Domini, et in XV mensis hujus dies festi azymorum Domino (Levit. XXIII, 5, 6, sec. LXX). Item in Numeris: Locutus est Dominus ad Moysen in deserto Syna anno secundo profectionis eorum ex Aegypto in mense primo, dicens: Dic et faciant filii [f 1Kb] Israel Pascha in tempore suo, quarta decima die mensis primi ad [g 1Kb] vespera facies illud secundum tempora, secundum legem suam, et secundum corporationem [Col. 1112B] suam facies illud. Et locutus est Moyses filiis Israel facere Pascha in deserto Syna, et secundum quod praecepit Dominus Moysi, sic fecerunt filii Israel (Num. IX, 1-5, sec. LXX). Et paulo post cum comminatione praecepit Dominus et dicit: Homo qui fuerit mundus, et in via longa non fuerit, et cessaverit facere Pascha, exterminabitur anima illa de populo suo, quia munus Domino nostro non obtulit tempore suo, et peccatum suum accipiet homo ille (Ibid., 13). Item in Deuteronomio Moyses ad populum loquitur, dicens: Observa a mensem novorum, et facies Pascha Domino Deo tuo, quia in mense novorum existi de terra Aegypti nocte, et immolabis Pascha Domini Deo tuo (Deut. XVI, 1, 2, sec. LXX). Etiam in libro primo Esdrae apertius scriptum est: Et egit Josias Pascha in Hierosolymis [Col. 1112C] Domino, et immolavit Fasec quarta decima luna primi mensis ad [h 1Kb] vesperam (I Esdr. I, 1, sec. LXX; Vulg. II Paral. XXXV, 1).

XII. Sed quid multa discurrimus, cum idem in omnibus scripturis sacris memoratum sit, in primo mense Pascha debere [i 1Kb] celebrare. Sed mensem istum primum luna ista tutum terminatumque non habet, ut idem et ipse semper occurrat, sed dies, quos supra memoravimus, XXIX ex III nonarum Martiarum in IV nonarum Aprilium [j 1Kb] die, in quibus anno primo transacto a fabrica mundi, primum suum exhibuit mensem, ut cum in uno die ex his fuerit prima, exinde ipsa primum nobis generat mensem. Haec etenim ratio embolysmos et communes annos facit. Si quando enim in duodecimo mense ante III non. Mar. [Col. 1112D] die non. explicitis diebus anni sui, quem superius memoravimus, eadem luna apparuerit prima, tertium decimum mensem necesse est impleat et faciat annum embolysmum. Si anno completo suo tempore competenti, id est, in diebus, qui ad primum mensem pertinere videntur, transactis scilicet duodecim mensibus suis fuerit prima luna, communis annus effectus est. Hi namque XXVIII dies embolysmos et communes annos sic manifestant. Undecim dies sunt [Col. 1113A] ex III non. Martiarum in die iduum earumdem, in quibus prima si fuerit luna, quia post duodecim menses nata videbitur, praeteritos annos communes fuisse ostendit, praesentes vero, in quibus nata mensem primum facit, embolysmos designat. Octo dies sunt ex die XVII kal. Aprilium, in die X kal. April. in quibus luna si apparuerit prima. et praeteritos et praesentes annos communes significat. Decem proinde dies sunt ex VIII kalend. April. in III non. earumdem diem, in quibus si fuerit prima luna, praeteritos annos embolysmos facit, praesentes communes ostendit, qui anni communes habent dies trecentenos quinquagenos quaternos, aut enim undecim dies, minus habet ratio lunae a ratione solis et facit annum communem, aut X et IX transcendit, et facit [Col. 1113B] embolysmum.

XIII. Inde per annos singulos hac diversitate dies annorum lunae cum diebus solis, qui in trecentis sexaginta quinque et quadran conficit annum, non sibi concordare videntur. Proinde etiam hoc ostendimus, ut appareat omnibus aequales eos invicem dies habere, et ab initio cursus eorum isto ordine cucurrisse, et damna communium annorum eadem luna in annis embolysmis compensasse. Octo annorum rationem, quae perfecta fore videtur, in medium proferamus. In octo scilicet annos luna quinque annos habet communes et tres embolysmos. Ergo quinquies CCCLIV [a 1Kb] faciunt DCCLXX, et ter CCCLXXXIV [b 1Kb] faciunt MCLII; fiunt simul dies duo millia DCCCCXXII. Sic deinde et solis octo annorum summam in unum colligamus [Col. 1113C] octies CCCLXV quadran. duo millia DCCCCXXII. Ita igitur congregavit solis ac lunae cursus cum diebus suprascriptis.

XIV. Enarravimus qui sit dies mundi, quem Deus omnipotens creando lucem constituit, et lunam in inchoatione noctis qualis sit facta, vel ubi primum annum suum explicuerit, et quare abs III nonar. Martiar. die prima luna a nobis quaeritur, et ex quibus diebus quartadecima comprehendatur, etiam embolysmorum et communium annorum rationem ad plenam instructionem, ut etiam istum cursum lunae cum diebus Paschae posteri nostri per infinitos annos currentes, et futura tempora facilius ac veridice investigare percurrant. ut quoto kal. idusve foret; ut qui dies vel quota luna primo mense occurrere possit, [Col. 1113D] ut hoc Opusculum nostrum omnibus sine labore sit constitutum, cum et ratio vera superius praemissa sit, et sine labore vel sine offendiculo falsitatis a dubitantibus atque ignorantibus multis dies ipsi Paschae suo quoque tempore cognoscantur. Aliud est enim Pascha nostrum, aliud Judaeorum. Longe etiam aliud [Col. 1114A] est ab ipsis nostrum denique sacramentum, nec sicut illi Pascha Domino celebramus, quod in lectione sequenti clara ratione monstratur.

XV. Quinto decimo namque anno imperii Tiberii Caesaris Dominus Christus, cum esset quasi triginta annorum, incipiens a baptismo Joannis accessit. Haec Evangelista testatur. Uno proinde anno Judaicae genti, ad quam venerat, praedicavit, in quo anno non solum regnum coelorum advenire praedixit, sed et, ut crederent, in virtutibus manifestum se Dominum ostendit, hoc usque in annum sextum decimum imperii Tiberii [c 1Kb] Caesaris, in quo jam non, ut assolet Judaicae solemnitati agnus ex ovibus, sed ipse pro nobis Dominus immolatus est Christus; ut non ex Aegypto, sed ex mundo et vitiis ejus credentes liberari [Col. 1114B] possimus. Eo quippe anno, ut supputationis fides ostendit, et ratio ipsa persuadet, passus est idem Dominus Christus luna XIV, VIII kal. April. feria sexta. Tertio vero die illucescente feria prima, quae est post Sabbatum Judaeorum, dies dominica, sabbatum scilicet nostrum et verum Pascha, in quo idem Dominus Christus morte devicta resurgendo Pascha nostrum sanctificavit, id est, vivorum et mortuorum a veteris hominis sententia liberationis transitum fecit, ortusque est timentibus Dominum, et credentibus Christo, sol verus justitiae, et sanitas in pinnis ejus. Unde nos hodie Christiani in memoriam liberationis nostrae jam non ut Judaei in agno occiso, et azymis similae, et in quolibet die, sed ad instar resurrectionis ejusdem Domini nostri feria prima, hoc [Col. 1114C] est, die dominica primum tantummodo mensem ex lege retinentes, quem luna currendo suis numeris gignit, sicut scriptum est: A quarta decima plena ad vesperum usque ad vicesimam primam in azymis sinceritatis et veritatis, mentis scilicet [d 1Kb] puritate, Pascha Domino celebramus.



EPILOGUS.

Universa, Deo favente, decurrentes explicuimus, quidquid ad rationem Paschae fuerat dicendum. Jam finem hic faciamus nostro sermoni, consummavimusque hoc laboriosum Opus in die isto III nonarum Martiarum post [e 1Kb] consulatum Arcadii IV et Honorii III. Quapropter admonemus eos, qui ante a nobis non emendata haec scripta accipere festinaverunt, ut secundum istum ordinem emendatum Opus habere [Col. 1114D] conentur, ideoque et diem et consules, quod non posuimus primo, nunc huic rationi infiximus, ut exhinc sciat quis emendatum hoc esse Opus.

Quintus Julius Hilarianus explicuit, emendavit die III nonarum Martiarum Caesario et Attico consulibus.




ANNO DOMINI CCCXCVIII.
S. SIRICIUS PAPA. [4Kb]




[Col. 1115]
PROLEGOMENA.


[Col. 1115A]
VITA ET REGNUM SIRICII PAPAE.


(Ex libro pontificali, Conc. Labb. tom. II c. 1015).

SIRICIUS natione Romanus, ex patre Tiburtio, sedit annos quindecim, menses undecim, dies viginti quinque. Hic constitutum fecit de omni Ecclesia, et contra omnes haereses, et dispersit per universum mundum, ac per omnes provincias, ut in omni archivo Ecclesiae conservaretur, ob oppugnationem contra omnes haereses. Hic constituit ut nullus presbyter missas celebraret per omnem hebdomadam, nisi consecratum episcopi loci designati susciperet declaratum, quod nominatur fermentum. Hic invenit Manichaeos, quos in exsilio deportavit. [Col. 1115B] Et hoc constituit, ut non participarent cum fidelibus [Col. 1116A] communionem, quia ore polluto non liceret sanctum corpus dominicum vexare. Hic quoque constituit, ut si quis conversus de Manichaeis rediret ad Ecclesiam, nullatenus communicaret, nisi tantum relegationi monasterii diebus vitae teneretur obnoxius, ut jejuniis et orationibus maceratus, probatus sub omni examinatione usque ad ultimum diem transitus sui, humanitate Ecclesiae viaticum eis largiretur. Hic constituit, haereticos sub manus impositione recipi et reconciliari praesente cuncta Ecclesia. Hic fecit ordinationes quinque in urbe Roma per mensem Decembrem, presbyteros triginta unum, diaconos sexdecim, episcopos per diversa loca numero triginta duo. Qui etiam sepultus est in coemeterio Priscillae via Salaria, octavo kalendas Martii. Et cessavit [Col. 1116B] episcopatus dies viginti.


Ex Constantio Epist. Rom. Pont. tom. I, c. 621.
[Col. 1117A]

Siricius anno 384 exeunte Romanae ecclesiae regimen suscepit, quo die, incertum; et anno 398 ex hac vita migravit. In nonnullis libri pontificalis exemplaribus VIII kalendas Martii, in aliis IX, in coemeterio Priscillae sepultus notatur. Hieronymianum martyrologium, cui et martyrologium Bedae suffragatur, mortem ejus die 26 Novembris ita consignat: Romae depositio Siricii episcopi. Eo pacto quamvis Siricius annis dumtaxat 14, et iis quidem non totis, Ecclesiam administrarit, si tamen et anni 384 exitus, et anni 398 maxima pars, ut saepe fit, pro duobus annis computentur, non falso in antiquis Romanorum pontificum catalogis anni quindecim sedisse dicitur, eisdem concinente vetere hujus pontificis [Col. 1117B] epitaphio, in quo legimus,

Ter quinos populum in annos qui rexit amore,
Nunc requiem sentit, coelestia regna potitus.

Unde etiam eum amore potius, quam auctoritate, populum rexisse comperimus. Ipsum Hieronymus velut simplicem repraesentat, qui de suo ingenio caeteros aestimabat (Hier. lib. III Apol. adversus Rufin.). Quae autem ad nos pervenerunt ipsius scripta, summum fidei catholicae, et canonicae disciplinae servandae studium spirant.


Ex Schoenemanno, tom. I, p. 306.

Siricius, Romanus, patre natus Tiburtio, primum Romanae ecclesiae presbyter, deinde Damaso mortuo an. 384, episcopus Romanae sedis electus est tanta [Col. 1117C] quidem cunctorum suffragiorum concordia, ut hoc ipso statim de integritate ac virtutibus praejudicio Valentinianus imperator ei conciliaretur, ut quidem Piniano Praef. U de ejus electione rescribens testatus est his verbis: Quoniam, inquit, religiosum Siricium antistitem sanctitatis sic praeesse sacerdotio voluerint, ut Ursinum improbum acclamationibus violarent; nostro cum gaudio memoratus episcopus ipse permaneat: siquidem magnum innocentiae ac probitatis exemplum est in una acclamatione et ipsum eligi et caeteros improbari. Nec defuit huic existimationi Siricius Nam cum a natura mite ei ingenium inesset, idque insigni morum simplicitate conjunctum, tum nemini praedecessorum suorum vigilantia et studio fidei catholicae et disciplinae ecclesiasticae servandae [Col. 1117D] tuendaeque secundum se videri passus est. Atque in ipso statim muneris introitu disciplinae ecclesiasticae cura eum occupavit. Etenim Himerius quidam, Tarraconensis episcopus, de variis ecclesiarum in Hispania consuetudinibus consilii incertus Damasum per litteras interrogaverat consilioque sibi subveniri optaverat; quibus illo interim mortuo ad Siricium perlatis coactaque aliorum episcoporum et presbyterorum suorum synodo recognitis ex communi synodi sententia ab eo responsum est, ita tamen ut, ni a communione collegii istius segregari vellet, ab eadem [Col. 1118A] recedere prohiberetur. Haud multo postea Priscilliani errores in Gallia latius spargi certior factus, Maximum tyrannum imperio eam tunc tenentem per litteras incitavit et impetravit etiam, ut nec ipsum se a fide catholica seduci pateretur et Priscillianistarum licentiam reprimeret. Quod Priscilliano quidem et nonnullis sociorum ejus exitio fuit, nec tamen doctrinam eorum intra arctiores fines cohibere potuit. Porro anno 389 Jovinianum synodali sententia damnavit atque urbe etiam expulit et Mediolanum fugientem litteris ad Ambrosium caeterosque ibi congregatos episcopos antevertit, ne vel ipsos vel Theodosium ibi commorantem causa simulata fallere posset. Iniquius se gessit in Flavianum, Antiochiae episcopum, quocum post mortem Paulini adeo communionem [Col. 1118B] habere recusabat, atque Theodosium, quamquam frustra, super eo de Antiochiae episcopatu submovendo sollicitavit, paucisque demum ante vitae finem mensibus Chrysostomi arte captus cum eo communicavit. Quamobrem de Bonosi causa sententiam ferre recusaverit, non liquet. Obiit die 2 Novembris, certe sub finem a. CCCXCVIII.



SCRIPTA, ET EORUM EDITIONES, SIRICII PAPAE. Ex Schoenemanno, ubi supra.



1. Scripta.

Supersunt Epistolae Siricii sex, quamquam haud omnes fide satis certa ei afferri posse videantur.

[Col. 1118C] Prima, ad Himerium Tarraconensem episcopum, maxime celebris, quod prima est, certe prima, quae ad nos pervenit, epistolarum decretalium, quibus Romani praesules ad diversarum ecclesiarum consultationes responderunt. Scripta ipso anno electionis ejus 385.

Secunda, ad Anysium Thessalonicensem episcopum. Tempus certo definiri nequit. Prope tamen missam esse constat, antequam de Bonosi causa quidquam Romae inauditum esset; alioquin de ea Siricium non taciturum fuisse, putat Coustantius:

Nec immerito, inquit, ad annum 385 retulerimus litteras illas quibus Siricius Anysio, quae in Illyrici ecclesiis gererentur, cognoscenda commiserat. Ille vero has secundas misit, cum, utrum acceptae [Col. 1118D] essent primae, necdum rescire potuisset. Ex quo consequens est, quod istae secundae saltem ad a. 386 pertineant.

Tertia, ad episcopos Africae. Scr. a. 386. d. VI Jan. Mentio ejus jam apud Ferrandum diac. in Breviatione canonum art. 6, 130, 138 et 174, exstat. Attamen veritatem ejus in dubium vocarunt Blondellus, Papebrochius aliique, argumentis autem validissimis Quesnellius [(a) 1Kb] . Quos contra tuiti sunt Schelstraten et Baluzius [(b) 1Kb] ; neutiquam tamen ab omni suspicione a Quesnellio injecta liberare potuerunt.

[Col. 1119A] Quarta, ad diversos episcopos. Vera inscriptio desideratur. Videtur proxime ad episcopos Italiae scripta, ad nos autem ex exemplari, quod aliarum provinciarum episcopis traditum fuit, pervenit. Quod tempus attinet, superiori non multum recentiorem censet Coustantius.

Quinta, ad diversos episcopos contra Jovinianum haereticum ejusque socios ab ecclesia removendos. Tempus ex Ambrosii epistola ad Siricium responsoria expiscari posse, opportune observat Coustantius. Nam cum in ea Jovinianus sociique Roma pulsi Mediolanum ad Theodosium confugisse dicuntur, qui a. 388 mense Augusto vel Septembri eo pervenerat, Idibus Jun. autem Romam venisse dicitur: hoc patet, non ante labentem annum 388 scriptum esse [Col. 1119B] potuisse, adeoque Coustantius ipsi a. 389 eam assignat.

Sexta, ad Anysium Thess. episcopum et alios Illyrici episcopos de Bonoso. Scr. est proxime post Capuanum concilium i. e. post VI kal. Dec. 391, et ante Valentiniani necem, i. e. ante Id. Mai. 392 Damaso et Ambrosio falso ascriptus est. Siricio recte Justellus [(a) 1Kb] suffragantibus aliis vindicavit.

Interciderunt complures aliae ejus, veluti Epistola ad Maximum Imp. scr. a. 385; de Ithacianorum causa a. 386; ad Theodosium Imp. contra Flavianum; ad Rufinum a. 398; de quibus omnibus sicuti de iis etiam, quae falso ipsi ascribuntur, Coustantius disseruit.



2. Editiones.

Singulae Siricii epistolae in diversis canonum et [Col. 1119C] conciliorum collectionibus dispersae ut variis temporibus et locis typis descriptae fuerint, enumerare haud operae nostrae putaverim. Sufficiet collectarum editiones per Coustantium et Gallandium indicasse.

Coustantius igitur in Collectione Epist. Pontif. Rom. (T. I, Paris 1721) p. 622-711. Siricii epistolas eodem, quo a nobis enumeratae sunt, ordine exhibet, sed insertis variis aliorum ad eum pertinentibus. Animadversiones historicae uberes omnibus affusae sunt, Monita etiam, ubi necesse videbatur praefixa. Nec contentus fuit ex praecipuis impressis Conciliorum et Canonum collectionibus eas repraesentare, sed multis etiam codicibus mss. adjutus fuit. Recensuit Epistolas decem.---I. Epist. ad Himerium, quae in omnibus canonum collectionibus exstat, aucta [Col. 1119D] est ex codd. mss. Corbei., Colbert. et Sangerman. appendice triplici Decreti, quod Dionysius Exiguus ignoravit, quodque ad aliud fortasse Siricii rescriptum pertinere Coustantius existimat.---II. Ep. Valentiniani imperatoris ad Pinianum U. Praef. III. Ep. Maximi imperatoris ad Siricium papam. IV. Ep. ad Anysium. Haec a Luca Holstenio olim in Collectione Romana bipartita (Romae 1762, in-8o), Parte I, p. 43, edita fuit.---V. Ad Episcopos Africae. Servata est synodi Teleptensis beneficio. Eam, qualis in hoc Concilio recitata est, exhibent diversae eaeque perantiquae Concil. et Pontif. Epist. Collectiones, [Col. 1120A] quarum quatuor in Bibl. olim Colbertina, duae in Regia, una in Germanensi, aliae alibi asservabantur, quarum plerisque usus est Coustantius. Nec abest ab eo Codice, quem Codicis Canonum ecclesiae Romanae nomine Quesnellius donavit, quamquam postremum in eo locum occupat ac praeterea postmodo addita ab eodem censetur; contra quam sententiam Coustantius pugnat atque etiam ex inscriptione, quam Corbeiensis codex praebet, Teleptense concilium ab omni suspicione liberare studet.--- VI. (n. 4) Ep. ad div. Episcopos.---VII. (n. 5) Ep. ad div. Episcop. Utramque ad codices mss. Bibl. Colbertinae et editiones impressas exegit.---VIII. Ep. seu rescriptum Ambrosii aliorumque episcoporum ad Siricium papam de causa Joviniani.---IX. Ep. ad Anysium. Edidit 1662 Holstenius in Coll. [Col. 1120B] Bip. P. II, p. 189. Exstat etiam inter Ambrosii epistolas. Plures mss. libri Coustantio in ea recognoscenda ad manus fuerunt.---Ep. X, seu Canones synodi Romanorum ad Gallos episcopos, quos ex Cod. Fossatensi, postea Colbertino, et alia cod. Pithoeani collectione ad calcem tom. I Conc. Galliae Sirmondus adjecerat. Sequitur jam Notitia scriptorum aliorum, quae ad Siricium attinent.

1770. Venet. ap. Albritium. in-fol. S. Siricii papae Epistolae et Decreta. Nonnulla intexuntur, quae ad eumdem Pontificem attinent: in Gallandii Bibl. PP. T. VII, p. 533-549. Praeter sex Siricii epistolas n. VI Ambrosii rescriptum, n. VIII Canones synodi Romanorum exhibentur. Notae critici imprimis [Col. 1120C] generis ex Coustantio selectae sunt. De singulis epistolis Gallandius, Coustantii vestigiis insistens, c. 13 Prolegg. p. XVIII sq. disputat.



Ex Coustantio, Epist. Rom. Pont., col. 699.



1. Notitia scriptorum aliorum quae ad Siricium papam attinent.


I.

1. Anno 385. Siricii epistola ad Maximum imp.--- Siricius pontificatum iniens ad Maximum imperatorem sibi scribendum duxit, ut illum cum ad catholicae fidei patrocinium suscipiendum, tum ad Agricium quemdam, qui presbyterii gradum indebite conscenderat, in ordinem redigendum induceret. Nec dubium quin simul et pontificatus sui primordia nuntiare, et consueta salutationis officia persolvere se [Col. 1120D] significarit. Maximus vero illi rescribens, epistolam ipsius (Epist. III), ut catholicae fidei et splendidissimae urbis dignitati convenientem, laudavit.


II.

2. Gesta contra Priscillianistas.---Epistolae, quam Maximus Siricio rescripsit, adjunxerat idem imperator novissima contra Manichaeos, hoc est Priscillianistas, gesta, quibus quid illi sceleris admitterent, ipsorum confessione compertum habebatur (Epist. III). Sed exciderunt haec gesta.


III.

3. Siricii ad Anysium epistola.---Non longe post [Col. 1121A] pontificatus Siricii principia differendae sunt ipsius ad Anysium Thessalonicensem antistitem litterae, Candidiani episcopi opera perlatae, quibus Siricius Anysio suas per Illyricum vices committebat (Epist. IV), nominatimque praecipiebat, ut in illis regionibus nulli episcopos ordinare nisi cum ipsius consensu liceret.


IV.

4. Post ann. 386 Siricii de Ithacianorum causa litterae.---Ithacius, ut apud Sulpicium Severum legitur, Sussubensis, seu potius Ossonobensis in Lusitania episcopus, inconsiderato adversus Priscilliani haeresim studio abreptus, apud Maximum imperatorem effecerat, ut primarii haeresis hujus duces anno 385 morte punirentur. Hujusmodi agendi rationem [Col. 1121B] ab evangelica lege abhorrere jam notarat Julius papa et Eusebianis eamdem tenentibus scripserat (Epist. I, n, 22): O dilecti, non jam ecclesiae judicia secundum Evangelium, sed ad exsilii ac mortis poenas decernuntur. Quocirca sancti et catholici episcopi, crudele Ithacii ac sociorum facinus exsecrantes, cum ipsorum, tum Felicis, qui ab iisdem anno 386 Treverorum episcopus ordinatus fuerat, communionem repudiarunt. Erat quidem Felix, teste Sulpicio (Lib. II Vit. S. Mart.), vir sanctissimus, et plane dignus qui meliori tempore sacerdos fieret: sed cum ab iis, qui Ithacii ac sociorum facinora improbabant, probari non posset ejus ordinatio, hinc natum est schisma. Hujus componendi gratia scripsit Siricius litteras, quae in concilio Taurinensi circa annum 398 [Col. 1121C] habito can. 6, memorantur ac probantur in hunc modum: Illud praeterea decrevit sancta synodus, ut quoniam legatos episcopi Galliarum qui Felici communicant destinarunt, si qui ab ejus communione se voluerint sequestrare, in nostrae pacis consortium suscipiantur, juxta litteras venerabilis memoriae Ambrosii episcopi, vel Romanae ecclesiae sacerdotis dudum latas, quae in concilio legatis praesentibus recitatae sunt. Has autem litteras ita dudum ante Taurinense concilium missas esse concedendum est, ut nec annum 386 antecedant, cum Felicis ordinatione sint posteriores.


V.

5. Siricius conditiones praescribit quibus pax Priscillianistis [Col. 1121D] reddatur.---Neque iis etiam Siricius defuit, qui a Priscilliani haeresi ad Ecclesiam redire voluissent. Hispani quippe in gestis Toletano I concilio subnexis Ambrosii laudant litteras post Caesaraugustanum concilium, hoc est, post annum 381 scriptas, ac deinde Priscilliani asseclis pacem concedendam pollicentur, si condemnassent quae perperam egerant, et implessent conditiones quas praescriptas (Ambrosii) litterae continebant, iis additis, quae sanctae memoriae Siricius papa suasisset. Unde colligere est scriptas esse a Siricio litteras, quibus praescribebat atque suadebat quae a Priscillianistis praestanda erant, ut ad Ecclesiae communionem admitterentur.


VI.
[Col. 1122A]

6. Anno 392. Anysii et sociorum ad Siricium litterae. ---Capuana synodus Bonosi Sardicensis episcopi, qui haereseos accusabatur, causam Anysio aliisque Illyrici episcopis cognoscendam delegarat (Epist. 9, n. 1 et 5). Hi vero seu causae magnitudine deterriti, seu prae modestia et singulari erga sedem apostolicam observantia, ad Siricium miserunt litteras, quibus ipsius de illo episcopo sententiam sciscitabantur. Iisdem litteris quaedam adjunxerant gesta, nominatimque Basso episcopo in consortium regendae ecclesiae Senecionem datum esse significabant. Iis quid rescripserit Siricius, ipsius epistola 9 nos docet.


VII.

7. Siricii litterae ad Theodosium imp. contra Flavianum. [Col. 1122B] ---Theodoretus, lib. V Hist. eccl., c. 24, narrat simultatem quae Romanos inter et Orientales ecclesiae Antiochenae occasione intercedebat, aliis Paulino, aliis Flaviano Meletii successori faventibus, nec Paulini morte exstinctam fuisse. Tum enim in illius locum subrogato Evagrio adversus Flavianum, inquit idem Theodoretus, Occidentales et Aegyptii, Theodosii imperatoris auribus subrepere tentarunt. Qui saepius interpellatus, Constantinopolim eum accivit, utque Romam proficisceretur mandavit. Sed Flavianus, cum et hibernum tempus causatus esset, et ineunte vere facturum se imperata promisisset, in patriam reversus est. Porro cum Romanae urbis episcopi non solum admirandus Damasus, sed et successor ejus Siricius, et post Siricium [Col. 1122C] Anastasius pium imperatorem acrius perstrinxissent, illum tyrannos quidem, qui adversus ipsum insurgerent, opprimere dicentes, eos vero qui legi Christi insultarent, pati tyrannicam damnationem exercentes, rursus eum Constantinopolim evocatum, ut Romam navigaret, cogere instituit.

8. In multis quidem peccat haec Theodoreti narratio. Nam et ante ordinationem Evagrii vita functus est Damasus, et ad Anastasii papae tempora Theodosius imperator non pervenit. Deinde ex Ambrosii ad Theophilum epistola 56 constat Flaviani Evagriique causam a synodo Capuana non Romano episcopo, sed Theophilo Alexandrino Aegyptiisque episcopis fuisse delegatam, quod neutri parti sociata communione, aliquo favore propenderent. Unde rursum [Col. 1122D] corrigitur Theodoretus, qui Aegyptios ut Flaviano infensos raepresentat. Sed in eo quod habet is scriptor de jussis imperialibus a Flaviano neglectis, ac de facultate quam a Theodosio ut ad patriam rediret impetravit, consentit aliquo modo cum Ambrosio, qui Flavianum nec imperialibus decretis quibus apud judices praestitutos sistere se jubebatur, nec sacerdotum conventui praesentiam sui facere voluisse, immo eum iterum ad precum auxilia et imperialium rescriptorum suffragia remeavisse tradit (Ambros. epist. 56. n. 3 et 4). Tunc vero id accidisse probabiliter credamus, ut Siricius de variis illis Flaviani effugiis admonitus, acres litteras a Theodoreto memoratas ad Theodosium scripserit, quibus eum [Col. 1123A] rogaret, ut Flavianus non Romam, sed Alexandriam ad praestitutos judices conferre se compelleretur. Certe qui suam de Bonoso sententiam vel rogatus dicere noluit, quia Capuana synodus hoc negotium ipsis qui rogabant, delegarat, procul aberat, ut causae ab eadem synodo Aegypti episcopis commissae cognitionem sibi adscisceret. Et vero Ambrosius, qui Capuanae interfuerat synodo, et omnium quae in hoc negotio gerebantur particeps erat, Theophilo auctor est, non ut delegatam sibi causam ad Romanum antistitem rejiciat, sed ut Flavianum conveniat ipse, ac si in eo perseveraverit quo veniendum non putet (Ibid., n. 6 et 7), ejusmodi proferat judicium quod Romanae ecclesiae non displiceat sacerdoti, ad quem illud referendum arbitratur.

[Col. 1123B] 9. Si igitur Ambrosii scripta cum Theodoreti dictis componamus, ex eis comperiemus Flaviani Evagriique causam ad Capuense concilium fuisse delatam, ibique statutum esse ut, pace utrique parti concessa, utri adjudicandus esset Antiochenus episcopatus, Theophilus Aegyptiique episcopi, salvis Nicaenae synodi constitutis, decernerent; Flavianum vero huic Capuani concilii decreto minime stantem, ecclesiasticum declinasse judicium, et imperialia rescripta rursum ambiisse. Unde Siricio quaedam imposita est conatibus illius intercedendi necessitas. Hinc acres illae, quae a Theodoreto memorantur, ad Theodosium litterae, quas non longe post Capuanam synodum, adeoque anno 392 conscriptas haud temere censeamus.


VIII.
[Col. 1123C]

10. Circa annum 396. Theophili adversus Epiphanium litterae.---Palladius, dial. de Vita Chrysostomi, cap. 15, pag. 150 et 151, Theophilum Alexandrinum levitatis arguit in hunc modum: Qui beatum Epiphanium Constantiae in Cypro episcopum, qui 36 annis Ecclesiae praefuit, probris affecerat ut haereticum aut schismaticum sub Damaso vel beato Siricio, postea in sua ad Innocentium papam epistola B. Joannem vituperans, Epiphanium nominat sanctissimum. Ubi si epistolam indicat a Theophilo ad Damasum seu Siricium scriptam, licet incertus videatur utri attribuenda sit haec epistola, incertum tamen non est, eam in unum Siricium convenire posse, cum hoc tantum pontifice Theophilum inter et Epiphanium [Col. 1123D] controversia oboriri coeperit. Cujus vero haeresis Epiphanius postulatus fuerit, Socrates lib. IV, c. 7, et Sozomenus lib. VIII, c. 14, docent, ubi eum velut Anthropomorphitam a Theophilo conclamatum tradunt.


IX.

11. Circa idem tempus. Epiphanii ad Siricium litterae. ---Ipsius etiam Epiphanii Salaminae episcopi ad Siricium papam adversus Joannem Jerosolymitanum litterae ab Hieronymo non semel laudantur. Et ad calcem quidem epistolae olim 61, nunc 38, sic Hieronymus loquitur: Praesto sunt plures epistolae Epiphanii, una ad ipsum (Joannem), aliae ad episcopos Palaestinae, et nuper ad Romanae urbis pontificem, [Col. 1124A] in quibus dicit se eum (Joannem Jeros.) coram multis testibus arguentem non meruisse responsum. Et ante medium ejusdem epistolae Joannis jactantiam, qua Epiphanium et sua ipsius verba miratum esse, et catholica declarasse venditabat, inanem esse ostendit his verbis: Litterae (Epiphanii) ad papam Siricium probant: quas si legeris, pervidebis quomodo tua dicta miratus sit et catholica declaraverit. Nimirum quodam in coetu Epiphanius Joannis, qui adversus Anthropomorphitas praelocutus fuerat, sermonem excipiens ac prosequens dixerat: Quae locutus est collegio frater, aetate filius meus, contra Anthropomorphitarum haeresim, bene et fideliter locutus est, quae mea quoque damnatur voce. Sed aequum est ut quomodo hanc haeresim condemnamus, [Col. 1124B] etiam Origenis perversa dogmata condemnemus. Unde liquet sic ab Epiphanio probari quae Joannes adversus Anthropomorphitas edisseruerat, ut et pari ratione ab eo perversa Origenis dogmata condemnari desiderarit. Immo illa damnare differentem aperte missis litteris haereticum vocabat, et octo ipsi de spe fidei Christianae quaestionum objiciebat capita, quae Hieronymus in eadem epistola 39 exponit, ac forte in memoratis Epiphanii ad Siricium litteris perstringebantur. Hae autem litterae et post annum 394, quo Epiphanii cum Joanne dissidium coepit, et propius ad eam anni partem 396, qua Joannes apologiam sui ad Theophilum misit, consignandae videntur.


X.

[Col. 1124C] 12. Anno 397. Litterae Afrorum ad Siricium.--- Afri, anno 397, Augusti 28 die, in Carthaginensi in concilio congregati, can. 28, istud constituerunt: De Donatistis placuit, ut consulamus fratres et consacerdotes nostros Siricium et Simplicianum de solis infantibus qui baptizantur penes eosdem, ne quod suo non fecerunt judicio, cum ad Ecclesiam Dei salubri proposito fuerint conversi, parentum illos error impediat, ne provehantur sacri altaris ministri. Codici can. eccl. Afric., c. 47, insertus est iste canon.

13. Siricii ad Afros rescriptum.---Siricium autem cum Venerio ad hanc consultationem respondisse, et quod Afri petebant negasse ex eodem codice, c. 56, colligimus. Ibi enim legere est Afros rursum [Col. 1124D] Carthagine anno 401, Junii die 16, decrevisse ut ad Siricii Simplicianique successores Anastasium atque Venerium mitteretur legatio strenui episcopi, qui graviter ecclesiae Africanae necessitates summamque clericorum inopiam valeret exponere, adeoque ab eis, ut infantes baptizatos apud Donatistas in clerum promovere sibi liceret, impetrare. Tum ista petitionis hujus subjicitur ratio: Ex his enim sedibus hoc fuerat prohibitum, postquam scilicet, ut nemo prudens negaverit, a Siricio ac Venerio id primum quaesitum fuit. Istud sane non satis expenderat Paschasius Quesnellus, cum dissert. XV, in Leonis opera, cap. 3, n. 6, asseruit: Certum est per eam (Siricii) aetatem Africanos suarum ecclesiarum administrationem [Col. 1125A] ex propriarum synodorum canonibus gessisse, nec leges ecclesiasticae disciplinae a transmarinis regionibus imponi sibi passos. Ita enim hoc loco eos sibi hujusmodi leges imponi sivisse constat, ut nec contra eas quidquam, ne urgente quidem necessitate, committere ausi sint, nisi ex consensu eorum qui eas imposuerant.

14. Cur in praedictis litteris Siricio Medionalensis episcopus adjungatur.---Si eis, quae in hoc paragrapho disseruimus, alia quae in quarto et quinto explicata sunt adjungantur, hinc oboritur quaestio, unde illa Gallorum, Hispanorum Afrorumque conspiratio, qua se non modo Romanorum, sed etiam Medionalensium praesulum de rebus ecclesiasticis sententiam consulere, sequi aut exspectare profitentur. [Col. 1125B] Ithacianos quippe in concilio Taurinensi juxta litteras Ambrosii Mediolanensis et Siricii Romanae ecclesiae sacerdotis audivimus susceptos. Item in vulgatis Toletani I concilii gestis promissam legimus pacem Priscillianistis, si modo conditiones ab Ambrosio ac Siricio praescriptas impleant. Demum Afri de parvulis apud Donatistas baptizatis in clerum promovendis, Siricium Ambrosiique successorem Venerium consulunt, nec contra eorum sententiam sibi sumere quidquam audent, quoad earumdem sedium consensus accedat. Id porro, ut quod ea de re sentio paucis aperiam, forsitan factum est, quia cum Siricius Ambrosium de negotiis ecclesiasticis consulere, ejusque litteras cum suis ad ecclesias mittere consuevisset; eaedem ecclesiae postea non ad Siricium [Col. 1125C] tantum, sed et ad Ambrosium rescribere coeperint, eodemque loco ipsius Ambrosii successores habere assueverint. Vel potius Ambrosio ejusque successoribus observantiam istam conciliavit Imperatorum in civitate Mediolanensi sedes, ex qua hujus civitatis antistitum auctoritas crescere non mediocriter coepit. Certe ex eo, quod Afri ad Imperatores legationem destinantes scribunt: Litterae etiam ad episcopum Romanae ecclesiae pro commendatione legatorum mittendae sunt, vel ad alios ubi fuerit Imperator (Cod. can. eccl. Afr., c. 93), quis tum obtineret usus, haud latet.


XI.

15. Anno 398. Siricii ad Rufinum officiosa epistola. [Col. 1125D] ---Siricius audita Rufini presbyteri fama, honorificam ad eum misit epistolam, qua illum Romae, ut hanc urbem praesentia illustraret sua, manere obtestabatur. Et hanc quidem epistolam Rufinus alteri minus favorabili, quam postea Siricii successor Anastasius de ipso scripsit, opponere solebat. Quocirca Hieronymus apolog. lib. 3 sic eum alloquitur: Epistolam Anastasii in dubium vocans, etiamsi scripta sit ab illo, vel non scripta, ad te nihil pertinere testaris; qui praecessoris ejus testimonium, et rogantem Romam, ut eam illustrares praesentia tua, oppiduli tui amore contempseris. Et paucis interjectis: Siricii in Domino dormientis profers epistolam, et viventis Anastasii dicta contemnis.


XII.
[Col. 1126A]

16. Aliae ad eumdem seu ad ejus socios communicatoriae litterae.---Circa idem tempus seu Rufinus, seu socii, quibus Origenis liber ab ipso nuper latinitate donatus placuerat, communicatorias a Siricio litteras obtinuerunt, quas Hieronymus epist. 16, ad Principiam, notat his verbis: Cernentes haeretici de parva scintilla maxima incendia concitari, et suppositam dudum flammam jam ad culmina pervenisse, petunt et impetrant (a Siricio) ecclesiasticas epistolas, ut communicatores Ecclesiae (ex Urbe) discessisse viderentur. Non multum tempus in medio: successit in pontificatum vir insignis Anastasius, etc.

17. Sic notans Hieronymus Siricii facilitatem, simul [Col. 1126B] cavit ne quis hinc eum haeresi assensum praebuisse suspicaretur. Ipse favorem Origenis asseclis ab illo impensum non ulli in perversam doctrinam propensioni, sed simplicitati tribuit, quod nimirum Rufinus simplicitati illuderet Romani episcopi, qui de suo ingenio caeteros aestimabat. Eo autem facilius Rufinus sibi ac sociis litteras a Siricio impetravit humanitatis ac benevolentiae plenas, quod ille virtutis ac scientiae fama clarus, necdum male audiisset. Qua in re si culpandus Siricius, quanto magis culpandi essent cum Augustinus, tum alii, qui Pelagio jam haeresis suspecto similes non denegarunt epistolas, quibus ille ad depellendum a se haereseos crimen Diospolitano in concilio abusus est! Nempe in sinistram suspicionem non facile abit Christiana [Col. 1126C] simplicitas; nec male de quoquam judicare amat, praesertim de illo, de quo nil se menti offert, unde non recte de illo sentiat. Interdum etiam nonnihil dissimulandum censet, ut errantem praevenientibus demulcens officiis, eum ad veritatem allicere queat.


XIII.

18. Legatio ferens Romam decretum ordinationis Joannis C. P.---Anno 398 Febrarii 28 die, Constantinopolit. Ecclesiae episcopus ordinatus est Joannes: exindeque decreta est legatio, quae ordinationem ejus Romae nuntiaret. Quapropter ad Siricii tempora referri potest haec legatio, maxime si is papa vitam ad mensem Novembrem anni 398 produxit. Neque enim veri est simile Joannem ad alterum annum distulisse, [Col. 1126D] quo Romanum pontificem de ordinatione sua certiorem faceret. Celebris hujus legationis meminere Palladius dial. de Vita Chrysost. cap. 4, pag. 39, et cap. 6, pag. 50 et 51; Theodoretus lib. V hist. eccl. c. 23, et Sozomenus lib. VIII, c. 3. Et hi quidem quamvis nonnulla confundant, praesertim Theodoretus, in hoc tamen consentiunt inter se, quod Acacium Beroae episcopum legationis hujus principem exstitisse tradant. De illo nominatim Palladius pag. 39 ita loquitur: Quis magis canus aut quis visu modestior Acacio Beroensi. . . cujus vel nares ipsae canos habebant pilos longissimos, cum Romam venit ferens ordinationis Joannis episcopi decretum?

19. Eadem Flavianum Antioch. Romano pontifici [Col. 1127A] reconciliat.---Neque ideo tantum electus est Acacius, ut ordinationis Joannis decretum ferret, sed etiam ut Flavianum episcopum Antiochenum Romano pontifici reconciliaret. Quam ob causam a Joanne ipso rogatus Theophilus Alexandrinus, Isidorum venerandum ecclesiae Alexandrinae presbyterum, ab Athanasio quondam ordinatum, legationi huic adjunxit. Rem Sozomenus sic narrat: Joannes in ipso episcopatus sui exordio, cum Occidentales et Aegyptii sacerdotes Paulini gratia ab Orientalibus episcopis adhuc dissiderent, Theophilum rogavit, ut suam ipsi operam commodaret, et Romanum episcopum Flaviano reconciliaret. Quod cum placuisset, electi sunt ad id negotium Acacius episcopus Beroae et Isidorus, is cujus gratia Theophilus Joannis ordinationi [Col. 1127B] adversatus fuerat. De Isidoro eodem Palladius in dialogo cum Theodoro Romanae ecclesiae diacono colloquens ait: Tu vero et ipse nosti hominem, quando cum Acacio veniens Flaviani cum Theophilo communionem attulit viginti annos abruptam beati Evagrii causa. Neque hic tacendum, quod de legatione illa Theodoretus habet. Flavianus, inquit, egregios quosdam episcopos Romam misit una cum aliquot presbyteris ac diaconis Antiochensis ecclesiae. Horum omnium princeps erat Acacius Beroae urbis Syriae episcopus . . . Hic una cum reliquis Romam veniens diuturnam simultatem, quae septemdecim annos duraverat, sedavit, pacemque inter ecclesias composuit. Addit quidem statim Theodoretus, Praeerat tunc temporis ecclesiae Romanae Innocentius. [Col. 1127C] Verum, uti Valesius observat, a Flaviani ordinatione, quae anno 381 contigit, coeperat haec simultas. Unde sequitur ut si post septemdecim annos sedata est legationis praedictae beneficio, ipsa legatio anno 398, adeoque antequam Innocentius ecclesiae Romanae praeesset, illiganda sit. Quare confundere videtur Theodoretus aliud, quod sub Innocentio gestum est. Nam pax illa ecclesiae Antiochenae quae anno 398 initium accepit, Innocentio pontifice perfecta atque cumulata fuit, cum post mortem Flaviani, ejusque successoris Porphyrii, Alexander etiam Eustathianos, qui hactenus cum caeteris convenire renuerant, sibi sociavit. Hinc liquet id, quod Capuana synodus decreverat, quodque nominatim Ambrosius a Theophilo exegerat, esse impletum, [Col. 1127D] cum ipsius opera, etsi forsitan nullo judiciali examine antecedente, ita composita est pax Antiochenae ecclesiae, ut eam ratam habere Romanus pontifex non dubitarit.


XIV.

20. Romani antistitis pacificae litterae ad Flavianum Antioch.---Vel igitur Siricio, vel ejus successori Anastasio attribuendae sunt pacificae ad Flavianum Antiochenum litterae, quas Bonifacius I epist. 15, n. 6, notat his verbis: Cum Antiochena ecclesia per multum temporis laboraret, ita ut fierent illinc propter hoc ipsum saepe discursus, primo sub Meletio, postea sub Flaviano, apostolicam sedem manifestum est esse consultam: ad cujus auctoritatem, post multa [Col. 1128A] quae ab ecclesia nostra gesta sunt, nemini dubium est Flavianum communionis gratiam recepisse; qua in perpetuum caruerat, nisi Hinc super hoc scripta manassent. Tum Romanum antistitem, uti (Epist. 56, n, 7) praedixerat Ambrosius fore, imitati plures Occidentales, Antiochenae ecclesiae legatis similes litteras tradiderunt, quas Sozomenus lib. 8, c. 3, generatim indicare satis habet, dicens Acacium Roma in Syriam reversum Aegyptiorum Occidentaliumque pacificas litteras Flaviano retulisse.



2. Decreta nonnulla Siricio papae in libro pontificali attributa excutiuntur.

1. Siricii constitutum contra omnes haereses.---Quamvis libri pontificalis cum in multis, tum in iis quae a Romanis pontificibus constituta esse tradit, levis ac [Col. 1128B] sublesta sit auctoritas; quae tamen Siricio ascribit, silentio praeterire non licet, maxime cum nec ab aetate nec a consuetudine illius omnino abhorreant. Primo quidem de illo in hoc libro legimus: Constitutum fecit de omni Ecclesia et contra omnes haereses, et dispersit per universum mundum ac per omnes provincias, ut in omni archivo ecclesiae conservaretur ob oppugnationem contra omnes haereses. Sed his verbis designari tantum videtur superior epistola 5, quam ideo a scriptore minus accurato contra omnes haereses dictam suspicamur, quia in ejus clausula legerit: Haec itaque, fratres, si plena vigilantia fuerint ab omnibus observata, cessabit ambitio, dissensio conquiescet, Haereses et schismata non emergent, locum non accipiet diabolus saeviendi.

[Col. 1128C] 2. Fermentum ab episcopo presbyteris missum.--- His addit idem liber: Hic constituit, ut nullus presbyter Missas celebraret per omnem hebdomadam, nisi consecratum episcopi loci designati susciperet declaratum, quod nominatur fermentum. Verum is ipse liber usus hujus institutionem Melchiadi attribuit, eumdemque nunc ad Siricium referens, non una ratione contra veritatem accuratam peccare convincitur, quemadmodum supra, pag. 339 et 340, observavimus. Quae autem ibi annotavimus, praedictum usum Siricio recentiorem non esse persuadent.

3. Manichaei in exsilium pulsi.---Istud alterum, quod ibidem subjicitur, Hic invenit Manichaeos, quos in exsilio deportavit, si subaudiatur Theodosii auctoritate, [Col. 1128D] nihil habet quod cum historica veritate pugnet, Theodosius quippe anno 389, Junii 17 die, adversus haereticos illos constituit, ut ex omni quidem orbe terrarum, sed maxime de hac Urbe pellantur. (Cod. Th. lib. 16, tit. 5, leg. 18.)

4. Manichaei ne cum fidelibus communionem percipiant. Iidem conversi in monasteriis probentur in exitu vitae viaticum percepturi---Ad idem tempus revocare licet, quod in eodem libro exinde memoratur: Et hoc constituit, ut non participarent (Manichaei) cum fidelibus communionem: quia ore polluto non liceret sanctum corpus dominicum vexare. Hic quoque constituit, ut si quis conversus de Manichaeis rediret ad Ecclesiam, nullatenus communicaret, nisi tantum [Col. 1129A] relegationi monasterii diebus vitae teneretur obnoxius, ut jejuniis et orationibus maceratus, probatus sub omni examinatione usque ad ultimum diem transitus sui, humanitate Ecclesiae viaticum eis largiretur. Ubi duo sunt notanda: primum, haereticorum in monasteria, ut conversionis eorum sinceritas ibi probetur, relegatio; alterum, sacrae communionis ad exitum vitae dilatio. Hoc autem postremum Siricio usitatum fuisse prima ejus epistola cap. 3, 5 et 6, fidem facit. An vero primum pariter in ejus aetatem conveniat, seu an Siricii aevo haereticos in monasteria relegari usu venerit, aliis indagandum permitto.

5. Denique postremum hoc decretum, quod idem liber Siricio ascribit, Hic constituit, haereticos sub manus impositione recipi et reconciliari praesente [Col. 1129B] cuncta Ecclesia, ad illud attinere videtur, quod is papa epistola 1, cap. 1, de Arianis, an rebaptizandi sint consultus, respondet: Quos nos cum Novatianis aliisque haereticis, sicut est in synodo constitutum, per invocationem solam septiformis Spiritus, episcopalis manus impositione Catholicorum conventui sociamus.



3. Alia decreta eidem papae perperam ascripta.

1. In quodam codice ab annis circiter 700 exarato qui quondam Herovallii, post Petiti, ac demum clarissimi hujus viri testamento bibliothecae nostrae Germanensi relictus est, sub 92 titulis plura continentur capitula, e variis conciliis Romanorumque pontificum epistolis haud summa semper fide excerpta. Inter haec quaedam admiscentur veluti Siricii [Col. 1129C] papae in epistola ad Genesium.

Nominatim vero sub titulo 54 legimus: In epistola Siricii papae ad Genesium episcopum cap. XII. Si sanus vir leprosam duxerit uxorem, aut postmodum ei supervenerit lepra; separentur, ne concepti filii lepra maculentur. Fas namque est ut mundus ad mundam jungatur.

Item sub titulo 18: In epistola Siricii papae ad Genesium episcopum Her. (leg. cap.) XIII. Presbyter, qui dicit se nescire si episcopus fuit qui eum ordinavit, et aliquanto tempore Missas fecit, et postea dimisso officio uxorem duxit, hunc pseudo-presbyterum quis ambigat esse detestabilem? Pro quo omni modo abjiciendus est, et in monasterio ad poenitentiam omni tempore vitae suae retrudendus.

[Col. 1129D] Et sub titulo 23: In epistola sancti Siricii papae HR (leg. cap.) XIV. Presbyter qui in vino baptizat proxima (Ita ms. hic et infra: Harduin. vero, pro maxima) necessitate, ut aeger non periclitetur, pro tali re nulla ei culpa ascribatur. Si vero aqua aderat, et necessitas talis non urgebat, hic communione privetur et poenitentiae submittatur: infans vero ille si in sancta Trinitate baptizatus est, in eo baptismo permaneat.

HR. (seu cap.) XV. Si infantem in periculo constitutum proxima necessitate cum vase aut cum manibus atque in nomine sanctae Trinitatis baptizaverit, firmiter permanebit, praesertim cum necessitas hoc exposcit.

[Col. 1130A] De presbytero, qui ignorat orationem dominicam HR. (seu cap.) XVI. Presbyter qui orationem dominicam non tenet, nec symbolum, neque psalmos, si episcopus fuit qui eum benedixit, hic primum omnium dignitatem, quam illicite praesumpsit, amittat, et sub districta poenitentia omni tempore vitae suae in Monasterio degat. Infantes vero, quos in sancta Trinitate baptizavit, baptizati permaneant.

HR. (seu cap.) XVII. Qui vero ita baptizant, ut dicant, In nomine Patris mergo, in nomine Filii mergo, et Spiritus sancti mergo; ii qui ita sunt baptizati, ac si rustice, tamen in nomine sanctae Trinitatis baptizati sunt.

7. Eadem decreta in aliis duobus exemplaribus, Pithoeano videlicet ac Turonensi, eadem ratione [Col. 1130B] reperiri Joannes Harduinus in quaestione de baptismo in vino pag. 35 notat. Nihil autem aliud sunt, nisi quae Jacobus Sirmondus to. II Concil. Gall. pag. 16, ex codice S. Mariae Laudunensis edidit Stephani II papae responsa IX, X, XI, XII, XIII et XIV, ab eo, qui illa excerpsit, summa licentia vel truncata, vel mutata. Ad Siricium autem ut referrentur in praedicta imperiti collectoris compilatione, occasionem haud dubie dedit quod apud Sirmondum, secundum Laudunensem codicem, proxime illa praecedit Stephani II responsum VIII his verbis expressum: De muliere, quae post mortem viri sui velata fuerit aliquantum temporis, et postea virum accipit, in epistola Siricii papae ad episcopum Himerium Tarraconensem directa, cap. 5, ita continetur: De his vero qui acta [Col. 1130C] poenitentia tamquam canes ac sues ad vomitus pristinos et volutabra redeuntes, et militiae cingulum, etc., usque ad haec, Quam formam et circa mulieres, quae se post poenitentiam talibus pollutionibus devinxerunt, servandam esse censemus. Tum proxime subjicitur: Qua de re juxta hujus venerabilis sententiam, eamdem mulierem, quae tali nefario conjugio, abjecto monastico habitu, copulata est, et in id quod Deo promisit non perduravit, decernimus in monasterium sine mora mittendam, ut illic in sua poenitentia vitam finiat. Quae quidem verba statim excipiunt ista, Si sanus vir leprosam duxerit uxorem, et caetera quae superius retulimus. Nempe cum responsa sua Stephanus auctoritate aliqua fulcire soleat, ac primum Leonis papae, quintum [Col. 1130D] et sextum Innocentii, septimum Chalcedonensis concilii, octavum Siricii, decimum quintum Antiochenae synodi, decimum sextum Carthaginensis, decimum septimum Neocaesariensis, ac decimum nonum rursum Leonis papae testimoniis muniat, existimavit imprudens compilator, ea capitula quae nullo auctore citato proferuntur, ex ejus ipsius sententia esse expressa, cujus testimonium proxime laudatum fuerat, adeoque ad eumdem Siricium, ex cujus sententia et verbis nominatim citatis responsum VIII concinnatur, responsa IX, X, XI, XII, XIII et XIV, quae subsequuntur nullo auctore munita, prorsus pertinere. Nec movere nos debet, quod non ea ex epistola ad Himerium, sed ex epistola ad Genesium [Col. 1131A] laudet. Ex corruptione enim vocis Himerium, librarius indiligens conficere facile potuit Genesium, maxime cum pluribus in mss. litterarum r et s eadem sit forma. Unde mirum non est nerium atque nesium confundi. Librarius igitur pro i ac primo apice litterae m legens e, et omissa, ut saepe fit littera H, Jenesium, indeque Genesium habuit.

8. An vero responsa illa Stephano II congruant, expendere non est hujus loci. Tantum observamus, Siricii sententiam de iis qui acta poenitentia militiae [Col. 1132A] cingulum et ludicra et nova conjugia, et illicitos denuo appetiere concubitus, ad mulierem quae post mortem viri sui velata fuerit aliquantum temporis, et postea virum accepit, ideo accommodari, quia quod Siricius de viris pronuntiat, hoc etiam de mulieribus, quae similiter peccant, intelligi vult dictum. Delicti tamen speciem, de qua Siricius sententiam dicit, ab ea quae Stephano II proposita fuerat, negandum non est discrepare.




[Col. 1131]
S. SIRICII PAPAE EPISTOLAE ET DECRETA.
(Constant. Epist. Rom. Pont. t. I, col. 623.)
(C,G,S)



EPISTOLA [a 2Kb] I. SIRICII PAPAE AD HIMERIUM EPISCOPUM TARRACONENSEM.
[Col. 1131B]

I. De Arianis (Hispana collectio addit a Catholicis) non rebaptizandis.---II. Ut praeter Pascha et Pentecosten (excepta necessitate) baptisma non celebretur. ---III. De apostatis (Hisp. coll. add. ab Ecclesia separandis). ---IV. Quod non liceat alterius sponsam in matrimonium sortiri.---V. De his qui (Hisp. coll. add. acceptam) poenitentiam minime servaverunt.--- VI. De monachis et virginibus propositum non servantibus. ---VII. De clericis (Hisp. col. De ministris) incontinentibus.---VIII. Quales debeant ad clericatus officium pervenire.---IX. De clericorum conversatione (seu, Qua aetate sint promovendi).---X. De [Col. 1131C] grandaevis (Hisp. coll. De his qui grandaevi ad sacram militiam convertuntur).---XI. Quod clericus qui secundam uxorem duxerit, deponatur (Hisp. coll. De clericis qui ad secundas nuptias transeunt, ut depoponantur). ---XII. Quae feminae cum clericis habitare debeant.---XIII. De monachorum promotione (Hisp. col. propositione ad clerum).---XIV. Quod poenitens non fiat clericus (Hisp. coll. De clericis ut poenitentiam [Col. 1132B] per impositionem manus sacerdotis non accipiant). ---XV. Ut si per ignorantiam vel poenitens, vel digamus, aut viduae maritus clerici facti fuerint, non promoreantur (Hisp. coll. De poenitentibus, vel bigamis, seu viduarum maritis, ut non permittantur ad ordinem clericatus admitti).

SIRICIUS [b 1Kb] HIMERIO Tarraconensi episcopo [c 1Kb] .

1. Siricius ordinationem suam, ut aportuit, significat. Ejus cura et quod ei a Petro subsidium. Directa ad decessorem nostrum sanctae recordationis Damasum fraternitatis tuae relatio me jam in sede ipsius constitutum, quia sic Dominus ordinavit, invenit. Quam cum in conventu fratrum sollicitius legeremus tanta invenimus, quae reprehensione et correctione sint digna, quanta optaremus laudanda cognoscere. [Col. 1132C] Et quia necesse nos erat, in ejus labores curasque succedere, cui per Dei gratiam successimus in honorem; facto, ut oportebat, primitus meae provectionis indicio, ad singula, prout Dominus aspirare dignatus est, consultationi tuae responsum competens non negamus: quia [d 1Kb] officii nostri consideratione, non est nobis dissimulare, non est tacere libertas quibus major cunctis Christianae religionis zelus [Col. 1133A] incumbit. Portamus onera omnium qui gravantur: quin immo haec portat in nobis beatus apostolus Petrus, qui nos in omnibus, ut confidimus, administrationis suae protegit et tuetur haeredes.

CAP. I.---2. Liberii decreta. Haereticos in Ecclesiam recipiendi modus. Prima itaque paginae tuae fronte signasti, baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare [a 1Kb] velle: quod non licet, cum hoc fieri et Apostolus vetet (Ephes. IV, 5), et canones contradicant, et post cassatum Ariminense concilium, missa ad provincias a venerandae memoriae praedecessore meo Liberio generalia decreta prohibeant, quos nos cum Novatianis aliisque haereticis, sicut est in synodo constitutum, per invocationem [Col. 1133B] solam septiformis Spiritus, episcopalis [b 38Kb] manus impositione, Catholicorum conventui sociamus, [Col. 1134A] quod etiam totus Oriens Occidensque custodit: a quo tramite vos quoque posthac minime convenit deviare, si non vultis a nostro collegio synodali sententia separari.

CAP. II.---3. Baptismi percipiendi tempora ac ritus. Quibusnam baptismus statim conferendus. Sequitur [c 1Kb] deinde baptizandorum, prout unicuique libitum fuerit, improbabilis et emendanda confusio, quae a nostris consacerdotibus, quod commoti dicimus (De Consecr. dist. 4, c. 11), non ratione auctoritatis alicujus, sed sola temeritate praesumitur, ut passim ac libere Natalitiis [d 1Kb] Christi, seu Apparitionis, necnon et Apostolorum seu Martyrum festivitatibus innumerae, ut asseris, plebes baptismi mysterium consequantur; cum hoc sibi privilegium et apud nos, et [Col. 1134B] apud omnes ecclesias, dominicum specialiter [e 6Kb] cum Pentecoste sua Pascha defendat; quibus solis per [Col. 1135A] annum diebus, ad fidem confluentibus generalia baptismatis tradi convenit sacramenta, his dumtaxat electis, qui ante quadraginta vel eo amplius dies nomen dederint, et exorcismis, quotidianisque orationibus atque jejuniis fuerint expiati; quatenus Apostolica illa impleatur praeceptio (I Cor. V, 7), ut expurgato fermento veteri, nova incipiat esse consparsio. Sicut [a 1Kb] sacram ergo paschalem reverentiam in nullo dicimus esse minuendam; ita infantibus qui necdum loqui poterunt per aetatem, vel his quibus in qualibet necessitate opus fuerit sacri unda baptismatis, omni volumus celeritate succurri; ne ad nostrarum perniciem tendat animarum, si negato desiderantibus fonte salutari, exiens unusquisque de saeculo et regnum perdat et vitam. Quicumque etiam [Col. 1135B] discrimen naufragii, hostilitatis incursum, obsidionis ambiguum, vel cujuslibet corporalis [b 1Kb] aegritudinis desperationem inciderint, et sibi unico credulitatis auxilio poposcerint subveniri, eodem quo poscunt momento temporis, expetitae regenerationis praemia consequantur. Hactenus erratum in hac parte sufficiat: nunc praefatam regulam omnes teneant sacerdotes, [Col. 1136A] qui nolunt ab apostolicae petrae, super quam Christus universalem construxit Ecclesiam, soliditate divelli (Matth. XVI, 18).

CAP. III.---4. Apostatae a corpore Christi abscidendi, sed poenitentibus non neganda in fine vitae venia. Adjectum est etiam, quosdam Christianos ad apostasiam, quod dici nefas est, transeuntes, et idolorum cultu ac sacrificiorum contaminatione profanatos. Quos a Christi corpore et sanguine, [c 2Kb] quo dudum redempti fuerant renascendo, jubemus abscidi. Et si resipiscentes forte aliquando fuerint ad lamenta conversi, his, quam diu vivunt, agenda poenitentia est, et in ultimo fine suo reconciliationis gratia tribuenda: quia, docente Domino, nolumus mortem peccatoris [d 1Kb] , tantum ut convertatur, et vivat (Ezech. [Col. 1136B] XVIII, 23).

CAP. IV.---5. Nemini licet alterius sponsam uxorem ducere. De conjugali autem [e 3Kb] velatione requisisti, si desponsatam alii puellam, alter in matrimonium possit accipere (27, q. 2. c. 50). Hoc ne fiat, modis omnibus inhibemus: quia illa benedictio, quam nupturae sacerdos imponit, apud fideles cujusdam sacrilegii [Col. 1137A] instar est, si ulla transgressione violetur.

CAP. V.---6. Poenitentium leges. De his vero non incongrue dilectio tua apostolicam sedem credidit consulendam (33, q. 2, c. 12; ivo p. 13, c. 17), qui acta poenitentia, tamquam canes ac sues ad [a 2Kb] vomitus pristinos et volutabra redeuntes, et militiae cingulum, et ludicras voluptates, et nova conjugia, et inhibitos denuo appetivere concubitus, quorum professam incontinentiam generati post absolutionem filii prodiderunt. De quibus, quia jam suffugium non habent poenitendi, id duximus decernendum, ut sola intra ecclesiam fidelibus oratione jungantur, sacrae mysteriorum celebritati, quamvis non mereantur, intersint; a Dominicae autem mensae convivio segregentur; ut hac saltem [b 1Kb] districtione correpti, et ipsi [Col. 1137B] in se sua errata castigent, et aliis exemplum tribuant, quatenus ab obscoenis cupiditatibus retrahantur. Quos tamen, quoniam carnali fragilitate ceciderunt, viatico munere, cum ad Dominum coeperint proficisci, per communionis gratiam volumus sublevari. Quam formam et circa mulieres, quae se post poenitentiam talibus pollutionibus devinxerunt servandam esse censemus (Zacharias papa epist. 7, c. 36).

CAP. VI.---7. Qui plectendi monachi aut moniales castitatis propositum temerantes. [c 1Kb] Praeterea monachorum quosdam atque monacharum, abjecto proposito sanctitatis, in tantam protestaris demersos esse lasciviam, ut prius clanculo, velut sub monasteriorum praetextu, illicita ac sacrilega se contagione [Col. 1137C] miscuerint: postea vero in abruptum conscientiae desperatione perducti, de illicitis complexibus libere filios procreaverint; quod et publicae leges, et ecclesiastica jura condemnant. Ilas ergo impudicas detestabilesque personas a monasteriorum coetu ecclesiarumque conventibus eliminandas esse mandamus: quatenus retrusae in suis ergastulis, tantum facinus continua lamentatione deflentes, purificatorio possint poenitudinis igne decoquere, ut eis vel ad mortem saltem, solius misericordiae intuitu, per communionis gratiam possit indulgentia subvenire.

CAP. VII.---[Col. 1138A] 8. Clericorum incontinentia. Veniamus nunc ad sacratissimos ordines clericorum, quos in venerandae religionis injuriam ita per vestras provincias calcatos [d 1Kb] atque confusos, charitate tua insinuante, reperimus, ut Jeremiae nobis voce dicendum sit: Quis dabit capiti meo aquam, aut oculis meis fontem lacrymarum? et flebo populum hunc die ac nocte (Jerem. IX, 1). Si ergo beatus Propheta ad lugenda populi peccata non sibi ait lacrymas posse sufficere; quanto nos possumus dolore percelli, cum eorum, qui in nostro sunt corpore, compellimur facinora deplorare! praecipue quibus secundum beatum Paulum, instantia quotidiana et sollicitudo omnium ecclesiarum indesinenter incumbit. Quis enim infirmatur, et non infirmor? Quis scandalizatur, et [Col. 1138B] ego non uror (II Cor. XI, 29)? Plurimos enim (Dist. 82, c. 3; Ivo p. 6, c. 50) sacerdotes Christi atque levitas, post longa consecrationis suae tempora, tam de conjugibus propriis, quam etiam de turpi coitu sobolem didicimus procreasse, et crimen suum hac [e 1Kb] praescriptione defendere, quia in veteri Testamento sacerdotibus ac ministris generandi facultas legitur attributa.

9. Veteris Testamenti auctoritas frustra praetenditur. Dicat mihi nunc, quisquis ille est sectator libidinum, praeceptorque vitiorum: Si aestimat, quia in lege Moysi passim sacris ordinibus a Domino laxata sunt frena luxuriae, cur eos, quibus committebantur sancta sanctorum praemonet dicens: Sancti estote, quia et ego sanctus sum Dominus Deus vester [Col. 1138C] (Levit. XX, 7)? cur etiam procul a suis domibus, anno vicis suae, in templo habitare jussi sunt sacerdotes? hac videlicet ratione, ne vel cum uxoribus possent carnale exercere commercium, ut conscientiae integritate fulgentes, acceptabile Deo munus offerrent. Quibus expleto deservitionis suae tempore, uxorius usus solius successionis causa fuerat relaxatus; quia non ex alia, nisi ex tribu Levi, quisquam ad Dei ministerium fuerat praeceptus admitti.

10. Sacerdotes et diaconi insolubili continentiae lege [Col. 1139A] constringuntur. Unde et Dominus Jesus cum nos suo illustrasset adventu, in Evangelio protestatur, quia Legem venerit implere, non solvere. Et ideo [a 1Kb] Ecclesiae, cujus sponsus est, formam castitatis voluit splendore radiare (Matth. V, 27), ut in die judicii, cum rursus advenerit, sine macula et ruga eam possit, sicut per Apostolum suum instituit, reperire (Ephes. V, 27). Quarum sanctionum omnes sacerdotes atque levitae insolubili lege constringimur, ut a die ordinationis nostrae, sobrietati ac pudicitiae et corda nostra mancipemus et [b 6Kb] corpora, dummodo per omnia Deo nostro in his, quae quotidie offerimus, sacrificiis placeamus. Qui autem in carne sunt, dicente electionis vase, Deo placere non possunt. Vos autem jam non estis in carne, sed in spiritu, si tamen [Col. 1139B] spiritus Dei habitat in vobis (Rom. VIII, 8, 9). Et ubi poterit, nisi in corporibus, sicut legimus, sanctis, Dei spiritus habitare?

[Col. 1140A] 11. Lapsis ex ignorantia servatur honor, secus aliis. Et quia aliquanti (Dist. 82, c. 4; Ivo, p. 6, c. 50), de quibus loquimur, ut tua sanctitas retulit, ignoratione lapsos esse se deflent: his hac conditione misericordiam dicimus non negandam, ut sine ullo honoris augmento, in hoc quo detecti sunt, quam diu vixerint, [c 1Kb] officio perseverent, si tamen posthac continentes se studuerint exhibere. li vero, qui illiciti privilegii excusatione nituntur, ut sibi asserant veteri hoc lege concessum; noverint se ab omni ecclesiastico honore, quo indigne usi sunt, apostolicae sedis auctoritate dejectos, nec umquam posse veneranda attrectare mysteria; quibus se ipsi, dum obscoenis cupiditatibus inhiant, privaverunt. Et quia exempla praesentia cavere nos praemonent in futurum: [Col. 1140B] quilibet episcopus, presbyter, atque diaconus, quod non optamus, deinceps fuerit talis inventus, jam nunc sibi omnem per nos indulgentiae aditum [Col. 1141A] intelligat obseratum: quia ferro necesse est excidantur vulnera, quae fomentorum non senserint medicinam.

CAP. VIII.---12. Digamus sacerdos aut diaconus non ordinetur. Didicimus etiam, [a 1Kb] licenter ac libere inexploratae vitae homines, quibus etiam fuerint numerosa conjugia, ad praefatas dignitates, prout cuique libuerit, aspirare. Quod non tantum illis qui [b 1Kb] ad haec immoderata ambitione perveniunt, quantum metropolitanis specialiter pontificibus imputamus, qui dum [c 1Kb] inhibitis ausibus connivent, Dei nostri, quantum in se est, praecepta contemnunt. Et ut taceamus quod altius suspicamur, ubi illud est, quod Deus noster data per Moysen lege constituit, dicens, Sacerdotes mei semel nubant (Levit. XXI, 13, 14)? et [Col. 1141B] alio loco: Sacerdos uxorem virginem accipiat, non viduam, non repudiatam, non meretricem (Ezech. XLIV, 22)? Quod secutus Apostolus ex persecutore praedicator, unius uxoris virum (I Tim. III, 2) tam sacerdotem [Col. 1142A] quam diaconum fieri debere mandavit. Quae omnia ita a vestrarum regionum despiciuntur episcopis, quasi in contrarium magis fuerint constituta. Et quia non est nobis de hujusmodi usurpationibus negligendum, ne nos indignantis Domini vox justa corripiat, qua dicit: Videbas furem, et currebas cum eo, et ponebas tuam cum adulteris portionem (Psalm. XLIX, 18): quid ab universis posthac ecclesiis sequendum sit, quid vitandum, generali pronuntiatione decernimus.

CAP. IX.---13. Ordinandorum aetas. [d 1Kb] Quicumque itaque se Ecclesiae vovit obsequiis a sua infantia, ante pubertatis annos baptizari, et lectorum debet ministerio sociari (Dist. 77, c. 3; Ivo p. 6, c. 91 et 92). Qui [e 3Kb] accessu adolescentiae usque ad tricesimum [Col. 1142B] aetatis annum, si probabiliter vixerit, una tantum, et ea, quam virginem communi per sacerdotem benedictione perceperit, uxore contentus, [f 4Kb] acolythus et subdiaconus esse debebit; postque ad diaconii gradum, [Col. 1143A] si se ipse primitus continentia praeeunte dignum probarit, accedat. Ubi si ultra quinque annos laudabiliter ministrarit, congrue presbyterium consequatur. Exinde, post decennium, episcopalem cathedram poterit adipisci, si tamen per haec tempora integritas vitae ac fidei ejus fuerit approbata.

CAP. X.---14. Qui vero jam aetate grandaevus, melioris propositi [a 1Kb] conversione provocatus, ex laico ad sacram militiam pervenire festinat, desiderii sui fructum non aliter obtinebit, nisi eo quo baptizatur tempore, statim lectorum aut exorcistarum numero societur, si tamen eum unam habuisse vel habere, et hanc virginem accepisse, constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconium, si per haec tempora dignus judicatus fuerit, [Col. 1143B] provehatur. Exinde jam accessu temporum, presbyterium vel episcopatum, si eum cleri ac plebis [b 31Kb] edecumarit electio, non immerito sortietur.

CAP. XI.---15. Quisquis sane clericus (Dist. 84, [Col. 1144A] c. 5; Ivo p. 6, c. 55) aut viduam, aut certe secundam conjugem duxerit, omni ecclesiasticae dignitatis privilegio mox nudetur, laica tantum sibi communione concessa; quam ita demum poterit possidere, si nihil postea, propter quod hanc perdat, admittat.

CAP. XII.---16. Feminas vero (Dist. 81, c. 31; Ivo p. 6, c. 52 et 187) non alias esse patimur in domibus clericorum, nisi eas tantum, quas propter solas necessitudinum causas habitare cum iisdem synodus Nicaena permisit (Can. 3. Vide concil. Carthagin. III, c. 17).

CAP. XIII.---17. Monachos quoque (16, q. 1, c. 29; Ivo p. 6, c. 53) quos tamen morum gravitas et vitae ac fidei institutio sancta commendat, clericorum officiis aggregari et optamus et volumus; ita ut qui [Col. 1144B] intra tricesimum aetatis annum [c 1Kb] sunt, in minoribus per gradus singulos, crescente tempore, promoveantur ordinibus: et sic ad diaconatus vel presbyterii insignia, maturae aetatis consecratione, perveniant. Nec [d 1Kb] saltu ad episcopatus culmen ascendant, nisi [Col. 1145A] in his eadem, quae singulis dignitatibus superius praefiximus, tempora fuerint custodita.

CAP. XIV.---18. Clerico nulli conceditur poenitentiam agere. [a 3Kb] Illud quoque nos par fuit providere, ut sicut poenitentiam agere cuiquam non conceditur clericorum, ita et post poenitudinem ac reconciliationem nulli umquam laico liceat honorem clericatus adipisci: quia quamvis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint vasa vitiorum.

CAP. XV.---19. Et quia his omnibus, quae in reprehensionem veniunt, sola excusatio ignorationis obtenditur, cui nos interim, solius pietatis intuitu, necesse est clementer ignoscere: quicumque poenitens (Dist. 50, c. 56), quicumque bigamus, quicumque [Col. 1145B] viduae maritus, ad sacram militiam indebite et incompetenter irrepsit, hac sibi conditione a nobis veniam intelligat relaxatam, ut in magno debeat computare beneficio, si adempta sibi omni spe [b 2Kb] provectionis, in hoc in quo invenietur ordine, perpetua stabilitate permaneat: scituri posthac omnium provinciarum summi antistites, quod si ultra ad sacros ordines quemquam de talibus crediderint assumendum, et de suo, et de eorum statu quos contra canones et interdicta nostra provexerint, congruam [Col. 1146A] ab apostolica sede promendam esse sententiam [c 1Kb] .

20. Ut Himerius haec statuta ecclesiis aliis nota faciat. Explicuimus, ut arbitror, frater charissime, universa quae digesta sunt in querelam: et ad singulas causas, de quibus per filium nostrum Bassianum presbyterum ad Romanam Ecclesiam, utpote ad caput tui corporis, retulisti, sufficientia quantum opinor responsa reddidimus. Nunc fraternitatis tuae animum ad servandos canones et tenenda decretalia constituta magis ac magis incitamus, ut haec quae ad tua rescripsimus consulta, in omnium coepiscoporum nostrorum perferri facias notionem, et non solum eorum qui in tua sunt dioecesi constituti: sed etiam ad universos Carthaginenses ac Baeticos, Lusitanos atque [d 1Kb] Gallicios, vel eos, qui vicinis tibi collimitant hinc inde provinciis, haec, quae a nobis [Col. 1146B] sunt salubri ordinatione disposita, sub litterarum tuarum prosecutione mittantur. Et quamquam statuta sedis apostolicae vel canonum venerabilia definita, nulli sacerdotum Domini ignorare sit liberum: utilius tamen, et pro antiquitate sacerdotii tui, dilectioni tuae esse admodum poterit gloriosum, si ea, quae ad te speciali nomine generaliter scripta sunt, per unanimitatis tuae sollicitudinem, in universorum fratrum nostrorum notitiam perferantur: quatenus et quae a nobis non inconsulte, sed provide sub nimia [Col. 1147A] cantela et deliberatione sunt salubriter constituta, intemerata permaneant, et omnibus in posterum excusationibus aditus, qui jam nulli apud nos patere poterit, obstruntur. Data [a 2Kb] tertio Idus Februarias, Arcadio et Bautone consulibus.



APPENDIX.


Ex pervetusto codice Corbeiensi.

Et quia quotiens de religione agitur, episcopos convenit judicare; si quando inter duas ecclesias fuerit orta contentio, usque ad synodum vel ante metropolim causa ecclesiastica deducatur. Nihil liceat ante principem ulla ratione suspendi: sed quod agitur inter episcopos, episcoporum sententia terminetur. Si quando evenerit, ut in ecclesia inveniatur simplex successor episcopus, ita ut ea, quae ab anteriore episcopo conquisita sunt vel conlata, per teporem simplicitatis auferantur, et perdat ecclesia [Col. 1147B] per simplicitatem pontificis, quod inquisierat per prudentiam decessoris; cum inter ecclesiam et ecclesiam hujusmodi fuerit orta contentio, quandoque prudentior successerit, suggerendi illi aditus non negetur: quia, juxta statuta canonum, ecclesia ecclesiae praejudicium nullo tempore facit; nec potest charitas dividi, quae et unita est, et toto orbe diffusa.


Idem capitulum interpolatum, quale exstat tum in ms. 424 Germanensi cap. 21, tum in Colbertino 1868, Siricio ascriptum.

Si quando inter duas ecclesias fuerit orta contentio, usque ad synodum vel ante metropolim causa ecclesiastica dedicatur. Nulli liceat ante principem ulla ratione suspendi: sed quod agitur inter episcopos, episcoporum sententia terminetur [ [b 1Kb] Ut veneratio sacerdotibus debetur innoxiis, ita et poena moderata inquietis atque dejectis. Quemadmodum enim Deo servientes et divini sacerdotii integritate [Col. 1147C] lucentes non solum vitam suam proprium praestant ornamentum, sed etiam subjectae plebi atque obedienti exemplum; ita ii, quorum indigniora sunt sub integritatis professione peccata, si exclusi degradatique ab episcopis comprobentur], nullatenus ab aliis episcopis recipiantur. Si quando sic evenerit, ut in ecclesia inveniatur simplex successor episcopus: [Col. 1148A] ita ut in ea, quae ab anteriore episcopo ecclesiae conquesita sunt vel conlata, per teporem simplicis auferantur, et perdat ecclesia per simplicitatem pontificis, quod acquisierat per prudentiam decessoris; cum inter ecclesiam et ecclesiam hujusmodi fuerit orta contentio, quandoque prudentior successerit, suggerendi illi aditus non negetur: quia, juxta statuta canonum, ecclesia ecclesiae praejudicium nullo tempore facit; nec potest charitas dividi, quae unita est, et toto orbe diffusa.


Idem paucis ac summatim expressum prout in alia vetusta canonum [c 1Kb] collectione citatur. IN EPISTOLA SIRICI PAPAE.

Si per simplicem episcopum res ecclesiae amissae fuerint, successori ejus suggerendi aditus non negetur, et, juxta sententiam canonum, ecclesiae praejudicium nullo tempore fiat: quia una est in toto orbe diffusa.





EPISTOLA II. VALENTINIANI IMPERATORIS AD PINIANUM, Qua Siricii Romani antistitis electionem approbat. (C,G)
[Col. 1148B]

(Haec epistola jam a nobis allata est in Monum. Vett. ad Arianorum doctrinam pertinentibus, sup. col. 593) .





EPISTOLA III. MAXIMI IMPERATORIS AD SIRICIUM PAPAM. (C,G)

Maximus catholicae fidei curam pollicetur. Spondet et Agricii, quem Siricius ad presbyterii gradum indebite provectum scripserat, causam in synodo examinandam esse. Suum denuo profitetur pro catholica fide studium, ac mittit gesta quibus recens prodita sunt Manichaeorum seu Priscillianistarum scelera.

(Haec epistola quoque collocata est a nobis in Monum. Vett. ad Arian., supra col. 589.)



EPISTOLA IV [d 2Kb] . SIRICII PAPAE AD ANYSIUM THESSALONICENSEM EPISCOPUM. Ut nullus in Illyrico episcopum sine Anysii consensu ordinet.
[Col. 1148C]

Dilectissimo fratri ANYSIO SIRICIUS.

Etiam dudum, frater charissime, per Candidianum [Col. 1149A] episcopum, qui nos praecessit ad Dominum, hujusmodi litteras dederamus, ut nulla licentia esset sine consensu tuo in Illyrico episcopos ordinare [a 1Kb] praesumere: quae utrum ad te pervenerint, scire non potui. Multa enim gesta sunt illic per contentionem ab episcopis in ordinationibus faciendis, quod tua melius charitas novit. Et ideo sollicite agere te oportet, ne, ut factum est, certatim in una ecclesia dum ordinare praesumunt indignos, veluti tres [b 1Kb] episcopos fecisse videantur. Ad omnem enim hujusmodi audaciam comprimendam vigilare debet instantia tua, Spiritu in te sancto fervente: ut vel ipse, si potes, vel quos judicaveris episcopos idoneos cum litteris dirigas dato consensu, qui possit in ejus locum qui defunctus vel depositus fuerit, catholicum episcopum, [Col. 1149B] et vita et moribus probatum, secundum Nicaenae synodi statuta, vel ecclesiae Romanae [c 1Kb] clericum de clero meritum ordinare.





MONITUM IN EPISTOLAM SEQUENTEM.

I. Epistola sequens Siricio ab aliis adjudicata, ab aliis abjudicata, quibusdam dubia.---Longum esset varias eruditorum de hac epistola sententias, et argumenta quibus suam quisque tuetur, referre. Sed et de his prorsus tacere mihi non licet. Blondellus in Pseudo-Isidoro pag. 550, quaedam de illius veritate dubitandi semina primus, quod sciam, jecit. Fatetur quidem Ferrandum diaconum in Breviatione canonum art. 6, 130, 138 et 174 epistolae hujus meminisse, eumque, utpote qui ad annum Domini 547 vixerit, idoneum esse ad conciliandam illi auctoritatem: duo tamen adversus eam opponit, primum, quod nulla ejus exstet in veteri Romanae ecclesiae [Col. 1149C] codice memoria; alterum, quod tota propemodum ad verbum descripta sit in epistola Innocentii ad Victricium: tunc haec lectorum judicio permittit. Papebrocius consularem notam addititiam censet. Pascuasius Quesnellus dissertatione 15, in Leonis opera pluribus contendit, et hanc epistolam, et concilium Africanum in quo dicitur lecta, merum esse impostoris figmentum. Scripti utriusque veritatem Emanuel a Schelstrate eccles. Afric. dissert. 3, cap. 12, defendit. Sebastianus le Nain Tillem. tom. X, p. 793, ubi ea quae ipsum moveant proposuit, pro insita sibi modestia, eruditorum judicio cuncta permittit, malens Baluzii exemplo in suspenso ea relinquere, quam quidquam temere definire. Postmodum tamen Steph. Baluzius, ad calcem editionis lib. de Concord. sacerd. et imp. anno 1704 recusae, pag. 1339, adjecta singulari adversus Quesnellum dissertatione de concilio Teleptensi, se hac in re minime dubium aut incertum ostendit, sed epistolae nostrae veritatem acriter tuetur.

[Col. 1149D] II. Asseritur Ferrandi auctoritate.---In hac dissertatione primum conjecturis, quibus Quesnellus Ferrandi opusculum interpolationis suspectum haberi vult, confutatis, affirmare non dubitat, vix ullam esse veterum Scriptorum lucubrationem adeo sanam, [Col. 1150A] adeo integram, et in quam minus grassatae sint manus non dicam impostorum, sed imperitorum librariorum, adeoque puram esse ab iis maculis quibus illam aspergere conatus est Quesnellus. Tum his addit, etiam si quaedam in ea Ferrandi collectione menda, quaedam obscura certo probarentur, minime inde consequi, ut quoties occurrit epistolae Siricii mentio, illinc protinus expungenda esset; alioqui de auctoritate omnium ferme veterum Scriptorum actum iri, si semel licentia ista invalescat. Subinde vero Quesnellum indiligentiae in eo maxime arguit, quod sub finem cap. 1, de Chiffletio ait, Codicem Trecensem commemorat, qui Zellensem synodum appellat eamdem, quam alii Telensem: sed unicus est adversus innumeros. Non enim praeter Trecense, innumera sunt Breviationis Ferrandi exemplaria, sed unicum Corbeiense. Hujus autem codicis aetas, siquidem mille ac centum annos superat, edito Ferrandi operi non mediocrem praestat auctoritatem. Cum igitur, Quesnello ipso cap. 2, n. 1, fatente, [Col. 1150B] de Telensis seu Zellensis concilii epistolaeque ei annexae sinceritate secure pronuntiari posset, si de ipsius Breviationis integritate constaret; et concilium illud et epistolam in eo lectam sincera esse merito pronuntiat Baluzius, ubi Ferrandi Breviationem ab omni depravationis suspicione vindicavit.

III. Teleptensi in concilio fuisse recitatam.--- Alterum Quesnelli adversus epistolae hujus veritatem argumentum repetitur ex concilii, cui illa annexa est, nomine. Constat enim, inquit cap. 3, ubique Telense scribi, nec librariorum errore ita scriptum. Liquet porro unicam esse Telensem civitatem, quae in proconsulari jacet provincia: Donatianum autem, Teleptensem in Bizacena episcopum, synodum in proconsulari habuisse, somnium est impostoris, cui nec disciplinae ecclesiasticae nec Africanarum regionum notitiae satis adfuit, ut scite fraudem texeret. Hic mirari satis nequimus quantum cuique [Col. 1150C] imponat praeconceptae vis opinionis. Ut enim mittamus veterem codicem Vaticanum, in quo praedictum concilium Thelescense, duos Regios, quorum in uno Telenense, in altero Telinense nuncupatur; in ipso Thuano, nunc Colbertino not. 932 quem Quesnellus penes se habuit, quemque passim in suo Codice laudat, legere est in generali indice cap. 62: Constituta Theleptensis concilii, id est in Africa, juxta decretalem Siricii papae; ac deinde in ipsius fronte concilii, Incipit concilium Teleptense super Tractatoria sancti Cyricii papae urbis Romae per Africam . . . congregato concilio in ecclesia Apostolorum plebis Teleptensis. Virum oculatum quo pacto fugere potuit trina illa Teleptensis vocabuli repetitio? an ista loca consulere omisit? Si autem vel codicem, qui penes ipsum erat, legere neglexit; quae fides habenda pronuntianti, Constat ubique Telense scribi, nec librariorum errore ita scriptum? Praeterea in altero ms. Colbertino not. 3368 duplex habetur ejusdem concilii exemplum: et in primo quidem Telense, in [Col. 1150D] altero autem Telenense nuncupatur, addito ad calcem, Expliciunt canones Thelenses. Donatianus vero in primo exemplo Teleptinensis, et in altero Telensis civitatis episcopus appellatur. Cum igitur Donatianum Teleptinensis seu Teleptensis ecclesiae episcopum, [Col. 1151A] ac Bizacenae provinciae primatem anno 417 fuisse in confesso sit, quod et illius subscriptio in concilio Milevitano II ann. 416 habito probat, ac nihilominus Telensis civitatis episcopus manifesto librariorum lapsu scribatur; cur non item librariorum lapsu factum credamus, ut concilium, quod nonnullis in mss. Teleptense legimus, in aliis Telense scriberetur? Idem vero concilium a Ferrando Zellense, quia re ipsa Zellae habitum sit, ab aliis autem Teleptense, quia ad Teleptensem dioecesim Zella pertineat, nuncupatum Baluzius opinatur eo modo, quo Loaisa concilium Tarraconense vocavit illud, quod temporibus Sisebuti regis habitum fuit apud Egaram in provincia Tarraconensi; Sirmondus vero Magalonense illud, quod convenit apud Juncarias in territorio Magalonensi.

IV. Alterius epistolae Innocentii cum ea consensionem nihil ejus veritati officere.---Item objectum aliud, ex summa epistolae Siricii cum altera Innocentii ad Victricium consensione petitum, hac diluit Hincmari [Col. 1151B] Remensis to. II, p. 461, observatione: Hic est enim mos apostolicae sedis pontificibus, ut verba decessorum suorum quasi propria in suis ponant epistolis. Quam quidem observationem Hincmarus Laudunensis ibid., pag. 624 et 631, verissimam esse confirmat. Quamquam non aliunde forsitan nitatur haec illorum observatio, nisi quod in epistolis ab Isidoro confictis eadem frequenter repetita deprehendantur. Saltem illud certum, quod adjungit Baluzius, ipsum Innocentium in epistola ad Exsuperium cap. 1 propria verba epistolae suae ad Victricium cap. 9 exscribere. Ex quo minus mirum videri debet, si et decessoris scripta, quae cum illius sede quodam modo propria ipsi evaserant, pariter exscribat. Immo mihi utramque epistolam conferenti persuasum est, Innocentii epistolam ex epistola Siricii, non hanc ex illa expressam esse. Idemque iis persuasum iri confido, qui quae in epistola Siricii explicatione egeant, in Innocentii epistola ut plurimum [Col. 1151C] suppleri animadverterint; adeo ut Siricius verborum suorum auctor, Innocentius Siricii interpres plane appareat. Veri enim simile non est eum qui ex Innocentii verbis epistolam componere, et Siricio affingere voluisset, quaedam illius verba, quae ad perspicuitatem sententiae videntur necessaria, fuisse omissurum. Ex his autem locis nonnulla nunc essent indicanda, nisi hoc notis commodius servaretur. Ad Innocentium quod attinet, plures a Siricio jam praescriptas regulas epistolae suae inserendo convenienter Victricio satisfecit, nihil ab ipso novum postulanti, sed regularum librum, quo qualis servetur in urbis Romae ecclesiis disciplina edoceretur, expetenti.

V. Rejicitur quae fingitur ejus supponendae causa.--- Neque hic locus ullus est viri clarissimi suspicioni, qua censet aliquem Romanae amplitudinis auctoritatisque praepostere studiosum, cum videret Romanorum pontificum Zosimi, Bonifacii et Coelestini [Col. 1151D] male cessisse operam, quam pro jure appellationum ad Apostolicam sedem in Africanas provincias invehendo posuerant, in animum induxisse suum, ut has Siricio litteras supponeret, celebremque fingeret Africae synodum eas recipientem, quo infausti exitus memoria oblitteraretur. Sane hujusmodi suspiciones ea levantur atque removentur facilitate, qua et injiciuntur. Immo ab hujus generis figmentis tum quisque Romani nominis studiosus deterreri debuisset, cum recens probasset Afrorum in iis excutiendis, quae sibi conciliorum nomine obtrudebantur, diligentiam. Quis etiam tam hebes erat, ut rei tot gestis consignatae, atque ipsius Africanae ecclesiae canonum Codici insertae memoriam oblitterari posse speraret? Sed et si cui tantum fuisset Romanae amplitudinis studium, ut hujus rei gratia nec falsa scripta comminisci vereretur, is dubio procul sedis illius jus apertioribus ac magnificentioribus verbis, quam quibus Siricius num. 2 utitur, explicuisset.

[Col. 1152A] VI. Siricium verbis monendi et rogandi ad ea quae praecepta essent persuadenda non absurde usum esse.--- At, inquit laudatus vir cap. 5, n. 7, manifestam faciunt impostoris malitiam vel inscitiam verba haec capitis 9, Suademus ut sacerdotes et levitae cum uxoribus suis non coeant; necnon ista, Hortor, moneo, rogo, etc. In his tamen verbis nil simile nobis apparere ultro fatemur. Neque enim sic ea dici, ut obtendit vir eruditus, intelligimus, quasi lege continentiae non tenerentur sacerdotes et levitae; sed ut ad eam legem servandam qua tenebantur, hortando, monendo, rogando, suadendo inducerentur. An ad ea tantum, quae ex animi libera voluntate pendent, ac nulla praecepti necessitate exiguntur, est hortandi, monendi, rogandi et suadendi locus? Ipse Siricius, ab ipso epistolae suae prooemio ea ad quae subinde hortatur, non mera consilia esse indicat, sed praecepta, et ea quidem, quibus eo magis quisque teneatur, quod non nova, sed vetera constituta sint. Quocirca iisdem expositis [Col. 1152B] subjicit: Si quis sane inflatus mente carnis suae ab hac canonis ratione voluerit evagari, sciat se a nostra communione seclusum, et gehennae poenas habiturum. Nemo certe ullum, ob consilia neglecta, aut a communione sua secludendum esse, aut gehennae poenis obnoxium fore censuerit. Ad haec, uti jam Baluzius observavit, Innocentius epist. 3, ad Exsuperium, n. 3; Siricii de continentiae lege verba laudans, ea beatae recordationis viri Siricii monita, non praecepta, nuncupat. Ipse quoque Siricius in epistola 4, n. 5, id, quod velut contra apostolica praecepta, factum vehementer improbat, ne deinceps fiat, verbo admonendi prohibet in hunc modum, Quod ne fiat ultra admoneo. Et epist. 10, n. 6: Hominibus coinquinatis et infidelibus . . . . mysterium Dei credere non oportere, veneratione religionis ipsa suadente, moneo.

VII. Afrorum erga sedem apostolicam observantia. ---Jam praemiserat Quesnellus cap. 3, n. 3: Certum [Col. 1152C] est per eam aetatem, Africanos suarum ecclesiarum administrationem ex propriarum synodorum canonibus gessisse, nec leges ecclesiasticae disciplinae a transmarinis regionibus sibi imponi passos esse. Verum id, quod pro certo ponit, cum iis quae sub Siricii successoribus Anastasio, Innocentio et Bonifacio gesta sunt, componere prorsus non valeat, si hinc Siricii litterae, quod Africano in concilio dicantur lectae, rejiciendae sint. Nunc enim Africani, ut et Baluzius annotavit (Cod. can. Eccl. Afr. c. 36), litteras scribendas et legatum mittendum decernunt ad Anastasium apostolicae sedis episcopum et Venerium sacerdotem Mediolanensem, eos oraturum; ut decretum temperent, quod tum observari Africanarum Ecclesiarum status non permittebat. Modo Anastasii ejusdem litteris in concilio suo recitatis, gratias agunt Deo, quod illi optimo ac sancto autistiti suo tam piam curam pro membris Christi, quamvis in diversitate terrarum, sed in una compage [Col. 1152D] constitutis, inspirare dignatus est (Ibid. c. 65.) Ipsi etiam ad eumdem papam mittunt rursum litteras, quibus quae de Donatistis recipiendis decreverint, reverenter exponunt. Subinde et Innocentii litteris, quibus cavebatur ut episcopi ad transmarina pergere facile non deberent (Ibid. c. 94), sibi pariter praelectis, hoc ipsum sententiis suis confirmarunt. Demum edito Scripturarum canone sanciunt, ut hoc etiam fratri et consacerdoti nostro Bonifacio vel aliis earum partium episcopis pro confirmando isto canone innoteseat (Ibid. c. 24). Immo ipsummet Siricium ac Simplicianum de infantibus apud Donatistas baptizatis, an ex eis sacri altaris ministros promovere liceat, consulendos duxerunt (Ibid. c. 47). Cum igitur erga sedem apostolicam sic affecti essent Afri, eos anno 418 utiles ac sanis statutis refertas Siricii litteras in concilio suo recitari praecepisse quis stupeat? Sed neque leges litteris illis proprie imponebantur, utpote quibus non [Col. 1153A] nova edebantur praecepta, sed vetera firmabantur.

VIII. Epistolam sequentem ad Italos et propter Italos scriptam esse.---Pari facilitate diluuntur caetera, quae adversus epistolae sequentis veritatem objiciuntur. Hujus rei causa observasse maxime juverit, epistolam illam non propter Afros, sed propter eos qui ad Romanum concilium vocati venire non potuerant fuisse scriptam, ac postmodum missam esse ad Afros eo fere modo, quo Damasi epistolam 3 propter episcopos Illyrici scriptam, subinde ad orientales missam, ipsisque inscriptam vidimus. Quemadmodum autem in epistolae hujus exemplo, quod Orientalibus traditum est, retenta sunt quae solis Illyrici episcopis dici conveniebat, cujusmodi est illud num. 2: Unde advertit sinceritas vestra . . . . hac fide nobiscum Orientales, qui se catholicos recognoscunt, Occidentalesque gloriari: ita nec in exemplo Siricii, quod Italis scriptum, sed Afris transmissum, et ab eis in concilio suo recitatum est, mutata sunt quae de solis Italis dicta fuerant. Hinc illud, propter eos maxime, qui [Col. 1153B] in praesenti, aut valetudine aut fessae aetatis causa, adesse minime potuerant, quod Quesnellus de Afris interpretans omnino absurdum judicat, Italis, de quibus unis dicitur, aptissime congruere deprehenditur. Ex eadem observatione pendet primi capituli seu decreti intelligentia, circa quam memoratus vir frustra laboravit. Istud sane si observasset, procul abfuisset ut cap. 4 diceret, primum argumentum ex hujus primi decreti insulsitate repeti, utpote quod quovis modo legeris, nec ad usum loquendi, nec ad grammaticae leges, nec ad Africanam disciplinam et consuetudinem possis accommodare; sed hoc ultro fassus esset adeo apte ad consuetudinem ac disciplinam Africanam accommodari, ut vel hinc de totius epistolae atque Teleptensis concilii veritate dubitare jam desineret.

IX. Tantum ad nos pervenit beneficio exempli quod Afris transmissum est.---Observandum est deinde, non aliunde ad nos epistolam istam, nisi gestorum [Col. 1153C] Teleptensis synodi beneficio pervenisse. Eam qualis in hoc concilio recitata est, exhibent diversae, eaeque perantiquae conciliorum ac pontificiarum epistolarum collectiones, quarum quatuor in bibliotheca Colbertina, duae in Regia, una in nostra Germanensi, et aliae alibi asservantur. Sed nec ab eo abest codice, quem Codicis canonum ecclesiae Romanae nomine Quesnellus donavit. In eo quidem postremum obtinet locum; unde ille postmodum eam additam conjectat. Sed si semel admittatur illa ratio, pariter additi censendi erunt Constantinopolitani, Laodiceni, Antiochenique canones, qui proxime antecedunt; idemque de Damasi ad Paulinum epistola, quae in eo codice dumtaxat cap. 55, post epistolas Simplicii, Felicis, Gelasii, etc., collocatur, judicium erit. Ex gestis autem Teleptensis concilii qui primum hanc transcripsit epistolam, id unum curavit, ut unde illam acceperit, non lateret. Neque vitio ei vertendum, quod caetera praetermiserit ejusdem concilii gesta: sicut nec nos culpaverit quisquam, quod [Col. 1153D] Romanorum pontificum epistolas diversis in conciliis recitatas, relictis synodalibus gestis, hic exhibeamus. Quemadmodum enim instituti nostri non est, ita nec fuit eorum qui antiquos canones et apostolicae sedis decreta collegerunt, collectioni suae gesta synodalia adjungere. Unde ex eo, quod e synodis illis tantum epistolam exscripserint ibi recitatam, consequens non est ut nihil aliud in iis gestum fuerit; neque illud Quesnello colligendum fuit, quod nullum majoris momenti negotium in illa synodo (Teleptensi) tractandum erat, quam lectio epistolae vel epistolarum Siricii. Ipsa praefatio, quae antiquis in libris huic Siricii epistolae praemittitur, indicat hujus papae litteras nonnisi ex occasione, et postquam absoluta essent negotia, propter quae convenerat synodus, concilio ipso approbante fuisse recitatas. Eam hic Colbertino ex codice descriptam, aliorum exemplarium varietatibus [Col. 1154A] ad marginem annotatis, omnium oculis subjicere operae pretium duxi. Sic porro in praedicto codice habetur:

X. Incipit concilium Teleptense super Tractoria (Corb. ms. Telesim per tractatus) sancti Ciryci papae urbis Romae per Africam. Post consulatum gloriosissimi Honorii XI et Constantii II, VI kalendas Martias congregato concilio [in ecclesia Apostolorum] plebis Teleptensis (Idem ms. concilio plebis Telensis, omissis intermediis), beatus pater primae sedis episcopus Donatianus civitatis Teleptensis cum resedisset, consedentibus secum Januario, Felice, Secundo, Cyrio, Secundiano, Geta (Idem ms. Zeta), Eunomio, Maximiano, Donato, Cresconio, Jocundo, Soprato (Alter Colb. Sopatro), Restituto, Juliano, Maximino, Romano, Teriolo, Nilico, Maximo, Donatiano, Basilio, Papiniano, Januario, Porfyrio, item Porfyrio, Donato, Juliano, Tuto, Fortunio (Duo mss. Fortino, Quantiano), Quintiano, Capione et caeteris episcopis; necnon etiam Vincentio, Fortunatiano legatis [Col. 1154B] provinciae Proconsularis ad Bizacenum concilium directis, et reliqua (quae scilicet in synodo gesta fuerant, et quae consulto praetermittit antiquarius, ut ad Syricii litteras veniat), Vincentius et Fortunatianus dixerunt: Etiam cum Thusdrum (Corb. ms. Thosdrum, alter Colb. Thiodrum) fuissemus, sicut mecum recolit memorialis auditio vestra, et epistolas sanctae memoriae Syricii sedis apostolicae episcopi dederamus recitandas, ex quibus cum unam relegeret sanctimonium fratris nostri episcopi Latonii, utrasque nos nunc referre suggestio indicat: has recitari donate. Episcopi dixerunt: Recitentur epistolae venerabilis memoriae sancti (Duo mss. sanctae) Syricii, ut noverimus quid earum textus contineat. Cumque traderentur, Privatus notarius dixit: Exemplar tractatoriae (Quidam mss. Exemplum tractoriae, seu tracturiae) episcopi urbis Romae. Dilectissimis fratribus, etc. Hic forte quod dicitur consilium Teleptae in Ecclesia Apostolorum celebratum, si [Col. 1154C] quis fictum esse suspicetur ad imitationem verborum Siricii, qui ad reliquias B. Petri convenisse se praefatur; eo iniquior videbitur illa suspicio, quod in quavis orbis parte dicatas Apostolis Ecclesias haberi insolens non est.

XI. Teleptense concilium suppositionis suspectum immerito dici.---His probe consideratis, judicet quisque merisne conjecturis ut supposititium rejicere liceat concilium Africanum in pervetustis exemplaribus, ac nominatim Corbeiensi, quod medio saeculo VI recentius non est, asservatum, et Ferrandi diaconi Afri, qui eodem saeculo VI ineunte florebat, auctoritate fultum; concilium, inquam, in quo notantur dies et consules quibus habitum est, locus in quo celebratum, episcopus qui ei praefuit, et caeteri episcopi qui eidem interfuerunt: tametsi tot in notis nihil deprehendatur, quod non consentiat aut repugnet historicae veritati. Certe Donatianum anno 411 Teleptensis Ecclesiae episcopum exstitisse ex Collatione Carthaginensi habemus. Eumdem saltem ab anno 416 [Col. 1154D] Bizacenae provinciae primatem fuisse testis est illius concilio Milevitano II subnexa subscriptio, idque diserte firmat canonum Eccles. Afric. Codex c. 127. Eum quoque ad annum 418, quo Teleptense concilium consignatur, superstitem fuisse fidem facit generalis Africae synodus, prout apud Lab. to. II, pag. 1578, legitur, kalendis Maiis ejusdem anni 418 habita. Nec repugnat, provincialem synodum aliquanto ante generalem vel propriorum negotiorum causa, vel ut res ad generalem deferendas praeparet, celebrari. Praeterea Vincentium et Fortunatianum, qui Teleptae interloquuntur ut Proconsularis provinciae legati, alias etiam eodem munere functos esse tum ex Milevitano II concilio c. 27, tum ex Codice can. Afric. Eccl. cap. 97 et 127 discimus.

XII. Tractoriae nomine quid intelligatur.---Tracturiae seu tractoriae, vel tractatoriae vocabulum, quo donatur haec epistola, et in quo exprimendo eadem [Col. 1155A] apud Augustinum est veterum codicum varietas, ad ecclesiasticum usum a jure civili translatum fuit. In Codice Theod. lib. VIII, specialis est titulus 6, de tractoriis et stativis, ubi tractoria id est quod epistola, qua castrensibus muniis absoluti domum dimittebantur, ut etiam liquet ex lib. VII, tit. 18, leg. 11. Alias diploma sonat, quo publicae vel annonae vel evectionis accipiendae fit potestas. Eo Afri ad ecclesiasticas litteras enuntiandas uti solent. Hac voce apud Augustinum epist. 43, n. 8 et 9, indicatur epistola, qua episcopi ad synodum vocabantur: at Serm. 2 in Psal. 36, n. 19 et 20, epistola synodica Maximianistarum per universam Africam missa tum ab ipso Augustino tum a Maximianistis Tractatoria seu Tractoria nuncupatur. Eadem voce Augustinus epist. 43, n. 8, litteras intelligit per totum orbem terrarum missas super eorum nomine qui vel fuerint convicti, vel de objectis criminibus respondere pertinaciter noluerint. Eodem intellectu Marius Mercator in Commonit. Tractoriam appellat Zosimi epistolam de [Col. 1155B] Pelagii et Coelestii damnatione omnibus ecclesiis inscriptam.



EPISTOLA V. B. SIRICII PAPAE AD EPISCOPOS AFRICAE.

Siricius cum synodo ubi edisseruit quanta episcopis cura esse debeat de Ecclesiae munditie, praecepta vetera a nonnullis jam neglecta restaurare studens, statuit qualiter ordinandi episcopi, ne clericus viduam ducat uxorem, nec ad clerum admittatur qui viduam duxerit, aut qui post remissionem peccatorum cingulum militiae saecularis habuerit; ne ex aliena ecclesia clericum quis ordinet. Item de abjectis non suscipiendis. De recipiendis Novatianis et Montensibus, qui ad Ecclesiam redeunt. De continentia sacerdotum ac levitarum. Ut judicium misericordiae non desit.

Dilectissimis fratribus et coepiscopis per Africam, SIRICIUS [a 1Kb] .
[Col. 1155C]

1. Cum in unum plurimi fratres convenissemus ad sancti apostoli Petri reliquias, per quem et apostolatus et episcopatus in Christo coepit exordium, [b 1Kb] placuitque propter emergentes plurimas causas, quae [Col. 1156A] in aliquantis non erant causae, sed crimina, de caetero sollicitudo esset unicuique in Ecclesia curam hujusmodi habere, sicut apostolus praedicat Paulus (Eph. V, 27), talem Deo Ecclesiam exhibendam, non habentem maculam aut rugam, ne per alicujus morbidae ovis afflatum, [c 1Kb] conscientia nostra contaminata videretur. Qua de re, meliori consilio id sedit. Propter eos maxime, qui in praesenti, [d 1Kb] valetudine corporis aut fessae aetatis causa, adesse minime potuerunt, quo [e 1Kb] perpetua istiusmodi forma servetur, litteras tales dare placuit, non quae nova praecepta aliqua imperent, [f 1Kb] sed quibus ea, quae per ignasiam desidiamque aliquorum neglecta sunt, observari cupiamus, quae tamen apostolica [g 1Kb] et patrum constitutione sunt constituta, sicut scriptum est: State, et [Col. 1156B] tenete traditiones nostras sive per verbum, sive per epistolam (II Thess. II, 14). Illud certe vestram debet mentem, dilectissimi fratres, vehementius excutere, ut ab omni labe saeculi istius immunes ad Dei conspectum securique veniamus. Non enim erimus immunes, [h 1Kb] quia praesumus plebibus; cum scriptum sit, Cui multum creditum fuerit, plus ab eodem requiretur (Luc. XII, 43). Ergo quoniam non pro nobis tantum, sed pro populo credito cogimur praestare rationem, populum disciplina deifica [i 1Kb] humilem erudire debemus. Exstiterunt enim nonnulli, qui statuta majorum [j 1Kb] non tenentes, castitatem Ecclesiae praesumptione sua violarunt, voluntatem populi sequentes, Deique judicium non timentes.

2. Ergo ne pari more silentio connivere atque [Col. 1156C] adhibere consensum talibus videamur, unde gehennae poenas possimus incurrere, dicente Domino, Furem videbas, et currebas cum eo, et cum adulteris portionem tuam ponebas (Psal. XLIX, 18): haec sunt, quae deinceps [k 1Kb] intuitu divini judicii omnes catholicos episcopos expedit custodire.

[Col. 1157A] I. Primum, ut extra conscientiam sedis apostolicae, hoc [a 22Kb] est primatis, nemo audeat ordinare. Integrum enim judicium est, quod plurimorum sententia [b 1Kb] confirmatur.

II. Ne unus episcopus [c 3Kb] episcopum ordinare [Col. 1158A] praesumat propter arrogantiam, ne furtivum beneficium praestitum videatur. Hoc enim in synodo Nicaena (Can. 4) constitutum est et definitum.

III. Item, si quis post remissionem [d 2Kb] peccatorum, [Col. 1159A] cingulum militiae saecularis habuerit, ad clerum admitti non debet.

IV. Ut mulierem, [a 9Kb] id est, viduam clericus non ducat uxorem.

V. Ut is, qui laicus viduam duxerit, non admittatur ad clerum.

VI. Ut de aliena Ecclesia ordinare clericum nullus usurpet (Nicaen. concil. c. 7, Antioch. c. 22, Sardic. c. 18 et 19).

VII. Ut abjectum clericum alia Ecclesia non admittat (Nicaen. concil. c. 5, Antioch. c. 6, Sardic. c. 16).

VIII. Ut venientes a Novatianis vel [b 11Kb] Montensibus, [Col. 1160A] per manus impositionem suscipiantur, [c 2Kb] praeter eos quos rebaptizant.

3. Praeterea quod dignum et pudicum et honestum est suademus [d 1Kb] , ut sacerdotes et levitae cum uxoribus suis non coeant (Aeneas Paris. lib. cont. Graec. c. 102); quia [e 2Kb] in ministerio, ministerii quotidianis necessitatibus, occupantur. Ad Corinthios namque sic Paulus scribit, dicens: Abstinete [f 1Kb] vos, ut vacetis orationi (I Cor. VII, 5). Si ergo laicis abstinentia imperatur, ut possint deprecantes audiri: quanto magis sacerdos utique omni momento paratus esse debet, munditiae puritate securus, ne aut sacrificium [g 1Kb] offerat, aut baptizare cogatur? Qui si contaminatus fuerit [Col. 1161A] carnali concupiscentia, quid [a 1Kb] faciat? Excusabit? Quo pudore, qua mente usurpabit? Qua conscientia, quo merito hic exaudiri se credit, cum dictum sit: Omnia munda mundis, coinquinatis autem et infidelibus nihil mundum (Tit. I, 15)? Qua de re hortor, moneo, rogo, tollatur hoc opprobrium, quod potest jure etiam gentilitas accusare. Forte [b 1Kb] hoc creditur; quia scriptum est, Unius uxoris virum (I Tim. III, 2). Non [c 1Kb] permanentem in concupiscentia generandi dixit, sed propter continentiam futuram. Neque enim integros non admisit, qui ait: Vellem autem omnes homines sic esse, sicuti et ego (I Cor. VII, 7). Et apertius declarat dicens: Qui autem in carne sunt, Deo placere non possunt. Vos autem jam non estis in carne, sed in spiritu (Rom. VIII, 8).

[Col. 1161B] 4. Haec itaque, fratres, si plena vigilantia fuerint ab omnibus observata, cessabit ambitio, dissensio conquiescet, haereses et schismata non emergent, locum non accipiet diabolus saeviendi, manebit unanimitas, iniquitas superata calcabitur, charitas spiritali fervore flagrabit, pax praedicata labiis cum voluntate concordabit: pax utique Dei nostri, quam Salvator ipse jam proximus passioni servandam esse praecepit (Joan. XIV, 27), et haereditario nobis jure reliquit, dicens: Pacem meam do vobis, pacem meam relinquo vobis (Philip. II, 2 et 3): et dictum Apostoli (I Thess. II, 4), ut unanimes, unum sentientes, permaneamus in Christo, nihil per contentionem [Col. 1162A] nobis, neque per inanem gloriam vindicantes, nec hominibus, sed Deo nostro salvatori placeamus. His praeceptis omnibus si fideliter voluerimus obedire, (Philip. IV, 7) custodiet Dominus corpora nostra et animas nostras in diem, qua redditurus est unicuique secundum opera sua (Rom. II, 5). Si quis sane inflatus mente carnis suae, ab hac [d 1Kb] canonis ratione voluerit evagari, sciat se a nostra communione seclusum, et gehennae poenas habiturum.

5. Praeterea misericordia cum judicio esse debet. Talibus enim oportet labentibus manum porrigere, [e 1Kb] qui sic currentem non pertrahant in ruinam. Data Romae [f 3Kb] in concilio episcoporum 80 sub die 8 idus Januarias post consulatum Arcadii augusti et Bautonis v. c. cons.





MONITUM IN EPISTOLAM SEQUENTEM.
[Col. 1162B]

I. Quibus primario scripta sit.---Epistolam illam non modo collectionis Isidori, sed et alterius antiquioris, quam Hispanam vocamus, codices exhibent. Quod num. 2 legimus, Etiam de longinquo veniant ordinandi, ut digni possint et plebis et nostro judicio comprobari, indicio est, eam ad illos episcopos scriptam esse, quibus ordinare extra conscientiam sedis apostolicae non licebat, hoc est ad eos, quibus superior epistola 5 primario scripta est. Neque tamen idcirco falsa, etsi non primaria est quae nunc obtinet, illius inscriptio. Eo enim jure orthodoxis per diversas provincias, quo proxima fratribus et coepiscopis per Africam inscribi potuit. Nempe Siricius omnium ecclesiarum curam ad se pertinere pro certo habens, decessores [Col. 1163A] suos ac nominatim Liberium imitatus, a quo ad provincias generalia decreta missa esse ipse epist. 1, n. 2, memorat, ubi alicujus Ecclesiae causa dederat responsa, quae ad aliarum utilitatem conferre posse arbitrabatur, haec ad illarum notitiam perferri curabat. Hujus rei testis est ipsius epistola 1, in qua quae ad Himerium rescripsit, in omnium coepiscoporum perferri notionem jubet. Quocirca neminem offendere debet, quod inscriptio prae se ferat papae nomen. Hoc enim non ab ipso Siricio, sed ab eo qui ad diversas provincias epistolam ejus transmissam fuisse annotavit, inditum credere est.

II. Epistolae hujus cum superiore consensio. Ea ipsa videri potest quae Thusdri et Teleptae recitata est. ---Optandum foret, ut ex prototypo, quod Italiae episcopis inscriptum erat, non ex ectypo quod aliarum provinciarum episcopis subinde traditum est, eam descriptam haberemus. Verum etiamsi supersunt loci, qui accuratiori aliquo exemplari, ex quo [Col. 1163B] castigari possent, indigere videantur, nihil tamen est cur dubius censeri debeat Siricii fetus. Summa quippe est ejus cum epistola superiore consensio. Idem est utriusque scopus, nimirum ut quae apostolica patrum constitutione, praesertim de ordinationibus, sancita sunt, observentur. In utraque non sententiae solum, sed et locutiones eaedem occurrunt, puta qua de re pro quare, ecclesiastici canonis dispositio, cingulus militiae saecularis. Ut in utriusque exordio divini judicii metus ac traditionum servandarum studium, ita in utriusque fine christianae charitatis et concordiae commendatio eadem ratione inculcantur. Forte etiam litterae, quae num. 3 ante multo fratrum consensu cucurrisse dicuntur, non aliae sunt ab epistola superiori, quam ampla ex synodo, Nicaenorum canonum vindice, conscriptam esse constat. Quod si ita est, nihil prope ambigendum videtur, quin epistola, de qua disserimus, ea ipsa sit, quam in Thusdritano primum concilio, ac deinde in Teleptensi recitatam fuisse ex ipsius Teleptensis [Col. 1163C] concilii prooemio audivimus.

III. Quo tempore scripta sit.---Ad tempus quod attinet, istud Siricii de ambitiosis nonnullis, qui, inquit, frequenter ingeruntur auribus meis ut episcopi esse possint, et quorum causa aliquoties certatum est, ipsum tunc temporis in episcopalibus oneribus sustinendis non novitium exstitisse indicat. Verum si epistola, quam Siricius initio num. 3, ante cucurrisse memorat, superior intelligenda est, cum eam simpliciter ante cucurrisse dicat, nec addat dudum aut aliam particulam quae longius intervallum denotet, haec superiore censeri potest non multo recentior. Inde fieri facile potuit, ut duae illae epistolae, tamquam ad eosdem attinentes et proximis in conciliis editae, simul in Africam mitterentur, ibique primum Thusdri, tum Teleptae legerentur. Neque conjecturae huic repugnat diversa litterarum illarum inscriptio: cum non ex eodem fonte, sed ex Africani concilii gestis sola superior, [Col. 1163D] haec autem aliunde ad nos pervenerit.



EPISTOLA VI, SIRICII PAPAE AD DIVERSOS EPISCOPOS.
[Col. 1164A]

I. Ut indignus nullus efficiatur episcopus.---II. Ut ignotis sacerdotium non detur.---III. Ut neophyti vel laici sacerdotes non fiant.

Siricius papa orthodoxis per diversas provincias.

CAP. I.---1. Siricio ecclesiarum omnium cura. Cogitantibus nobis metum divini judicii, fratres charissimi, et post hanc vitam unumquemque prout gesserit recepturum, quid veniat in querelam tacere non licuit, sed nobis loqui necessitas imperavit, dicente propheta, Exalta ut tuba vocem tuam (Esa. LVIII, 1). Et cui omnium ecclesiarum cura est, si dissimulem, audiam Domino dicente: [a 1Kb] Rejicitis [Col. 1164B] mandatum Dei, ut traditiones vestras statuatis (Marc. VII, 9). Quid enim aliud est, rejicere mandatum Dei, quam privato judicio et humano consilio novis rebus constituendis liberius delectari?

2. Majorum statuta non patitur violari. Magna cura adhibenda in clericorum ordinationibus. Perlatum itaque est ad conscientiam apostolicae sedis, contra ecclesiasticum canonem praesumi, et [b 1Kb] quae ita sunt a majoribus ordinata, ut ne vel levi susurro debeant violari, proprias quasdam novas observationes inducere, et praetermisso fundamento, supra arenam velle [c 1Kb] construere, dicente Domino: [d 1Kb] Non transferes terminos, quos constituerunt patres tui (Prov. XXII, 28). Quod et Sanctus quoque Apostolus novi et veteris Testamenti praedicator monet, in quo locutus [Col. 1164C] est Christus: State, inquit, et tenete traditiones vestras, quas didicistis sive per verbum, sive per epistolam (II Thess. II, 14). Qua de re videt vestra sinceritas, in sacris ministeriis aut in ordinationibus vestris quantum sacerdotum magna cura et diligens sollicitudo debeat [e 1Kb] observare. Denique ad Timotheum loquitur: Manus cito nemini imposueris, neque communicaveris peccatis alienis (I Tim. V, 22). Quod propterea memoratur, ut examine habito, et probitate morum et ecclesiastico labore sit commendatior, qui vocatur in medium ut summum sacerdotium possit accipere, probatus judicio, non favore; susceptus veritate, non gratia; [f 2Kb] apostolico ordine fultus, non praecipiti voluntate.

3. Ambitiosis non cedit Siricius. De quo, charissimi [g 2Kb] [Col. 1164D] mihi, ante vestram sinceritatem hujusmodi litterae [Col. 1165A] cucurrerunt multo fratrum et consacerdotum consensu, ut hac vestra subscriptione firmata ecclesiastici canonis dispositio quae apud Nicaeam tractata est, confirmata suo merito fundatissima permaneret: ut tales videlicet ad ecclesiasticum ordinem permitterentur accedere, quales apostolica auctoritas jubet, non quales dico, vel eos qui cingulo militiae saecularis astricti olim gloriati sunt. Qui postea quam pompa saeculari exsultaverunt, aut negotiis reipublicae optaverunt militare, aut curam mundi tractare, adhibita sibi quorumdam manu, et proximorum favore stipati, hi frequenter ingeruntur auribus meis, ut episcopi esse possint, qui per traditionem et Evangelicam disciplinam esse non possunt. Quantis hoc aliquoties certatum est viribus? Sed nihil [Col. 1165B] tale potuit [a 1Kb] elici, quae ratio non compellit. Etiam de longinquo [b 1Kb] veniant ordinandi, ut digni possint et plebis et nostro judicio comprobari.

CAP. II.---4. Monachi vagi ab episcopis, ut sumptibus parcant, ordinantur. Quantum illicitum sit illud [c 1Kb] , aestimari non potest, ut transeuntes (sive simulent, sive sint monachi, quod se appellant), quorum nec vitam possumus scire nec baptismum, quorum fidem incognitam habemus nec probatam, nolint sumptibus adjuvare, sed statim aut diaconos facere, aut presbyteros ordinare festinent, aut, quod est gravius, episcopos constituere non formident. Charius apud illos dari sumptum [d 1Kb] est transeunti, quam sacerdotium. Non retenti, inde in superbiam exaltantur, [Col. 1166A] inde insuper ad perfidiam cito corruunt; quia fidem veram in ecclesiasticis toto orbe peregrini discere non asseruntur.

CAP. III.---5. Ne legis loco ducatur quod semel ac secundo necessitas extorsit. Certe etiam illud non fuit praetermittendum, ut quod semel aut secundo necessitas haereticorum intulit contra apostolica praecepta velut lege licitum [e 1Kb] coepisse praesumi, neophytum (I Tim. III, 6) vel laicum, qui nullo ecclesiastico functus fuerit officio, inconsiderate vel presbyterum vel diaconum ordinare: quasi meliores Apostolis sint, quorum audeant mutare praeceptum. Et [f 1Kb] qui non didicit, jam docere compellitur. Ita nullus reperitur idoneus clericorum? Nec inter diaconos, nec inter alios clericos invenitur, qui sacerdotio dignus [Col. 1166B] habeatur; sed ad condemnationem [g 1Kb] Ecclesiae laicus postulatur? Quod ne fiat ultra, admoneo. Praedico, ut unam fidem habentes, unum etiam in traditione sentire debeamus, probantes nos unanimes atque concordes, pacifici in Christo et in observationibus apostolicis habere charitatem. Medio itaque Patre, et unigenito Filio ejus, et Spiritu sancto, et unius divinitatis Trinitate, convenio, ut in his fides catholica et disciplina nostra permaneat. Nec quisquam putet, tamquam ordinationes terrenas fieri, cum coeleste sit sacerdotium, ut fidelibus gloria maneat [h 1Kb] dignitatis ejusdem, et ante tribunal Christi ex hinc non habeat quod accuset.





MONITUM IN EPISTOLAM SEQUENTEM.
[Col. 1167A]

I. Epistolam hanc recognovimus ad vetera exemplaria diversarum collectionum, Codicis videlicet a Quesnello vulgati, collectionis alterius non minus antiquae in Colbertina bibliotheca asservatae, necnon Hispanae et Isidorianae. In nullo autem titulum offendimus, quem ei Quesnellus indidit in hunc modum: Siricii papae ad omnes episcopos Italiae super damnationem Joviniani et reliquorum haereticorum virginitati derogantium. Isidorus Hispalensis episcopus lib. de Script. eccl. c. 3, mentionem ejus faciens, ad diversos episcopos missam tradit; eique concinunt omnes nostri mss. in quibus per diversos episcopos missa praenotatur. Titulus, quem exhibemus, ex mss. collectionis Hispanae descriptus fuit. Eumdem servavit Isidorus Mercator; sed ei de suo addidit salutationem hujusmodi, Siricius papa orthodoxis episcopis per diversas provincias salutem. Salutationis hujus loco apud Crab. ac deinceps in aliis editionibus substitutum legimus, Siricius ecclesiae Mediolanensi. [Col. 1167B] Verum nova illa inscriptio nulla, opinor, alia ratione nititur, nisi quod epistolam hanc Mediolanum missam esse, ad eamque Ambrosium cum sociis rescripsisse constat. Mabillonius autem itin. Ital. pag. 69, ubi epistolam hanc in Romano Vallicellanae bibliothecae codice non episcopo Mediolanensi, sed universis episcopis inscribi monet, hoc tantum notare voluit, eam non ecclesiae Mediolanensi, ut in editis circumfertur, sed diversis episcopis inscribi. Neque enim is codex a nostris dissidet, qui diversos episcopos, non universos, magno consensu exhibent. Iis, qui bibliothecam peregrinam obiter lustrant, ac deinde domum reversi quae in ea deprehenderint observatu digna memoriter notant, condonandi sunt hujusmodi lapsus. Epistolam istam indicare videntur Hieronymus et Augustinus: Hieronymus quidem, cum initio libri adversus Vigilantium docet, Jovinianum Romanae ecclesiae auctoritate fuisse damnatum; atque in exordio lib. III [Col. 1167C] adversus Pelag. repetit, Joviniani placita olim Romae, ac dudum in Africa condemnata esse: Augustinus vero lib. II Retr. c. 12, ubi cum Joviniani haeresim in urbe Roma multum valuisse praemisisset, subjecit: Huic monstro sancta Ecclesia, quae ibi est, fidelissime ac fortissime restitit. Ideo quippe Siricius epistolam istam scripsisse se testificatur, ut ea, quae Romae in Joviniani condemnatione gesta erant, ab episcopis non ignorarentur.

II. Tempus, quo scripta est, ex sequenti expiscari licet. In hac enin Jovinianum ac socios Roma pulsos, Mediolanum ad Theodosium imperatorem confugisse non obscure innuitur. Atqui Theodosius, cum Maximum debellasset, quod anno 388 alii Augusto mense, alii Septembri contigisse volunt, Mediolanum primum accessisse dicitur: eumque inde anno 389 idibus Juniis Romam venisse, et cum ibi [Col. 1168A] triumphum egisset, kalendis Septembris Mediolanum rediisse historica monimenta fidem faciunt. Ex quo consequens est, ut haec epistola, si ante Theodosii triumphum collocetur, anno 388 labente non sit anterior; si post differtur, anni 389 exitum haud multo intervallo antecedere censenda sit.



EPISTOLA VII, SIRICII PAPAE AD DIVERSOS EPISCOPOS MISSA ADVERSUS JOVINIANUM HAERETICUM EJUSQUE SOCIOS AB ECCLESIAE UNITATE REMOVENDOS.

Joviniani ac sociorum perversam doctrinam publice prodit, ejusque praecipuos auctores nominatim damnatos denuntiat.

Joviniani quae doctrina diabolo auctore.---1. Optarem semper, fratres charissimi, dilectionis et pacis vestrae sinceritati gaudia nuntiare, ita ut vicissim discurrentibus litteris, sospitatis vestrae [a 1Kb] juvarentur [Col. 1168B] indicio. [b 1Kb] At vero quia non patitur nos quiete ab incursione sua vacare hostis antiquus ab initio mendax, inimicus veritatis, aemulus hominis, quem ut deciperet, se ante decepit; pudicitiae adversarius, luxuriae magister, crudelitatibus pascitur; abstinentia [c 1Kb] puniendus, odit jejunia, ministris suis praedicantibus [d 1Kb] dum dicit esse superflua, spem non habens de futuris, Apostoli sententia repercussus, dicentis: Manducemus et bibamus; cras enim moriemur (I Cor. XV, 32).

2. Quam perniciosa dum latebat.---O infelix audacia! o desperatae mentis astutia! Jam incognitus sermo haereticorum intra Ecclesiam cancri more serpebat: ut occupans pectus, totum hominem praecipitaret in mortem. Et nisi Dominus Sabaoth laqueum, [Col. 1168C] quem [e 1Kb] paraverat, dirupisset, scena tanti mali et hypocrisis publicata multorum simplicium corda traxerat in ruinam: quia facile ad deteriorem partem mens humana transducitur, [f 1Kb] volens per spatiosa volitare, quam arctae viae iter cum labore transire.

3. Qui detecta et damnata. Nuptiis intersunt sacerdotes.---Qua de re necessarium satis fuit, dilectissimi mihi, quae hic gesta sunt, ad vestram conscientiam cognoscenda mandare: ne [g 1Kb] ignorantia cujuspiam sacerdotis, pessimorum hominum Ecclesiam irrumpentium, sub religioso nomine, contagio violaret: sicut scriptum est Domino dicente: Multi venient ad vos in vestimentis ovium, intus autem [Col. 1169A] sunt lupi rapaces; a fructibus eorum cognoscetis eos (Matth. VII, 15 et 16). [a 2Kb] Hi sunt videlicet, qui subtiliter Christianos sese jactant: ut sub velamento pii nominis gradientes, domum orationis ingressi, sermonem serpentinae disputationis effundant; ut sagittent in obscuro rectos corde (Psal. X, 3), [b 1Kb] atque a veritate catholica avertendo, ad suae doctrinae rabiem diabolico more transducant, atque ovium [c 1Kb] simplicitatem defraudent. Et quidem multarum haeresum malignitatem [d 1Kb] ab apostolis nunc usque didicimus, et experti probavimus: sed numquam tales canes Ecclesiae mysterium latratibus fatigaverunt, quales [e 1Kb] nunc subito hostes fidei erumpentes, doctrina perfidiae pullulata, cujus sint discipuli, verborum [Col. 1170A] fructibus prodiderunt. Namque cum alii haeretici singula sibi genera quaestionum male intelligendo proposuerint convellere atque concerpere de divinis institutionibus; isti non habentes vestem nuptialem (Matth. XXII, 12), sauciantes Catholicos, novi ac veteris Testamenti, ut dixi, continentiam pervertentes, et spiritu diabolico [f 2Kb] interpretantes, illecebroso atque ficto sermone aliquantos [g 1Kb] Christianos coeperunt jam vastare, atque suae dementiae sociare, [h 1Kb] intra se continentes nequitiae suae virus. [i 2Kb] Verum electi blasphemias suas conscriptione temeraria publice prodiderunt, et desperatae mentis furore conciti, passim [j 1Kb] in favorem gentilium publicarunt. [k 2Kb] Sed a fidelissimis Christianis, viris genere [Col. 1171A] optimis, religione praeclaris, ad meam humilitatem subito scriptura horrifica videtur esse delata: ut sacerdotali judicio detecta divinae legi contraria, spiritali sententia deleretur. Nos sane [a 1Kb] nuptiarum vota non aspernantes accipimus, quibus [b 1Kb] velamine intersumus: sed virgines, quas nuptiae creant, Deo devotas majore honorificentia muneramus. Facto igitur presbyterio, constitit doctrinae nostrae, id est [c 2Kb] Christianae legi, esse contrariam.

4. Haeresis novae incentores damnantur. Unde Apostoli secuti praeceptum (Gal. I, 9), [d 1Kb] quia aliter quam quod accepimus annuntiabant, omnium nostrum tam presbyterorum et diaconorum, quam etiam totius cleri, [e 1Kb] unam scitote fuisse sententiam, ut Jovinianus, [f 1Kb] Auxentius, Genialis, Germinator, Felix, [g 1Kb] Plotinus, [Col. 1171B] Martianus, Januarius et Ingeniosus, qui [h 1Kb] incentores novae haeresis et blasphemiae inventi sunt, divina sententia et nostro judicio in perpetuum damnati extra Ecclesiam remanerent. Quod custodituram sanctitatem vestram non ambigens, haec scripta direxi per fratres et [i 2Kb] compresbyteros meos Crescentem, [Col. 1172A] Leopardam et Alexandrum, qui religiosum officium fidei possint spiritu adimplere ferventi.





EPISTOLA VIII [j 1Kb] , SEU RESCRIPTUM AMBROSII, ALIORUMQUE EPISCOPORUM AD SIRICIUM PAPAM DE CAUSA SUPRADICTA. (C,G)

Joviniani ac sociorum errores recensent ac refellunt. Primo quod meritorum gradus tollant et virginitati aequent conjugium: tum quod Mariae in partu virginitatem negent; deinde, quod jejuniis adversentur. Postremo, ubi notarunt eorum de Christi nativitate sententiam Manichaeis suffragari, Siricii judicio de eorum damnatione subscribunt.

Hanc epistolam Ambrosii vide ad opera ejusdem sancti Patris, tom. nostrae Patrol. XVI, col. 1123.)





MONITUM IN EPISTOLAM SEQUENTEM.

I. Quid quaerendum.---Circa hanc epistolam non [Col. 1172B] una exsistit quaestio. Nam et de auctore ejus inter eruditos non convenit. Neque major est illorum de Bonoso, cujus occasione scripta est, consensio. Quis enim illius error, seu crimen, quae sedes, an etiam ipse fuerit qui ab antiquis Bonosiacorum dux dictus est, ambigunt. Ad haec illustranda primum tempus quo ipsa scripta est epistola nosse juverit.

[Col. 1173A] II. Quo tempore sit scripta.---Temporis, quo scripta est, ipsa non obscuram prae se fert notam. In ea quippe Capuanum concilium ut proxime habitum memoratur. Atqui hanc synodum post Theodosii in urbem Constantinopolim reditum, hoc est post VI kalendas Decembris anni 391, et ante Valentiniani necem, id est ante idus Maias anni 392 celebratam esse, in novissima Ambrosii editione, ubi epistolae 56 ordo asseritur, probatum est. Ex quo sequitur, ut et haec epistola anno 392 ante mensem Maium scripta merito censeatur: maxime cum eae quae in Italia Valentiniani interitum consecutae sunt turbae, ut scrius differatur non sinunt.

III. Falso tribuitur Damaso.---Hinc defendi nequit sententia Nicolai Cusani lib. II de Concordia cath. c. 18, Jac. Almaini lib. de Auctorit. Ecclesiae, Cajetani lib. de Comparat. auctorit. papae et concil., ac Roberti Coci lib. III, c. 14, qui epistolam hanc Damaso ascribunt. Is enim papa jam ab anno 384 vivere desierat, adeo ut successor ejus Siricius anno [Col. 1173B] 385 ineunte ad Himerii consulta responderit. Neque vero ullius codicis epistolam istam Damaso tribuentis auctoritate in eam abierunt opinionem, sed ordine decepti quo inter Ambrosianas epistolas collocatam cernebant. Quam enim epistolae Ambrosii nunc 17, in qua Damasi ut adhuc superstitis fit mentio, proxime anteponi animadvertebant, hanc ad Damasi successorem pertinere ne suspicati sunt quidem. Quanto ipsis probabilior visa esset haec sententia, si apud Marium Mercatorem edit. Baluz. pag. 165, Bonosum a Damaso praedamnatum legissent! Verum nec ille alio intellectu Bonosum a Damaso praedamnatum dixit, quam quo Socinum dicere nobis licet a Nicaeno concilio et ab ipso Damaso praedamnatum. Respicit quippe M. Mercator ad fidei confessionem, quam Damasus ad Paulinum misit, nominatimque ad illud: Anathematizamus Photinum, qui Hebionis haeresim instaurans Dominum Jesum Christum tantum ex Maria confitetur. Nam et [Col. 1173C] ipse Bonosus eumdem errorem instaurare vulgabatur.

IV. Neque est Ambrosii.---Epistolam eamdem Ambrosio attribuunt non modo antiquae ejus editiones, verum etiam Colbertinus. Carolilocensis aliique nonnulli codices scripti. Sed nec illius esse Baronius ad annum 389 hinc probat, quod in ea num. 2 Bonosus fratrem nostrum Ambrosium consuluisse narratur. Observarunt quidem fratres nostri, qui Ambrosii adornarunt editionem, haec ab eo non proprio, sed alicujus synodi, cui praefuisset, nomine dici potuisse; simulque monuerunt maximam opellae hujus cum indubitatis Ambrosii scriptis, puta lib. de Instit. virg. c. 5, et epist. 63, ad Vercell., n. 109, esse affinitatem. Sed si hac in epistola Ambrosius synodi nomine loquitur, synodi etiam hujus nomine, non Ambrosii debuit inscribi, adeoque inscriptionis codicum illorum, quam falsam esse liquet, sublesta est auctoritas. Quapropter memorati fratres illam etsi inter Ambrosianas epistolas, anepigraphen tamen et altero charactere ediderunt.

[Col. 1173D] V. Siricio recte est restituta.---Justellus notis in canonem 48 Cod. eccl. Afr. illam Siricio adjudicandam censet, eique suffragantur viri superius num. 3 memorati Cusanus, etc., quatenus eamdem Romani alicujus pontificis esse pro certo habent. Si enim illam Siricii temporibus scriptam esse praemonstratum eis fuisset, statim in eamdem opinionem concedere non dubitassent. Huic papae tandem a Luca Holstenio in collectione Rom. bipart. restituta est: eamque restitutionem probat ac laudat Launoius to. I, epist. ad Samboenvium, ubi et multa de hac epistola edisserit. Suum quoque locum ei Labbeus inter epistolas Siricii exinde reddidit. Holstenius quidem, ante fato functus quam opus ipsius e prelo exiret, quo in codice epistolam istam saniori cum titulo nactus esset annotare non valuit: sed nullus est ambigendi locus, quin titulum illum, quem aptissimum esse nemo inficiatur, non confinxerit [Col. 1174A] de suo, sed e veteris alicujus exemplaris fide expresserit. Nihil enim erat causae cur inter epistolas Romanorum pontificum, quas vel novas vel meliores primum edidit, hanc de integro vulgaret, nisi ipsi novus titulus, veteris alicujus codicis auctoritate fultus, hanc veluti meliorem et quodam modo novam jure censeri persuasisset. Neganda tamen non est ejus cum laudatis Ambrosii scriptis, praesertim a num. 3 consensio. Sed fieri potuit, ut vel Ambrosius Siricio hac in re operam suam commodarit, vel Siricius Ambrosii argumentis, adversus delatum Bonosi errorem Capuana in synodo aut alibi prolatis, sibi utendum duxerit.

VI. De Bonoso diversae opiniones.---Bonosus ille cui praefuerit Ecclesiae, Baronius ad annum 389, Petavius to. IV Eccles. Dogm. lib. XIV, aliique sibi ignotum esse confitentur. Sirmondus notis in Avitum Naissitanae in Dacia sedis eum antistitem exstitisse conjectat. Conjectura illius haud dubie nititur Innocentii ad Marcianum Naissitanum episcopum [Col. 1174B] epistola 16, propter quam et Holstenius in annot. geogr. de patriarch. Rom. pag. 122 et 123, opinionem eamdem tuetur. At Joan. Garnerius suis in Marium Mercatorem commentariis, ipsius Mercatoris auctoritate nixus, Bonosum Sardicensi metropoli praepositum fuisse affirmat. Hinc Tillemontius to. X, pag. 755, Bonosum aut in Macedonia aut in finitima provincia episcopum fuisse ultro fassus, quaerendum proponit, num distinguendi sint Bonosi duo, Naissitanus unus, de quo Siricius et Innocentius loquantur, alter Sardicensis, quem Marius Mercator aliique scriptores Bonosiacorum ducem faciunt. Ipse quidem pro sua modestia testatur, sese hanc distinctionem asserere primum non audere, neque tamen silet nihil advertere se quod ei repugnet.

VII. An Bonosi duo distinguendi. Eidem distinctioni rursum favet, ubi observat Siricium atque Innocentium de Bonoso aliquo loqui, quem canonicis criminibus potius, quam ulla haeresi insimulatum [Col. 1174C] innuant; nominatimque Innocentium a clericis ab illo ordinatis nullam fidei professionem exegisse. Sed haec viro diligentiae laude praestanti excidisse miramur. Nam et Siricius Bonosum, de quo ipsi sermo est, de Mariae filiis jure reprehensum docet, notatque eum hoc astruentem, nihil aliud nisi perfidiam Judaeorum astruere, qui dicunt eum (Christum) non potuisse nasci ex virgine; et Innocentius epist. 16, ad Marcian., de clericis a Bonoso ordinatis constitutum scribit, ut si damnato ejus errore, vellent Ecclesiae copulari, libenter reciperentur, ne forte qui essent digni recuperandae salutis, in eodem errore deperirent. Cum igitur Bonosum, de quo Siricius atque Innocentius loquuntur erroris labe contaminatum fuisse constet: restat quaerendum, an error, de quo eum Siricius accusatum notat, alius fuerit ab eo, quem alii Bonosiacorum duci attribuunt. At vero in hoc consentiunt caeteri, quod Bonosiacorum dux Hebionis, Pauli Samosateni ac Photini haeresim instaurarit. [Col. 1174D] Haec quippe de illo sunt Marii Mercatoris verba: Hebionem philosophum secutus Marcellus Galata est, Photinus quoque, et ultimis temporibus Bonosus qui a Damaso urbis Romae episcopo praedamnatus est. Eam ob causam a Gelasio papa epist. 33, n. 4, Photinus et Bonosus, qui simili errore defecerunt, condemnantur. Ita et Arelatensis II concilii Patres can. 16, de Photiniacis et Paulianistis praelocuti, Bonosiacos (velut) ex eodem errore venientes censere se can. 17 declarant. Non alia de his sententia fuit Gennadii, qui lib. de Viris illustr. c. 14 librum memorat Audentii maxime intentum contra Photinianos, qui nunc Bonosiaci vocantur. Similia de iis et lib. de Dogm. Eccl. c. 22, al. 52, habet. Bonosiacos quoque Gregorius Magnus lib. XI, epist. 67, ad Quiricum, inter eos recenset, qui a Trinitatis fide aberrant: quatenus videlicet, ut Avitus Viennensis episcopus epist. 3, pag. 29, apertius explicat, [Col. 1175A] Christo divinitatis honorem adimunt. Unde et Augustinus de horum haereticorum duce loqui jure videtur, cum Elpidio Christi divinitatem neganti, ipsumque ad Bonosum, ut qui ad eamdem sententiam persuadendam potens esset, mittenti epist. 242 rescribit: Libentissime amplector benevolentiam tuam, quod me Bonoso et Jasoni, ut scribis, doctissimis viris, etiam trans mare mittere dignatus es ad reportandos ex eorum disputationibus uberes fructus. Inde etiam colligere licet, tunc superstitem fuisse haeresiarcham illum, cum haec Augustinus scriberet. Certe ex variis illis testimoniis Bonosum aliquem exstitisse constat, qui Bonosiacorum sectae nomen dedit; atque hos cum Hebionitis ac Paulianistis recensitos, novosque Photinianos ideo dictos esse, quia pariter cum illis Christo divinitatem adimebant. Atqui is error non alius est a perfidia Judaeorum, quam Bonoso Siricius attribuit. Neque igitur Bonosiacorum dux alius videri debet a Bonoso, quem idem papa reprehendit. Quocirca et [Col. 1175B] Ambrosius lib. de Instit. virg. perpetuam Mariae virginitatem adversus objecta Bonosi, quem non appellat, sed satis aperte designat, a capite 5 ad 9 astruens, cap. 10, 11 ac medio 12, aequalitatem Trinitatis et deitatem Filii impugnantes confutat, ac tandem ipsa capitis 12 postrema parte ad asserendam Mariae integritatem redit: nec quidquam addit, unde non eosdem haereticos a se confutari indicet. Proclivis sane is erat lapsus, ut qui semel filios e Maria procreatos divulgarat, eo progrederetur, ut et Christum non aliter natum, adeoque hominem communem ex Maria et Joseph natum cum Hebione et Judaeis praedicaret.

VIII. Bonosus Sardicensis episcopus censendus. Jam vero si Bonosus unus est, cur hunc Sardicensis potius, quam Naissitanae ecclesiae episcopum non existimemus; cum Marii Mercatoris, qui temporibus illius vixit, adsit diserta auctoritas Sardicensem eum appellantis, nec testimonio tam aperto tamque, gravi [Col. 1175C] quidquam opponi valeat, nisi mera conjectura, inde ducta, quod Bonosus Naissitanos clericos ordinasse dicatur, et alienae Ecclesiae clericos ordinare canones prohibeant? Sed eo levior est illa conjectura, quod Bonosus, quo plures sibi sociaret, teste Innocentio epist. 17, n. 12, passim et sine ulla discussione ordinationes illicitas faciebat. Postulassent etiam canones, ut si Bonosus Naissitanus episcopus exstitisset, causa ejus ad Sardicensem praesulem, ut metropolitanum ipsius, non ad vicinos episcopos, deferretur. Ita enim summi pontifices causas, quae forte in ecclesiis Daciae Mediterraneae, Daciae Ripensis, Moesiae, etc., oborirentur, Thessalonicensi episcopo vice sua cognoscendas commiserunt, ut id I salvo earum primatu fieri vellent, ut Innocentius epist. 13, ad Rufum, n. 3, conceptis verbis testatur. Sardicensis autem episcopi, qui Daciae provinciae [Col. 1176A] metropolita seu primas erat, causa a Thessalonicenci episcopo, qui inter ipsos primates primus, ut Innocentius loco citato loquitur, fuerat constitutus, cognosci debuit. Hoc igitur Anysii jus integrum servavit Capuana synodus, cum Bonosi causam ad eum detulit. Simul et eadem synodus canonibus, qui episcoporum judices non e remota provincia, sed e vicina eligi volunt, nominatimque 14 Antiocheno et 7 Sardicensi gessit morem, cum praecipue Macedones Anysio judices adiungi voluit.

IX. Anysii adversus Bonosiacos judicium.---Anysii quodnam fuerit judicium ex Innocentii epistolis 16 et 17 comperimus. Nempe ita damnavit Bonosum, ut ii qui ab illo fuerant ordinati, si damnato ejus errore vellent Ecclesiae copulari, libenter reciperentur. Quo ex judicio recte observavit concilium Arelatense II, can. 17, manifestum esse Bonosiacos in Trinitate baptizari. Quapropter idem concilium licet Photiniacos sive Paulianistas et Bonosiacos ex eodem errore venientes agnoscat, tamen [Col. 1176B] Photiniacos seu Paulianistas baptizari oportere; Bonosiacos vero, si interrogati fidem nostram ex toto corde confessi fuerint, cum chrismate et manus impositione in Ecclesia recipiendos decrevit. Tam solemni autem judicio non stans Bonosus, novos clericos undecumque ordinare, immo quosdam jam in Ecclesia catholica ordinatos iterata ordinatione contaminare non destitit; quae novarum perturbationum, et epistolarum 16 et 17 Innocentii, ut ibi visuri sumus, causa et occasio fuit. In his forte prolixiores videbimur: sed operae pretium duximus rem ab eruditis nondum satis extricatam explicare, unde et praedictis Innocentii epistolis lux affulgeat.





EPISTOLA IX, SIRICII PAPAE AD ANYSIUM THESSALONICENSEM ALIOSQUE ILLYRICI EPISCOPOS. (C)*

Siricius de Bonoso sententiam rogatus, non vult dicere: [Col. 1176C] sed quos Capuana synodus ei judices delegerat, munere suo defungi jubet. Illum interim ob errorem de Mariae filiis merito reprehensum atque horrori fuisse confirmat.

Dilectissimis [a 2Kb] fratribus ANYSIO et caeteris episcopis per [b 1Kb] Illyricum constitutis, SIRICIUS.

1. Bonoso et ejus accusatoribus judices dati.---Accepi [c 1Kb] litteras vestras de Bonoso episcopo, quibus vel pro veritate, vel pro modestia, nostram sententiam sciscitari voluistis. Sed cum hujusmodi fuerit concilii Capuensis judicium, ut finitimi Bonoso atque ejus accusatoribus judices tribuerentur, et praecipue Macedones, qui cum episcopo Thessalonicensi de ejus factis vel [d 2Kb] cognoscerent: advertimus quod [Col. 1177A] nobis judicandi forma competere non posset. Nam si integra esset hodie synodus, recte de iis, quae comprehendit vestrorum scriptorum series, decerneremus. Vestrum est igitur, qui hoc recepistis judicium, sententiam ferre de omnibus, nec refugiendi vel elabendi vel accusatoribus vel accusato copiam dare. Vicem enim synodi recepistis, quos ad examinandum synodus elegit.

2. Bonosus interdictam sibi ecclesiam irrumpere cogitans, ab Ambrosio dissuadetur.---Denique cum Bonosus episcopus post judicium vestrum misisset ad fratrem nostrum Ambrosium, qui ejus sententiam consuleret, [a 1Kb] interdictam sibi ecclesiam irrumpere atque ingredi; responsum est ei, quod nihil temerandum foret, sed omnia modeste, patienter, ordine [Col. 1177B] gerenda, neque contra sententiam vestram tentandum aliquid; ut quod videretur vobis justitiae convenire, statueretis, quibus hanc synodus dederat auctoritatem. Ideo primum est, ut ii judicent, quibus judicandi facultas est data: vos enim totius, ut scripsimus, synodi vice decernitis; nos quasi ex synodi auctoritate judicare non convenit.

3. Bonosi error de filiis Mariae. Judaeis favet.--- Sane non possumus negare de Mariae filiis jure reprehensum, meritoque vestram sanctitatem abhorruisse, quod ex eodem utero virginali, ex quo secundum carnem Christus natus est, alius partus effusus sit. Neque enim elegisset Dominus Jesus nasci per virginem, si eam judicasset tam incontinentem fore, ut illud genitale Dominici corporis, illam aulam [Col. 1177C] Regis aeterni, concubitus humani [b 1Kb] semine coinquinaret. Qui enim hoc astruit, nihil aliud nisi perfidiam Judaeorum astruit, qui dicunt eum non potuisse nasci ex virgine. Nam si hanc accipiant a sacerdotibus auctoritatem, ut videatur Maria partus fudisse plurimos, majore studio veritatem fidei expugnare contendent.

4. Refutatur.---Et ubi est illud quod scriptum est, dicente Domino ad matrem de Joanne Evangelista, Mulier, ecce filius tuus: et rursus ad Joannem de Maria, Ecce mater tua (Vide Ambros. de Instit. virg. c. 7, n. 46, in Joan. XIX, 26, 27)? Quid sibi istud vult, quod cum in cruce Dominus positus [Col. 1178A] peccatum mundi tolleret, pronuntiavit etiam de integritate materna? Aut quid aliud dicitur, nisi ut claudat sua ora perfidia, et obmutescat, ne matrem Domini aliquo audeat temerare convicio? Testis est ergo idem arbiter, idem materni pudoris assertor, quod desponsata fuerit viro tantummodo Joseph, nulla tamen conjugalis coitus consuetudine tori jura cognoverit (Matth. I, 18). Neque enim eam suscepturam ex Joseph filios a viri consortio separare voluisset. Sed si hoc parum est, addidit testimonium Evangelista, dicens quod suscepit eam discipulus [c 1Kb] in sua (Ibid., 30). Numquid ergo divortium fecit? numquid a viro abduxit atque abstulit? Ergo qui hoc legit in Evangelio, quomodo quasi naufragus titubat et fluctuat? Hoc ergo testamentum filii est de [Col. 1178B] matris integritate, haec Mariae locuples integri pudoris haereditas, hic totius finis consummationis. Denique hoc dixit, et emisit spiritum consummans omne mysterium bono fine pietatis.

5. Ecclesiae regimen commissum.---Legimus etiam et omnia percurrimus vel de eo, quod fratri nostro et coepiscopo Basso in consortium regendae Ecclesiae [d 1Kb] datus est Senecio, vel de caeteris unde vestrae normam exspectamus sententiae.





MONITUM IN SEQUENTES CANONES.

I. Unde et a quo prodierint.---E codice Fossatensi, qui nunc in Colbertina bibliotheca asservatur, necnon ex antiqua codicis Pithoeani collectione primum Jacobi Sirmondi opera editi sunt sequentes canones. Eos ille, quia quo tempore conditi fuerint, deprehendere certo non valuit, ad calcem to. I [Col. 1178C] Conciliorum Galliae rejiciendos duxit. Ubi vero eorum antiquitatem probavit his verbis, Antiquissimos prorsus esse tum exemplarium vetustas docet, tum ipsa maxime, quae priscis Ecclesiae saeculis congruunt, decretorum argumenta confirmant; ipse demum suam de illorum auctore conjecturam sic proponit: Et decretorum autem et scriptionis forma non abhorret ab epistolis Innocentii papae. Quare non inanis fortasse opinio fuerit, si quis horum auctorem illum fuisse conjiciat. Hanc tanti viri conjecturam secutus Labbeus, canones eosdem Innocentii epistolis primus subjecit. Ita etiam nobis, cum eos omnino praeterire minime liceat, nullus prima fronte commodior visus erat locus, quo illos exhibere valeremus.

II. Eorum auctorem Leone antiquiorem esse.---Sane [Col. 1179A] manifestum est decreta seu responsa esse sedis apostolicae, quae prius a Gallis episcopis consulta fuerit; eoque pacto ad nostrum institutum pertinere. Deinde nec illud incertum. Romanum illum pontificem, a quo prodierunt, Leone esse antiquiorem. Tunc enim, ut ex numero 5 liquet, conditi sunt hi canones, cum Romana Ecclesia solos e clericis episcopos, presbyteros atque diaconos continentiae lege constringeret. Atqui Leonis temporibus, Leone ipso teste epist. 14, ad Anastasium, n. 7, ne subdiaconis quidem connubium carnale conceditur. Immo iste papa loco citato sic loquitur, ut continentiae subdiaconorum legem non ipse primus ferre, sed ab aliis latam et usu jam receptam firmare intelligatur. Et quidem in Codice can. Eccl. Afri. c. 4, Faustinus Potentinae Ecclesiae episcopus, ac primum Bonifacii I deindeque Coelestini legatus, Africano in concilio dixisse memoratur: Placet ut episcopus, presbyter et diaconus, vel qui sacramenta contrectant, pudicitiae custodes ab uxoribus se abstineant, [Col. 1179B] Quibus verbis si adjungamus ista ejusdem Codicis cap. 25: Placuit quod et in diversis conciliis firmatum est, ut subdiaconi, qui sacra mysteria contrectant, et diaconi et presbyteri, sed et episcopi, secundum priora statuta, ab uxoribus se contineant; etiam subdiaconos continentiae lege obligandos esse Faustinus ex Romanae Ecclesiae praescripto ac more censuisse videbitur. Dissimulandum tamen non est, in canone 3 Carthaginensis V concilii, unde proxima verba in Codicem praedictum translata sunt, nullam subdiaconorum fieri mentionem, sed simpliciter haberi: Placuit episcopos et presbyteros et diaconos, secundum propria (aut priora) statuta etiam ab uxoribus se continere. Ut ut est, saltem indubitatum manet, Leonis aevo minime concessum esse subdiaconis carnale conjugium. Ipsis etiam Gallis eam legem, qua presbyteris, diaconis ac subdiaconis uxores ducendi licentia negatur, saeculo V ac deinceps probatam atque usu receptam fuisse, fidem faciunt concilium Veneticum [Col. 1179C] anno 465 habitum can. II, Agathense can. 39, Aurelianense III can. 2, Aurelianense V can. 4, Turonense II can. 10, et Antisiodorense can. 20.

III. Canones illos vel Innocentio vel Siricio ascribi posse.---Jam vero si subnexos canones ad ea summorum pontificum, qui Leonem praecesserunt, scripta seu decreta exigamus; eos in nullos magis, quam aut in Innocentium, aut etiam in Siricium convenire deprehendemus. Certe et in his canonibus n. 5, et in Innocentii epistola 2, n. 12, eadem de lege continentiae sacerdotibus atque diaconis praescripta traduntur. Idem etiam de virginibus velatis aut non velatis quae a proposito exciderint, et in his canonibus n. 3 et 4, et in mox dicta epistola n. 15 et 16 praecipitur. Item quomodo horum canonum auctor sacerdotio indignos judicat, vel qui militaverit jam fidelis militiae saeculari, vel qui jus saeculi exercuerunt; ita Innocentius epist. 3, n. 8 et 10, ad clericatus honorem admittendos negat, qui [Col. 1179D] post acceptam baptismi gratiam in forensi exercitatione versati sunt, aut qui post baptismum militaverit. Rursum et quod in eadem epistola n. 6 adversus nonnullos edicitur, qui episcopos alienis in Ecclesiis ordinandi potestatem usurpaverant, cum iis quae infra n. 18 reprehenduntur apprime consentit. At haec argumenta Innocentio non ita peculiaria sunt, ut et in Siricium non minus apte conveniant. Si quid etiam ex loco, quem hi canones in archetypo obtinent, conficere licet; cum Telense seu Teleptense concilium, hoc est epistolam Siricii eo in concilio lectam proxime excipiant, nonnihil inde momenti accedit, quo eos vel Siricio vel Innocentio ascribamus.

IV. Siricio tribuendos esse.---Utri vero eorum attribuendi essent, primum eruditorum judicio permiseramus, immo quia Sirmondi Labbeique sententia in gratiam Innocentii praeluserat, eos ad [Col. 1180A] calcem scriptorum hujus pontificis, donec certius quid affulgeret, non praenotato ejus nomine, rejiciendos duxeramus. Verum ubi ad singulorum examen venimus, tam multa reperimus quae Siricio specialiter congruant, ut illi hos negari non posse prorsus nobis persuasum fuerit. Primo quidem his canonibus traditionum commendatio, quemadmodum in epistola 6 Siricii, praemittitur, et adversus eos, qui novas inducunt observationes, idem Matthaei V, 9, locus utrobique adhibetur. Deinde ut in epistola V, n. I, rursum Siricius traditiones commendans, se non nova praecepta imponere, sed quae apostolica et patrum constitutione sunt constituta firmare profitetur; ita illic singulis propositionibus non constitutiones novae, sed antiquae traditiones reddendae dicuntur. Tertio locutiones in his canonibus identidem deprehenduntur Siricio peculiares, ut qua de re pro quare; charissimi cum adjuncto mihi pro simplici voce charissimi; remissio peccatorum pro baptismo. Praeterea Siricius ad servandas traditiones [Col. 1180B] monendo et rogando potius quam praecipiendo inducere solet. Quod ne fiat ultra, inquit epist. 6, n. 5, admoneo. Et epist. 5, n. 3: Coinquinatis autem et infidelibus nihil mundum. Qua de re hortor, moneo, rogo, tollatur hoc opprobrium. Huic autem mori concinit quod in his canonibus n. 6 audimus: Quamobrem, mihi charissimi, hujusmodi hominibus coinquinatis et infidelibus mysterium Dei credere non oportere, veneratione religionis ipsa suadente, moneo. Quis etiam in his canonibus n. 9, ista edicit: Catholicorum episcoporum unam confessionem esse debere apostolica disciplina composuit (fort. commonuit). Si ergo una fides est, manere debet et una traditio, si una traditio est, una debet disciplina per omnes ecclesias custodiri? Nonne ipse videtur esse Siricius, qui eadem pressius epist. 6, n. 5, perstringit in hunc modum: Praedico ut unam fidem habentes, unum etiam in traditione sentire debeamus? Longius esset omnia, [Col. 1180C] in quibus hi canones atque aliae Siricii epistolae consentiunt, hic subjicere. Pauca ista praemonstrasse satis erit, quo quisque facilius ad deprehendenda caetera animum advertat. Quae autem hi canones exhibent Siricio Innocentioque vel in verbis vel in sententiis communia, illa eo potiori jure ad Siricium referuntur, quod is Innocentium praecessit, atque hunc papam ab illo constat multa esse mutuatum.

V. An his canonibus definiatur quaestio, quam Innocentius ait nondum a majoribus definitam.---Movere illud potest, quomodo Innocentio epist. 6, c. 3, quaestione proposita super his, qui post baptismum administraverunt, et aut tormenta sola exercuerunt, aut etiam capitalem protulere sententiam, respondere licuerit, De his nihil legimus a majoribus definitum, si Siricio hos attribuamus canones, in quibus similis quaestio n. 13 definita videatur. Si tamen propius res dispiciatur, in utraque quaestione non levis est dissimilitudo. Nam de iis qui administraverunt, in epistola quidem Innocentii utrum ad communionem, in his autem [Col. 1180D] canonibus an etiam ad episcopalem dignitatem admittendi sint, rogatur. In iisdem etiam illos nonnisi acta poenitentia altaribus sociandos docemur, non ideo nominatim quia judiciale munus exercuerint, sed quia ludis ac spectaculis superstitiosis interfuerint aut etiam praefuerint. Sed et ex diversa respondendi ratione utriusque scripti non unum auctorem esse facile arguitur. Nam Innocentius definire nihil audet: in his autem canonibus nil relinquitur indefinitum.

VI. Qua cautione castigati sint.---Quare licet imperita scribentis manus conscriptionis hujus faciem non parum foedaverit, non ita deformavit tamen, ut agnosci penitus non valeat. Castigatiores codices, quibus emacularetur, Sirmondus desideravit; sed horum ope destitutus abstinere nequiit manus, quominus nonnulla de suo sanare niteretur. Verum non in omnibus felix fuit conatus illius. Quapropter ad [Col. 1181A] archetypi fidem redire coacti, quae potior lectio visa sit, suis in locis indicare satis habuimus. Neque tantum menda offendimus non pauca, sed et quaedam loco mota suspicamur, maxime vero id quod n. 14, de eo, qui avunculi sui uxorem duxerit, quaeritur.

VII. Notanda est rerum in Arelatensi II synodo tractatarum cum decretis in hac epistola expositis consensio. Canon illius 6 est de eo qui sine conscientia metropolitani constitutus fuerit episcopus; 7, de iis qui se abscidunt; 8, de eo qui excommunicatum alterius sive clericum sive saecularem recipere post interdictum praesumunt; 52, de puellis quae se vovere Deo, si ad terrenas nuptias sponte transierunt.





EPISTOLA X [a 1Kb] , SEU CANONES SYNODI ROMANORUM AD GALLOS EPISCOPOS. (C)*

I. De virgine quae jam in Christo velata est, similiter et quae nondum velata est.---II. De eo quod [Col. 1181B] sacerdotes bonorum operum plebibus forma fiant, et de castitate et continentia sacerdotum, et eo qui saeculo militaverit.---III. De consuetudine Ecclesiae Romanae in clerum; et de eo quod catholicorum episcoporum una confessio et una disciplina esse debet.---IV. De sacramento baptismatis, et oleo exorcisato, et eo qui sororem uxoris suae duxerit uxorem.---V. De iis qui saeculi adepti sunt potestatem. De eo qui avunculi sui duxerit uxorem. De ordinatione clericorum. Et de clericis alienis.---VI. Similiter de episcopo transgrediente proprios terminos. De laicis excommunicatis, et ab alio episcopo clericis factis.

1. Veritatis scientiam quaerendam; precibus ad eam perveniri. Dominus inter caetera salutaria mandata, [Col. 1181C] quibus discipulos suos apostolos ad spem vitae hortatur et commonet, sicut et nos evangelica verba docuerunt, hoc etiam mandat, ut solliciti ad veritatis scientiam pervenire laboremus. Et primo cognoscamus, incognita non inani profectu, sed labore et sollicitudine, et quae nota necdum sunt, precibus investiganda. Notiora, [b 1Kb] quae vero difficilia sunt, instanter quaerenda praecepit: quae clausa sunt, fidei virtute pulsando, precibus petere sibi debere reserari. Sic enim scriptum est: Petite, et dabitur vobis; quaerite, et invenietis; pulsate, et aperietur vobis (Matt. VII, 7). Nemo certe qui non petit accipit, et qui non quaerit invenit; et qui non pulsaverit, eidem poterit aperiri. Qua de re quoniam quod ex fide petitur, [Col. 1182A] praestatur; et quod erat obscurum, manifestum in sensum dum investigatur acquiritur (f. aperitur); et quod erat clausum nobis, frequentius pulsando, id est rogando, revelatur [c 1Kb] . Omnis enim qui petit, accipit, et qui quaerit invenit, et pulsanti aperietur (Ibid.): unde eadem repetere mihi quidem non est molestum, vobis enim necessarium est.

2. Traditionum mutatione in haeresim incurri. Quaestionibus propositis redduntur traditiones. Scimus, fratres charissimi, multos episcopos per diversas ecclesias ad famam pessimam nominis sui humana praesumptione patrum traditionem mutare properasse, atque per hanc causam in haeresis tenebras cecidisse, dum gloriam hominum delectantur potius, quam Dei praemia habere, perquirere. Nunc igitur, [Col. 1182B] quia non explorandi causa, sed fidei confirmandae gratia, sanctitudo vestra ex sedis apostolicae auctoritate sciscitari dignata est seu legis scientiam seu traditiones, volens a nobis manifestari liberius quaestionum propositarum expositionem, quam sincere quaeritis et desideranter: [d 1Kb] audite, quantum replebit divina dignatio, licet mediocri sermone, valido tamen sensu eloquar obtinenda, ad emendandas omnes quippe diversitates, quas (f. quibus) discordare arrogantia sola praesumpsit, Scriptura divina dicente: Rejecistis mandatum Dei, ut traditiones vestras statuatis (Matth. V, 9). Si ergo integra cupitis fide veras observationes agnoscere, dignamini quae dico libenter advertere. Primo in loco pudoris mihi et pudicitiae causa proponitur. Deinde congestae [Col. 1182C] quam multae quaestiones edentur. Singulis itaque propositionibus suo ordine reddendae sunt traditiones.

CAP. 1.---3. De virgine velata quae propositum mutarit, quid judicatum. Quaeritur de virginibus velatis et mutato proposito, quid exinde judicatum sit.

Si virgo velata jam Christo, quae integritatem publico testimonio professa, a sacerdote prece fusa benedictionis velamen accepit, sive incestum commiserit [e 1Kb] furtim, seu volens crimen protegere, adultero mariti nomen imposuit, tollens membra Christi, faciens membra meretricis (I Cor. V, 15); ut quae sponsa Christi fuerat, conjux hominis diceretur: in hujusmodi muliere quot sunt causae, tot reatus; [Col. 1183A] integritatis propositum mutatum, velamen amissum, fides prima depravata, atque in irritum devocata. Quali hic et quanta satisfactione opus est! quam magna poenitentia ejus quae interitum carnis [a 1Kb] incurrit! Non est parva culpa reliquisse Deum, et ivisse post hominem. Unde annis quam plurimis deflendum ei est, quo dignae fructu poenitentiae facto possit aliquando ad veniam pervenire, si tamen poenitens [b 1Kb] poenitenda faciat.

4. Quid de puella nondum velata, quae a proposito item exciderit. Item puella quae nondum velata est, sed proposuerat sic manere, licet non sit in Christo velata, tamen quia proposuit, et in conjugio velata non est, furtivae nuptiae appellantur, ex eo quod matrimonii coelestis [c 1Kb] praeceptum non servaverit, [Col. 1183B] amore properante ad libidinis caecitatem. Et [d 2Kb] his poenitentiae agendae tempus constituendum est: quoniam seu rapta, seu volens, ad virum ire perverso ordine consensit, nec propinquorum, nec sacerdotum testimonio conrogato tales ad velamen solemnitatis ordinem casto pudore tenuerunt; sed contra veteris Testamenti praeceptum fecerunt. [e 2Kb] Quos lex lapidari praecepit (Deut. XXII, 24), et nunc cessante illa vindicta, spiritaliter feriuntur: ut Ecclesiam tamquam mortui introire non possint. Habent tamen poenitentiae agendae locum, cito non habent veniam; quoniam si secundum legem proclamasset puella, et diu contestata [f 1Kb] se continuisset, utique [Col. 1184A] fuisset immunis a culpa. Utrisque ergo expedit sub eadem temporis constitutione a communione suspendi, dignam agere poenitentiam, fletu, humilitate, jejunio, misericordia redimere crimen admissum.

CAP. II.---5. Episcopos, presbyteros ac diaconos continentiae lege obstringi. Et jam quidem frequenter [g 1Kb] de talibus sermo noster per plures manavit ecclesias, maxime de sacerdotibus, quorum meritum exigit, ut bonorum operum suorum sint plebibus forma. Sed quantum intelligo, cum Scriptura dicat: Loquere ad aures audientium, [h 1Kb] instruendo aures infundemus. Dum saepe eadem repetunt, quae neglectui habentur a singulis, vere hoc illud est quod dictum est [i 1Kb] ad adulterum sexum: Semper discentes, et numquam ad scientiam veritatis pervenientes (II Tim. III, 7). [Col. 1184B] Quando enim non servatur quod admonetur utiliter, apostolica mandata quasi ignota contemnuntur: judicium tamen de his quae commiserunt non potest [j 1Kb] immutari. Id de sacerdotibus. Primo in loco statutum est de episcopis, presbyteris, et diaconibus, quos sacrificiis divinis necesse est interesse, per quorum manus et gratia baptismatis traditur, et corpus Christi conficitur; quos non solum nos, sed et Scriptura divina compellit esse castissimos, et patres quoque jusserunt continentiam corporalem servare debere; qua de re non praetereamus, sed dicamus et causam. Quo enim pudore [k 1Kb] viduae aut virgini ausus est episcopus vel presbyter integritatem vel continentiam [Col. 1185A] praedicare, vel suadere castum cubile servare, si ipse saeculo magis institit filios generare, quam Deo? Adam, qui praeceptum non servavit, ejectus foras paradisum, caruit regno (Gen. III, 23); et praevaricatorem putas posse ad regna coelestia pervenire? Ob quam rem Paulus dicit: Vos jam non estis in carne, sed in spiritu (Rom. VIII, 9); et item: Et qui habent uxores, ita sint quasi non habeant (I Cor. VII, 29)? An qui populum (Supple sic) hortatur, et levitis et sacerdotibus blandiens, licentiam praeberet opus exhibere carnale, idem ipse dicens: Et carnis curam ne feceritis in concupiscentiis (Rom. XIII, 14); et alibi: Vellem autem omnes sic esse sicut me ipsum (I Cor. VII, 7)? Qui militat Christo, qui in sede residet magistri, qui militiae disciplinam non potest custodire?

[Col. 1185B] 6. Idolorum cultores daemoniis litaturi, continentiam sibi imperabant. De his itaque tribus gradibus, quos legimus in Scripturis, a ministris Dei munditia praecepta est observari, quibus necessitas semper in promptu est. Aut enim baptisma tradendum est, aut offerenda sunt sacrificia (Vide Siric. epist. 1, c. 7, et Innoc. ep. 6, n. 2). Numquid immundus ausus erit contaminare quod sanctum est, quando quae sancta sunt, sanctis sancta sunt? Denique illi, qui in templo sacrificia offerebant, ut mundi essent, toto anno [a 2Kb] in templo, solo observationis merito, permanebant, domus suas penitus nescientes. Certe idololatrae, ut impietates exerceant, et daemonibus immolent, imperant sibi continentiam muliebrem, et [Col. 1186A] ab escis quoque se purgari volunt: et me interrogas, si sacerdos Dei veri, spiritalia oblaturus sacrificia, purgatus perpetuo debeat esse, an totus in carne carnis curam debeat facere? Si commixtio pollutio est, utique sacerdos stare debet ad officium coeleste praeparatus, qui pro alienis peccatis est postulaturus; ne ipse inveniatur indignus. Nam si ad laicos dicitur: Abstinete vos ad tempus, ut vacetis orationi (I Cor. VII, 5), et illi creaturae utique [b 1Kb] generatione deserviunt; sacerdotes tale possunt habere nomen, meritum habere non possunt. Quod si ita est, et permanet praesumptio, oportet [c 1Kb] jam episcoporum vel presbyterorum aut diaconorum disci ne cum publicanorum vita sociari. Quamobrem, mihi [d 2Kb] charissimi, hujusmodi hominibus coinquinatis et infidelibus, [Col. 1186B] in quibus sanctitudo corporis per illuviem et incontinentiam videtur esse polluta, mysterium Dei credere non oportere, veneratione religionis ipsa suadente, moneo. Hos enim et ratio justa secernit. Audiant certe: Quoniam caro et sanguis regnum Dei non possidebunt, neque corruptio incorruptelam (I Cor. XV, 50). Et audet presbyter aut diaconus animalium more subjacere [e 1Kb] contendere?

7. Eum qui fidelis militat saeculo, ab injustitia non esse immunem. Item de eo, qui militaverit jam fidelis militiae saeculari, notitia est quod utatur publica libertate. Quis enim potest illum custodire? quis negare vel spectaculis interfuisse, vel pecuniae utilitate impulsum a violentia et injustitia immunem esse [f 1Kb] non potuisse?

CAP. III.---[Col. 1187A] S. Qui baptizatus in fornicationem lapsus sit ad clerum non admittendum esse. Romana Ecclesia hoc specialiter custodit; ut si (forte, et si) quis parvulus baptizatus integritatem corporis servaverit, admitti potest ad clerum: vel si quis major fuerit baptizatus, et manserit pudicus, unius uxoris vir, potest clericus fieri, si nullis aliis criminum vinculis alligetur. Caeterum qui corruperit carnalibus vitiis aquae sacramenta, post fornicationem etiamsi ducat uxorem, quomodo poterit ad dimittenda peccata ministerio assistere, qui prioris vitae repetierit caecitatem? Quomodo illud intelligitur: Neque fornicarii, neque idololatrae et caeteri tales, regnum Dei possidebunt (II Cor. VI, 9), si nihil inter bonum et malum, inter justum et impium, inter luxuriosum et pudicum, [Col. 1187B] inter observantem legem et publicanum [a 1Kb] intersit? Fient tales ministri vel sacerdotes, non Christi, sed potius antichristi. Et ubi est illud, quod sanctus apostolus Paulus, qui formam tulit episcopi, qualis esset ordinandus, ante praecepit dicens: Irreprehensibilem, sobrium et pudicum, etc. (I Tim. III, 2). Quomodo hic irreprehensibilis est, qui baptismi sacramentum non potuit custodire? O nova praesumptio! Huic sacerdotium creditum, cui poenitentia sola debetur, ut sordidata longa satisfactione veniae beneficia possit abluere.

9. Ut una fides et una traditio sit. Catholicorum episcoporum unam confessionem esse debere apostolica [Col. 1188A] disciplina composuit (forte commonuit). Si ergo una fides est, manere debet et una traditio. Si una traditio est, una debet disciplina per omnes ecclesias custodiri. Diversis in regionibus quidem Ecclesiae sunt conditae: sed per omnem mundum unitate fidei catholicae una est appellata. Nam et sic legimus: Una est columba mea, una est perfecta mea, una est [b 1Kb] genitrici suae (Cant. I, 8). Non ergo nunc de baptismi ratione, sed de tradentium persona rescribo.

CAP. IV.---10. Extra Pascha presbyteris licet baptismum conferre. Diaconis non concessa eadem licentia. Paschae tempore presbyter et diaconus per paroecias dare [c 1Kb] remissionem peccatorum, et ministerium implere consueverunt, etiam praesente episcopo [Col. 1188B] in fontem quoque ipsi descendunt; illi in officio sunt, sed illius [d 2Kb] nomini facti summa conceditur. Reliquis vero temporibus, ubi aegritudinis necessitas consequi unumquemque compellit, specialiter presbytero licentia est per salutaris aquae gratiam dare indulgentiam peccatorum, quoniam et munus ipsi licet causa mundationis offerre, diaconis vero nulla licentia invenitur esse concessa: sed quod semel forte contigit usurpare, per necessitatem dicuntur excusari, nec postea in securitate [e 1Kb] commissuri.

11. Olei exorcisati num iterari debeat inunctio. De oleo sane exorcisato [f 2Kb] capiendusne brevis numerus dierum, multus in hoc proficit sermo. Fide enim [Col. 1189A] quis sua plena purgatur. Si enim chrisma infusum capiti gratiam suam toto (pro toti) corpori impertit, nihilominus et tertio scrutinio scrutatus si oleo fuerit [a 3Kb] contactus, non saepe, sed semel, virtute sua Deus operatur in tempore.

12. Sororem uxoris suae non licere ducere uxorem. De eo, qui sororem uxoris suae duxerit uxorem, in lege veteris Testamenti scriptum est, ad suscitandum semen defuncti fratris oportere ducere uxorem, ita tamen, si liberos ex [b 1Kb] eadem minime reliquisset (Deut. XXV, 5). Inde est enim quod Joannes Baptista contradixit Herodi, quoniam non licebat ei accipere uxorem, quia de fratre reliquerat filios (Matth. XIV, 4). Tamen propter virilem generationem Legis constitutio imperabat hoc fieri a viro: de feminis nusquam est lectum, sed forte praesumptum. [Col. 1189B] Nam Lex dicit: Maledictus qui cum uxoris suae sorore dormierit (Levit. XVIII, 18). Numquid qui duas habuit uxores Jacob uno in tempore sorores causa mysterii, et concubinas, et omnes qui nati sunt, patriarchae sunt appellati, nunc jam [c 1Kb] Christianus habere non permittitur? Numquid qui uxores et concubinas habuerunt? Sed nunc hoc non patitur fieri Testamentum, ubi amplius de integritate tractatur, et castitas Christo docente laudatur, cum dicit: Non [Col. 1190A] omnes capiunt verbum Dei, sed quibus [d 1Kb] datur (Matth. XVII, 11).

CAP. V.---13. Eos qui jus saeculi exercuerunt ad altaris ministerium admittendos non esse. Simoniaca labes et gratia popularis in electionibus cavendae. Eos praeterea, qui saecularem adepti potestatem, [e 1Kb] jus saeculi exercuerunt, immunes a peccato esse non posse manifestum est. Dum enim et gladius exseritur, aut judicium confertur injustum, aut tormenta exercentur pro necessitate causarum, aut parandis exhibent voluptatibus curam, aut praeparatis intersunt, in his se, quibus renuntiaverunt, denuo sociantes, disciplinam observationis traditam mutaverunt. Multum sibi praestant, si non episcopatum affectent; sed propter haec omnia agentes poenitentiam, certo tempore impleto, mereantur altaribus [Col. 1190B] sociari. Nicaenum concilium (Leg. in Nicaeno concilio), divino spiritu annuente, dum fidei confessio fuisset jure firmata, etiam apostolicas traditiones episcopi in unum congregati ad omnium notitiam pervenire voluerunt, definientes (can. 1) inter caetera, neque abscisum clericum fieri, quoniam abscisus et mollis non introibunt in sanctuarium Dei (Deut. XXIII, 1). Deinde (Vide Nic. can. 2 et 9, necnon Siric. epist. V, n. 2 et 3) post baptismi gratiam, post [Col. 1191A] indulgentiam peccatorum, cum quis saeculi militia fuerit [a 2Kb] gloriatus, vel illum qui purpura et fascibus fuerit delectatus, ad sacerdotium aliqua irruptione minime admitti jusserunt. Meritis enim et observationibus legis ad istiusmodi dignitatis culmen accedunt, non Simonis pecunia, vel gratia quis poterit pervenire, aut favore populari. Non enim quid populus velit, sed quid evangelica disciplina, perquiritur. Plebs tunc habet testimonium, quoties [b 3Kb] ad digni alicujus meritum, reprehendens auram favoris, impertit.

14. Avunculi sui uxorem ducere non licere. Item de eo qui avunculi sui uxorem duxerit. Avunculi filiam ducere non licet: quoniam similis causa generando per gradus patris extranei separatur atque [Col. 1191B] purgatur: retro autem redire fas non est. Nam qui torum patris vel matris violare praesumpserit, non hoc conjugium, sed fornicatio nominatur.

Quisque tamen contra canones apostolicos facere usurpaverit, privandus est sacerdotio, si pertinax [Col. 1192A] fuerit: si vero correxerit, aboleatur quod praesumptum est, ut possit reconciliatus nostrum habere consortium.

15. Ne laici ad episcopatum provehantur. De ordinationibus maxime observandum est, ut semper clerici [c 1Kb] fiant episcopi. Sic enim scriptum est: Et hi primo probentur, et sic ministrent (I Tim. III, 10). Qui non probatur tempore praecedenti in minori officio ministrasse, quomodo praeponitur clero? Non est auditum, necdum tyronem militum imperium suscepisse. Is ergo debet fieri, quem aetas, tempus, meritum commendat, et vita. Aut quare Apostolus neophytum prohibet (Ibid. 6), et cito manus alicui imponi non permittit (I Tim. V, 22)?

16. Ne migretur de ecclesia ad ecclesiam.---Item [Col. 1192B] de his qui de ecclesia ad ecclesiam transeunt jussi sunt haberi, quasi relicta uxore ad alienam accesserint; quod impunitum esse non possit. Talem episcopum, invasorem pudoris alieni, episcopatu privari [d 3Kb] jusserunt.

CAP. VI.---[Col. 1193A] 17. Ne clerici ab episcopo suo abjecti, ab aliis recipiantur aut promoveantur.---Item de clericis alienis ex synodo frequenter est pertractatum atque firmatum, et ratio justa constringit, clericos abjectos de ecclesia ab episcopo suo, nec laicam communionem accipere posse in aliena ecclesia, (Supple quod) confirmatum manifestatumque est, quando etiam innocens, sine litteris episcopi sui, vel formata, in aliena ecclesia non potest ministrare (Vid. Siric. epist. 5, c. 5 et 6). Si quis autem in injuriam sacerdotis hoc facere praesumpserit, et condemnatum clericum suscipere vel promovere voluerit, sciat se communicasse peccatis alienis, et incurrisse sententiam Apostoli, qui ait, reos esse non solum qui faciunt contra legem, sed etiam qui [Col. 1193B] consentiunt facientibus (Rom. I, 32). Unde dimittendum est conscientiae illius, qui de suo clerico judicavit, sciens quod de judicio ejus Deus sit judicaturus in posterum. Audi Dominum dicentem, Quae enim vultis ut faciant vobis homines, eadem et vos facite illis (Matth. VII, 12). Quid in injuriam fratris et consacerdotis armaris? Cum enim reus non solum suscipitur clericus [a 1Kb] abjectus, sed etiam promovetur, injustus judicatur episcopus. Hoc quisque facit, sciat se a Catholicorum societate [b 1Kb] seclusum, et communionem sedis apostolicae non habere jam posse.

18. In alieno territorio ordinationes celebrare non licere.---Illud praeterea satis grave est, et contra episcopalem moderationem sedis apostolicae, suos [Col. 1193C] fines excedere, ad alienam tendere regionem, festinare, ordinationes celebrare [c 1Kb] praeceptis metropolitanum episcopum non permittere in sua dioecesi una cum vicinis episcopis, sicut CCCXVIII episcopi confirmarunt, tres vel eo amplius sacerdotes episcopum ordinare debere, vel subrogare dignissimum (Vid. epist. I Siric. n. 14). Si quis certe fines alterius [Col. 1194A] possessionis invaserit, reus violentiae judicatur. Quid curritur? quid festinatur, ut regula ecclesiastica conculcetur? Leges humanae tenentur: et divina praecepta contemnuntur. Praesens gladius formidatur et temporalis poena: divina vero vindicta, quae habet flammas gehennae perpetuas, [d 1Kb] negligitur. Videritis quae praesumptio fecerit. Ex hoc si quis in aliena dioecesi ausus fuerit ordinationem facere praesumere, sciat se de statu suo posse periclitari, qui alienam ecclesiam invadere praesumpserit. Non [e 1Kb] est saeculare aliquid, non sunt mundanae promotiones. Audiamus Apostolum dicentem: Manus cito nemini imposueris, neque communicaveris peccatis alienis: te ipsum castum custodi (I Tim. V, 22). Si legantur scripta, et timor divinus sit in nobis, [Col. 1194B] omnia scandala poterunt separari, et unanimitas per omnes fratres placida plenaque caritate consistere.

19. Ne laici ab episcopo suo excommunicati, ab alio in clerum provehantur.---Praeterea etiam laici dicuntur a communione cognita causa seclusi, et ab alio episcopo clerici facti: hoc jam super omne malum est. Unde aut conventi corrigant qui talia ausi sunt facere, ita ut removeantur quibus indigne ordo collatus est, aut ad nos nomina eorum deferantur, ut sciamus a quibus nos abstinere debeamus (Concil. Nicaen. c. 5).

20. Sciat ergo vestra sinceritas, quod si haec omnia suo ordine ut certa sunt [f 1Kb] observentur, nec Deus offenditur, nec schismata generantur, nec haereses exsistunt: sed dicent Gentes, quoniam [Col. 1194C] vere Deus in nobis est Christus Dominus noster qui vivit et regnat [g 1Kb] apud Patrem cum Spiritu sancto, in aeterna saecula saeculorum. Amen.

Praeterea duae sunt Ambrosii episcopi Mediolanensis, scilicet 85 et 86, Siricio inscriptae familiares epistolae, ex quibus quanta illi praesuli cum papa nostro amicitia intercesserit, posset comprobari, si [Col. 1195A] eum ad quem scribit, Siricium Romanum, non aliquem alium cognominem esse constaret. Quamquam cum hunc episcopum fuisse minime obscurum sit, [Col. 1196A] ex eo quod Ambrosius in priore epistola parentem illum appellat, is esse, qui Romanae ecclesiae praeerat, haud improbabiliter credatur.



ADDENDA.




[Col. 1195]
EPISTOLA SYNODICA [1Kb]



.
(Apud Galland. ex THEODORITI. Hist eccl. lib. V, cap. 9, Interprete HENRICO VALESIO
.
[Col. 1195]

Statuta ecclesiarum suarum non sinere, ut longius ab iis absint, eamque ob causam, necnon ob praestituti temporis angustiam se ad synodum Romanam non venisse. Ut ordinationes praesulum a se factas vel admissas, etiam Occidentales calculo suo comprobent.
[Col. 1195]

[Col. 1195B] , , , , , , , [b 11Kb] , .

, , , . , , . , , [Col. 1195C] , . , , , , , . , , , , . , . , [d 9Kb] , [Col. 1195D] [Col. 1198A] , [a 9Kb] , . , .

, , , , . , [Col. 1198B] , , , , , , . , , .

, , , , , , [Col. 1198C] , , , . , . [b 11Kb] , , ( , , , , , [Col. 1198D] , , , , , , ) , , [Col. 1199A] , , , , , , .

, , , , , , . , , [Col. 1199B] , . , , , , , , , , , , , , . , , [Col. 1199C] , , , . , , , [Col. 1202A] , , .

, , , , , , , . , , , , [Col. 1202B] , , , . , , , , . . , [Col. 1202C] , , , .

, , , , , [a 9Kb] . , , , , . [Col. 1202D] , , , , .



Constantinopolitani concilii ad papam DAMASUM et Occidentales episcopos.
(Apud Galland. ex THEODORITI. Hist eccl. lib. V, cap. 9, Interprete HENRICO VALESIO
.
[Col. 1196]

Statuta ecclesiarum suarum non sinere, ut longius ab iis absint, eamque ob causam, necnon ob praestituti temporis angustiam se ad synodum Romanam non venisse. Ut ordinationes praesulum a se factas vel admissas, etiam Occidentales calculo suo comprobent.
[Col. 1195]

[Col. 1196B] Dominis charissimis ac religiosissimis fratribus et comministris, DAMASO, AMBROSIO, BRITTONI, VALERIANO, ASCHOLIO, ANEMIO, [a 1Kb] BASILIO, et reliquis sanctis episcopis, qui in magna urbe Roma collecti sunt, sancta synodus orthodoxorum episcoporum qui in magna urbe Constantinopoli convenerunt, in Domino salutem.

I. Superfluum fortasse fuerit enarrare reverentiae vestrae, ac velut ignorantibus referre multitudinem malorum, quae nobis [c 1Kb] ab Ariomanitarum potentia illata sunt. Neque enim putamus pietatem vestram tam parvi facere res nostras, ut opus habeatis ea discere, quibus condolere vos oportuit. Nec tempestates, quibus vexati sumus, ejusmodi fuere, ut latere ob tenuitatem possent. Sed et recens persecutionum [Col. 1196C] tempus vigentem adhuc servat memoriam non solum apud eos qui passi sunt, verum etiam apud illos qui calamitates aliorum per charitatem suas esse ducunt. Heri enim, ut ita dicamus, ac nudiustertius alii exsilii vinculis liberati, non sine innumerabilibus aerumnis, ad suas ecclesias redierunt. Aliorum, qui in exsiliis vitam finierunt, reportatae sunt reliquiae. Nonnulli etiam post reditum ab exsilio, cum haereticorum furorem adhuc ferventem ostendissent, acerbiora domi sustinuerunt, quam quae apud exteros passi fuerant, lapidum jactu, beati Stephani (Act. VII, 57) ad instar, ab illis obruti. Alii variis cruciatibus lacerati, stigmata Christi ac vibices in corporibus suis adhuc circumferunt. Jam vero pecuniarum [Col. 1196D] damna, et [e 12Kb] mulctas civitatibus inflictas, et singulorum [Col. 1197A] proscriptiones, insidias, contumelias et carceres quis possit enumerare? Re enim vera omnes aerumnae adversus nos multiplicatae sunt super numerum; seu quod peccatorum nostrorum poenas persolvimus, seu quod benignus Deus per hanc malorum multitudinem exercere nos voluit. Pro his ergo gratias agimus Deo, qui tot ac tantis calamitatibus famulos suos erudivit, et pro magnitudine miserationum suarum rursus eduxit nos in refrigerium.

II. Nobis vero ad reparationem ecclesiarum diuturno otio ac multo tempore et labore opus esset, ut corpus Ecclesiae, tamquam ex diuturno morbo, sollicita curatione paulatim recreantes, ad pristinam pietatis sanitatem revocaremus. Etsi enim persecutionum violentia penitus liberati videmur, et ecclesias [Col. 1197B] diu ab haereticis possessas perfecte recuperasse; tamen molesti nobis sunt lupi, qui postquam ab ovilibus sunt depulsi, ovium greges in saltibus diripiunt, contrarios conventus agere non trepidant, populorum concitant seditiones, et ad ecclesiarum perniciem moliri nihil detrectant. Proinde; sicut diximus, diuturno nobis opus esset tempore, quo possemus huic negotio vacare.

III. Sed quoniam fraternam erga nos charitatem ostendentes, ad synodum quam Dei voluntate Romae congregatis, nos quoque velut propria membra piissimi imperatoris litteris evocastis; ut quia tunc soli ad perferendas aerumnas damnati sumus, nunc cum Imperatores in causa pietatis concordant, vos non sine nobis regnetis, sed et secundum apostolicam [Col. 1197C] vocem (II Cor. IV, 8), nos vobiscum regnemus: nobis quidem in votis erat, ut si fieri posset, universi simul, relictis ecclesiis, desiderio seu potius necessitati obsequeremur. Quis enim det nobis pennas sicut columbae (Psal. liv. 7), et volabimus et requiescemus apud vos? Sed quoniam ea res prorsus nudaret ecclesias, quae nunc primum incipiunt renovari, et plerique id facere nullo modo possent (conveneramus enim Constantinopolim secundum litteras a reverentia vestra anno superiore, post Aquileiense concilium, ad piissimum imperatorem Theodosium missas; ad hanc solam profectionem Constantinopolim usque instructi, et de hac una synodo consensum episcoporum, qui in provinciis erant, afferentes; cum de longiori itinere suscipiendo nec suspicati essemus, hec [Col. 1197D] omnino audiissemus quidquam prius, quam Constantinopoli convenissemus; ac praeterea praestituti temporis angustia nec ad longioris itineris apparatum, nec ad omnes communionis nostrae episcopos qui in diversis provinciis sunt commonendos, et consensus ab iisdem accipiendos sufficeret); quoniam haec ac multa insuper alia plures venire prohibebant: id quod secundum fuit, tum ad res restituendas tum ad nostram erga vos charitatem declarandam, fecimus: reverendissimos [Col. 1200A] et charissimos fratres et comministros nostros Cyriacum, Eusebium et Priscianum deprecati, ut proficiscendi ad vos laborem libenter susciperent. Per quos et voluntatem nostram pacificam esse, atque ad unitatem spectare ostendimus; et nostrum pro sana fide zelum manifestum facimus.

IV. Nos enim, sive persecutiones, sive imperiales minas, sive crudelitatem praesidum, sive aliam quamcumque tentationem ab haereticis pertulimus, pro evangelica fide, quae Nicaeae, in Bithynia a trecentis et octodecim patribus [a 13Kb] confirmata est, sustinuimus. Hanc enim et vobis, et nobis, et omnibus qui verae fidei sermonem non pervertunt, probari decet ( [b 19Kb] quam nos vix tandem retinemus ac [Col. 1200B] servamus): quippe quae antiquissima sit et baptismo consentanea, docens nos credere in nomen Patris et Filii et Spiritus sancti: unam scilicet deitatem, potentiam et substantiam Patris et Filii et Spiritus sancti credentes; aequalem item dignitatem et coaeternum regnum in tribus perfectis hypostasibus seu in tribus perfectis personis. Ita ut nec locum habeat Sabellii lues, qua hypostases confundantur, tollanturque proprietates; nec Eunomianorum et Arianorum et Pneumatomachorum obtineat blasphemia, quae substantiam seu naturam ac divinitatem discindit, et increatae sive consubstantiali et coaeternae Trinitati posteriorem quamdam creatam seu diversae substantiae naturam superinducit. Incarnationis quoque Domini doctrinam incorruptam servamus, neque [Col. 1200C] animae, neque mentis expertem aut imperfectam carnis dispensationem admittentes; sed totum scientes, ante saecula quidem perfectum Dei Verbum, in novissimis autem diebus perfectum hominem propter nostram salutem factum esse. Et fidei quidem, quae constanter a nobis praedicatur, haec est veluti summa. Qua de re si quid amplius desideratis, satis vobis fiet, si tomum [c 11Kb] Antiochiae a synodo [Col. 1201A] quae illic celebrata est conditum, necnon eum qui superiore anno Constantinopoli ab oecumenica synodo editus est, legere dignemini, quibus in tomis fidem nostram uberius exposuimus, et in haereses recens exortas anathematis sententiam protulimus.

V. De particulari autem ecclesiarum administratione, antiqua, ut probe nostis, obtinuit sanctio et sanctorum patrum Nicaeae congregatorum regula, ut in singulis provinciis Episcopi illius provinciae, et si illis placuerit, una cum ipsis finitimi, ordinationes prout utile fuerit faciant. Ex quarum legum praescripto tum reliquas ecclesias a nobis administrari scitote, tum nobilissimarum ecclesiarum creatos esse sacerdotes. Unde etiam Constantinopolitanae ecclesiae recens, ut ita dicamus, fundatae, [Col. 1201B] quam ex haereticorum blasphemia tamquam ex leonis faucibus, per misericordiam Dei nuper eripuimus, reverendissimum ac religiosissimum Nectarium ordinavimus episcopum, in universali concilio, communi omnium consensu, coram religiosissimo imperatore Theodosio, adstipulante omni clero et universa civitate. Antiquissimae vero vereque apostolicae Antiochenae in Syria ecclesiae, in qua venerandum Christianorum nomen primum auditum est (Act. XI, 26), reverendissimum et religiosissimum episcopum Flavianum tum illius provinciae tum Orientalis dioecesis episcopi in unum congregati canonice ordinarunt, tota ecclesia consentiente et quasi uno ore virum collaudante. Quam quidem legitimam ordinationem etiam synodus universa suscepit. [Col. 1201C] Hierosolymitanae autem ecclesiae, quae mater est omnium ecclesiarum, reverendissimum ac religiosissimum Cyrillum episcopum indicamus, qui et canonice ab episcopis provinciae olim fuit ordinatus, et plurima variis in locis contra Arianos certamina subiit.

VI. Quibus tamquam legitime et canonice constitutis vestram quoque reverentiam gratulari hortamur, intercedente spiritali charitate; et Domini timore omnem quidem humanum affectum comprimente, ecclesiarum autem aedificationem privatae erga singulos benevolentiae vel gratiae praeponente. Hac enim ratione ubi verbum fidei communi consensu stabilitum, et Christiana charitas inter nos confirmata fuerit, desinemus id dicere quod ab Apostolis condemnatum est: Ego quidem sum Pauli, [Col. 1201D] ego vero Apollo, ego autem Cephae (I Cor. I, 12). Sed dum omnes videbimur esse Christi, qui non est scissus in nobis, integrum sine ulla scissione. Deo juvante, servabimus corpus Ecclesiae, et ad tribunal Domini cum fiducia stabimus.




[Col. 1201]
DECRETORUM DAMASO I PAPAE ASCRIPTORUM CENSURA.

1. Quae in Romana synodo Damasus constituisse obtenditur. ---In mox dicta Sarazanii collectione p. 21 [Col. 1202D] exstat: Vita B. Damasi ex cod. ms. archivii canonicorum S. Petri exscripta, in qua de illo praedicatur:

[Col. 1203A] I. In diebus autem illis, convocatis episcopis de diversis mundi partibus, celebravit concilium, in quo condemnavit Macedonium Spiritum sanctum negantem, et Eunomium et Donatum Arianae blasphemiae sectatores; condemnavit etiam Apollinarem Laodiciae Syriae episcopum, contra quem decrevit, ut Si quis Filium Dei, qui sicut vere Deus, ita vere homo fuit, vel humanitatis aliquid vel deitatis minus diceret habuisse, alienus ab Ecclesia judicaretur. Quam sententiam confirmari praecepit etiam in sancta secunda synodo, quae praecepto et auctoritate ejus apud Constantinopolim celebrata est.

II. Praecepit praeterea Damasus sacerdotibus, ut negarent sanctam communionem et ecclesiarum ingressum omnibus sacrilegis, qui bona ecclesiastica [Col. 1203B] invaserunt, et ex eis maxime qui decimas non persolverent.

III. Eos etiam censuit de domo Dei ejiciendos, qui fenori et usuris inserviunt, dicens inter raptorem et usurarium nullam esse distantiam.

IV. Similiter et eos qui in ecclesiis commorantes, vaniloquis et otiosis sermonibus vacant: aiebat enim: Si domus orationis est, sicut Dominus ait, nulli in ea licet, nisi orare, psallere, peccata confiteri, et veniam implorare.

V. Sed et illos anathematizandos censuit, qui divinae legis immemores, maleficiis et superstitionibus atque incantationibus vanis inserviunt . . . . . Ideo, inquit, praecipimus, ut quicumque divinationes, vel auguria, sive sortes quas mentiuntur esse sanctorum, [Col. 1203C] observaverit, et magos vel incantatores audierit, inter Christianos nullatenus nominetur.

VI. Eas quoque mulieres ab ecclesiis ejici volumus, quae daemonum illusionibus et phantasmatibus seductae, credunt se nocturno silentio cum Herodiade et innumera multitudine mulierum equitare, etc., usque, per devia quaeque deducit, ut apud Gratianum 26, quaest. 5, c. 12, et apud Augustinum lib. de Spiritu et anima c. 28, paucis verbis mutatis.

VII. Renovatum quoque fuit in eodem concilio, quod in Nicaeno fuerat constitutum, ut si quis die Dominico super horam tertiam ausus fuerit canere Missam, et aliis diebus a media quarta hora usque in horam nonam, anathematizetur.

VIII. Tunc quoque constituit S. Damasus, ut [Col. 1203D] psalmi die noctuque canerentur per omnes ecclesias. Qui et hoc praecepit, ut in fine uniuscujusque psalmi subjungeretur: Gloria Patri et Filio et Spiritui sancto: sicut erat in principio, et nunc, et semper, et in saecula saeculorum. Amen.

Ea ipsa decreta Baronius ad annum 384, velut sincera probat ac laudat. Unde et acta, ex quibus excerpta sunt, videtur admittere. Sed ea, quae in his actis decreta illa vel antecedunt vel subsequuntur, immo et quae in ipsis enuntiantur decretis, omnem eis fidem abrogant.

2. Falsorum Damasi gestorum architectus imperitus. Meletium et Paulinum haeresiarchas facit. Et ex iis quidem, quae subsequuntur, id in medium proferre [Col. 1204A] sufficiat: In eisdem enim (Orientis) partibus, imperante Valente, de cujus tyrannide supra dictum est, haeresiarchae tres erant, Meletius, Vitalis et Paulinus, qui scissam in tres partes Ecclesiam ad se rapere festinabant. Quis haec audiens, imperitiam ferat horum actorum artificis, Paulinum haeresiarcham insulse adeo appellantis; Paulinum, inquam, quem Damasus litteris suis tam modeste, tamque honorifice alloquitur (Dam. ep. 5), et de quo concilii Italiae patres ad Theodosium imp. anno 381 scribunt (Apud Sirm. app. cod. Th. pag. 103), Hunc in communione nostra mansisse consortia, quae a majoribus inoffense ducta, testantur? Quis vel patienter audiat Meletium eodem haeresiarchae nomine infamari, qui totius Orientis venerationem sibi conciliavit, qui et [Col. 1204B] magnus et divinus ab orthodoxis scriptoribus appellari meruit, quem mox citati concilii Italiae patres fidei concinere se censere testificantur? Ne Vitalis quidem, Valente imperante, haeresiarcha: sed tantum post imperatoris hujus necem eum Apollinarii haeresiarchae discipulum esse patefactum est. Ex verbis autem Hieronymi in superiori epist. 11, n. 2: In tres partes scissa ecclesia ad se rapere me festinat . . . Meletius, Vitalis atque Paulinus tibi haerere se dicunt, perperam intellectis hujusmodi figmenta nata esse haud obscurum est. Exinde si eadem acta persequi placet, haud longius progrediendum erit, ut commenta similia deprehendantur. In primis aliquot offendere est fragmenta superiorum epistolarum 10 et 11, Hieronymi ad Damasum, iis depravata interpolationibus, [Col. 1204C] quas in genuinis exemplaribus frustra quaesieris. Tum expositis petitionibus, quas Hieronymus in epistolis illis explicuit, subjicitur, Beatus vero Damasus his petitionibus congrue satisfecit, quod sane aliunde non novimus.

3. Plures ejus fabulae circa Ariminense concilium, Liberii exsilium, etc. Si vero ad ea, quae memoratis decretis praemittuntur, regrediamur, nec ibi minus aperte imperita impostoris fallacia se prodit. Nam Lucifer, Pancratius et Hilarius, quos a Liberio ad Constantium anno 354 missos, et anno 355 e concilio Mediolanensi relegatos esse constat, post concilium Ariminense, quod anno 359 habitum est, ad hunc imperatorem legati finguntur, ut eum super nequitiam in eodem concilio admissam commonerent. Deinde, [Col. 1204D] secundum eadem acta, Constantius Liberium extra civitatem, quasi in exsilium deportari praecepit: et habitavit extra, miliario tertio, in coemiterio quod dicitur Noella, via Salaria et dum in exsilium duceretur Damasum in urbe vicarium dereliquit. Quo tempore actum est, ut omnes episcopi, quos imperitia seu metus in Ariminensi concilio fecerat deviare, ad fidem catholicam ejus (Damasi) suasionibus remearent. Et paucis interpositis subjicitur, Eodem tempore, appropinquante solemnitate Paschali, qua in Christo renasci plurimi exoptabant, convocavit Liberius omnes catholicos ecclesiastici gradus, sedensque in coemiterio supradicto (Noella) sic loqui exorsus est, etc. Quae omnia sincerae rerum veritati [Col. 1205A] quantum repugnent, nemo non videt. Quippe Liberium Beroam in Thracia, ubi nulla ei clericos convocandi potestas erat, relegatum fuisse ex Theodoreto ac Sozomeno compertum est. Ibi Liberius ipse jam fractus, et ad Arianorum voluntatem inflexus, fidem sibi a Demophilo, qui Beroensis episcopus erat, expositam suscepisse se testatur (Liber. epist. 8, n. 6). Neque minus certum est, Liberium ante Ariminense concilium Romanae Ecclesiae non modo ereptum, sed et redditum fuisse. Unde Hilarius contra Constantium proxime post praedictum concilium scribens n. 11, hunc imperatorem sic alloquitur: Vertisti deinde usque ad Romam bellum tuum: eripuisti illinc episcopum: et, o te miserum, qui nescio utrum majore impietate relegaveris, quam remiseris. Mera [Col. 1205B] igitur fabula est illa Damasi, dum Liberius exsularet, ad eos qui Arimini lapsi fuerant revocandos collata opera. Idem de vicarii munere, quo simul functus ponitur, ac caeteris ibi enuntiatis sentiendum.

4. In decretis multiplex falsi suspicio. Exstat et in caeteris gestis, quae ibi narrantur, similium farrago ineptiarum. Unde mirari satis nequimus quo pacto doctus Annalium parens tantam hujusmodi actis tribuerit auctoritatem, ut Romanam synodum aliunde ignotam, et quae in ea jactitantur fuisse decreta, pro veris susciperet, maxime cum nec in ipsis decretis ulla veri sit similitudo.

5. Donatus fingitur Arianae blasphemiae sectator. Primo quidem quis ille est Donatus Arianae blasphemiae sectator, qui priori in decreto una cum Macedonio, [Col. 1205C] Eunomio et Apollinari condemnatus asseritur? Probabile est eum hic notari, qui nefandi in Africa schismatis auctor ac princeps fuit; eumque Arianae blasphemiae sectatorem ideo nuncupari, quia Ariani anno 347 Philippopoli congregati, epistolam synodicam Sardicensis concilii nomine inscriptam ad ipsum miserint. Sed ille nec ad Damasi tempora pervenit, nec ut Arianae blasphemiae sectator audiit. Tantum rumor percrebuerat, Arianos, cum a communione catholica discrepassent, Donatistas in Africa sibi sociare tentasse, ut Augustinus ab Alypio admonitus epist. olim 163, nunc 44, n. 6, scribit.

6. Fingitur Damasus praecepisse ut decreta ipsius synodus 2 firmaret. In cassum haec dicitur illius praecepto congregata. Deinde id quod adjicitur, Quam [Col. 1205D] sententiam confirmari praecepit etiam in sancta secunda synodo, refellunt hujus secundae synodi gesta et decreta, in quibus nulla Donati, nulla ullius qui Damasi vices gerat, aut qui ejus nomine quidquam praecipiat, mentio habetur. Hoc unum de concilio illo Damasus epistolis 8 et 9 Acholio ac sociis praecipit, ut operam dent, quemadmodum in eo Constantinopoli episcopus inculpatus ordinetur. Quia, inquit, epist. 8, n. 3. cognovi dispositum esse Constantinopoli concilium fieri debere, sinceritas vestra det operam, quemadmodum praedictae civitatis episcopus eligatur, qui nullam habeat reprehensionem. Ubi et illud notandum quod ait, Cognovi dispositum esse Constantinopoli concilium fieri debere, nec [Col. 1206A] dicit, praecepi Constantinopoli congregandum concilium. Ex quo confutatur et istud, quo sancta secunda synodus praecepto et auctoritate ejus apud Constantinopolim celebrata obtenditur, confirmaturque sententia Ant. Pagii ad annum 381, n. 7, aliorumque, qui hanc synodum a Damaso indictam negant.

7. Decreta pleraque disciplinam sapiunt V ac VI saeculo usitatam. Caetera decreta eam ut plurimum sapiunt disciplinam, quae in quinto ac posterioribus saeculis viguit. Nec suspicio deest, ea ex scriptis seu patrum, seu conciliorum Gallicanorum fuisse expressa. Et secundum quidem consentaneum est Agathensis concilii canoni 4, quo constituitur ut qui possessiones Ecclesiae abstulerint, quo usque reddant, ab ecclesiis [Col. 1206B] excludantur. Cum eodem aliisque conferendi sunt qui apud Augustinum in appendice tomi V exstant Caesarii Arelatensis Sermones 276 et 277, de reddendis decimis; 278, de auguriis; 283 et 286, de vitandis in ecclesia sermonibus otiosis. In hoc nominatim Caesarius num. 6 sic suos alloquitur auditores: Venientes ad ecclesiam hoc solum quod fieri expedit agite, id est, aut orate, aut psallite, ut et orando peccatorum veniam accipere, et psallendo ad spiritalem possitis laetitiam pervenire. Cui loco affine est illud superioris decreti 4: Si domus orationis est, sicut Dominus ait, nulli in ea licet nisi orare, psallere, peccata confiteri et veniam implorare.

8. Sortes sanctorum. Item decreto sequenti adversus eos, qui divinationes, auguria et sortes sanctorum [Col. 1206C] observant, valde cognatum est quod Aurelianensis I concilii canone 30 praecipitur, Si quis clericus, monachus, saecularis divinationem vel auguria crediderit observanda, vel sortes, quas mentiuntur esse sanctorum, quibuscumque putaverint intimandas, ab Ecclesiae communione pellantur. Similia sanciunt et Veneticum can. 16, Agathense can. 42, et Antisiodorense can. 4. In hoc sortes sanctorum de ligno aut de pane fieri, in Venetico et Agathensi quacumque Scripturarum inspectione, indicatur. Quo spectat illud capitulum a Sirmondo to. II Concil. Gall. pag. 157, ad ann. 789, relatum: Nullus in psalterio, vel in Evangelio, vel in aliis rebus sortiri praesumat, nec divinationes aliquas observare. Inter statuta Bonifacii archiepiscopi Moguntini Spicil. to. [Col. 1206D] IX, pag. 66, capitulum 33 sic exprimitur. Si quis presbyter aut clericus auguria vel divinationes aut somnia, sive sortes seu phylacteria, id est Scripturas observaverit, sciat se canonum subjacere vindictis. Ubi notatu dignum, quod sortes et phylacteria velut synonyma habeantur. Is autem mos, quo e Scripturarum inspectione futurorum praesagia capiebantur, quamvis a saeculo VI ineunte ac deinceps toties prohibitus, diu tamen postea perseveravit, et adhuc saeculo XII ineunte frequens erat. Hinc prognosticum illud, cujus Guibertus abbas Novig. lib. II de Vita sua et lib. 3, c. 4, necnon Guillelmus Malmesb. lib. I de Pont. Angl. fol. 121, meminere, quo videlicet, aperto codice sacro, futuros mores electi sive episcopi sive [Col. 1207A] abbatis conjiciebant. Quem morem antiquissimum esse probat noster Edmundus Martene to. II de Antiq. Eccl. rit. pag. 331.

9. Mulieres daemonum illusionibus seductae.---Quod in decreto 6 de mulieribus daemonum illusionibus seductis legimus, habemus et in appendice to. VI Augustini, lib. de Spiritu et Anima c. 28, ac velut ex canone 1 Ancyrani concilii citatur a Burchardo lib. X, c. 1; Ivone p. 11, c. 30, et Gratiano 26, quaest. 5, c. 12. Cui adjudicandum sit, non facile definiatur. Ad praedictum de spiritu et anima librum quod attinet, cum is pene merus cento sit ex variis excerptis undequaque lectis conflatus, totus ille de seductis mulierculis locus aliunde adscitus merito censeatur. Sed neque inter Anquirensis seu Ancyrani [Col. 1207B] concilii canones comparet. Restaret igitur ut illum praenominati canonum compilatores ex Romanae synodi gestis in vita Damasi laudatis sumpsisse judicarentur, nisi duo obstarent: primum, quod a nullo eorum aut Damaso aut Romanae synodo attribuatur; alterum, quod apud illos plenior et integrior, in vita autem Damasi magis jejunus ac manifeste decurtatus appareat: adeoque illic ex fonte purus, hic autem corruptus fluat. Brevius, sed huic omnino simile est decretum aliud, quod Burchardus lib. X, c. 29, et Ivo p. 11, c. 54, ex Agathensi concilio c. 4 citant, quamvis ab hoc concilio pariter absit: Perquirendum est si aliqua femima sit, quae per quaedam maleficia et incantationes mentes hominum se immutare posse dicat, id est, ut de odio in [Col. 1207C] amorem, aut de amore in odium convertat, aut bona hominum aut damnet aut subripiat: et si aliqua est, quae se dicat cum daemonum turba in similitudinem mulierum transformata certis noctibus equitare super quasdam bestias, et in eorum consortio annumeratam esse; haec talis omnimodis scopis correpta, ex parochia ejiciatur.

10. De Missarum celebrandarum hora.---Decretum 7 de horis quibus Missas celebrare liceat, non minus videtur fictitium, quam Nicaenus canon, cujus renovatio in eo obtenditur. Inter ea, quae Isidorus Mercator primis pontificibus affinxit, exstat istud Telesphori papae nomine: Reliquis temporibus (a nocte nativitatis Domini) Missarum celebrationes ante horam tertiam minime sunt celebrandae; [Col. 1207D] cujus falsitatem de ipso Telesphoro agentes pag. 59, probavimus.

11. An psalmorum alternis vicibus canendorum Damasus sit auctor.---Decretum 8, quo dicitur S. Damasus constituisse, ut psalmi die noctuque canerentur per omnes ecclesias, atque hoc, ut apud Anastasium additur, presbyteris et episcopis vel monasteriis praecepisse, intelligi dupliciter potest: vel nimirum ut simpliciter canerentur, vel ut alternis vicibus. At vero hunc morem ut per ecclesias psalmi simpliciter canerentur, non a Damaso coepisse, sed ab Ecclesiae initio semper obtinuisse antiquitatis periti sentiunt. Ut etiam hymni nonnulli alternis choris decantarentur, S. Ignatium Antiochenum [Col. 1208A] episcopum in ecclesia sua instituisse, atque hunc unum ab Antiochena ecclesia ad caeteras permanasse Socrates lib. VI, c. 8, auctor est. Hoc etiam Plinius epist. 102, ad Trajanum sese a Christianis comperisse scribit, quod essent soliti stato die ante lucem convenire, carmenque Christo quasi Deo dicere secum invicem. Neque auctoritati huic detrahit quidquam, quod Tertullianus Apologet. cap. 2, istud invicem praetermittit, ac dicere satis habet, Plinium ad Trajanum scripsisse, nihil aliud se de sacramentis eorum (Christianorum) comperisse, quam coetus antelucanos ad canendum Christo et Deo. Ibi enim Tertulliano, Plinii non tam verba quam sententiam referenti, licita fuit hujusmodi praetermissio. Ex mutua autem verborum Plinii Tertullianique [Col. 1208B] collatione prope certa videtur Lomberti conjectura, qua pro Christo et Deo, apud Tertullianum Christo ut Deo restituendum esse arbitratur. Quis enim non animadvertat, eum illud Plinii Christo quasi Deo exprimere voluisse, adeoque ut pro quasi, non et, debuisse scribere? Certe in veteribus libris et pro ut frequens legitur. Et id quidem hic observandum duxi, ut quod superius pag. 59 in eumdem Tertulliani locum ex relatione non satis accurata obiter annotatum fuerat, inde corrigatur. Verum ut ad id, unde digressi fueramus, regrediatur oratio, Plinius ibi, non secus atque Socrates supra, tantum hymnos quosdam, non generatim psalmos in Christianorum coetibus alternatim decantatos memorat. Plerique vero decretum allatum de psalmorum cantu [Col. 1208C] alternis vicibus celebrando interpretantur, nec aliunde permoti Damasum usus hujus auctorem faciunt. Quod quidem ita persuasum habebat vetus scriptor a Mabillonio nostro praef. in II par. saec. IV, Act. Bened. n. 210 Laudatus, ut in Chronologia Lirinensi de S. Agricolo, qui ex Lirinensi coenobio ad Avenionensis ecclesiae cathedram raptus fuerat, eoque cantum alternum inducere voluerat, istud tradiderit his verbis: Voluit etiam horas canonicas et divina officia deinceps in eadem ecclesia eodem modo, quo solerent in monasteriis, alternis videlicet cantibus recitari. Nondum enim in illis partibus invaluerat ille mos, quem aliquot ante annos Damasus pontifex maximus invexerat.

12. Moris hujus auctor Ambrosius in Occidente. [Col. 1208D] Flavianus et Diodorus in Oriente.---Nihilo tamen minus Cardin. Bona de Div. psalmod. c. 16, n. 1, erroris eos notat, qui Damasum cantus alterni in Occidente auctorem asserunt, cum quotquot in latina ecclesia de sacris ritibus scribunt, inductae hujus consuetudinis gloriam Ambrosio tribuant, nitanturque testimonio Augustini, qui lib. IX Conf. c. 7 rem memoriae mandavit in hunc modum: Non longe coeperat Mediolanensis ecclesia genus hoc consolationis et exhortationis celebrare, magno studio fratrum concinentium vocibus et cordibus. Nimirum annus erat, aut non multo amplius, cum Justina Valentiniani regis pueri mater hominem tuum Ambrosium persequeretur haeresis suae causa, qua fuerat seducta [Col. 1209A] ab Arianis. Excubabat pia plebs in ecclesia, mori parata cum episcopo suo servo tuo . . . . Tunc hymni et psalmi ut canerentur secundum morem Orientalium partium, ne populus moeroris taedio contabesceret, institutum est, et ex illo in hodiernum retentum, multis jam ac pene omnibus gregibus tuis et per caetera orbis imitantibus. In Oriente autem, Theodoreto lib. II Hist. eccl. c. 24 teste, Flavianus ac Diodorus, cum adhuc inter laicos versarentur, primi psallentium choros duas in partes diviserunt, et Davidicos hymnos alternis canere docuerunt: quod quidem tunc primum Antiochiae fieri coeptum, inde ad reliquos pervasit, et ad ultimos usque terrarum fines perlatum est.

13. Dici nequit eum a Damaso confirmatum esse.--- [Col. 1209B] Pia ecclesiarum aemulatione propagatus fuit.---Sic vero laudatus Cardinalis pium hunc morem ab Ambrosio primum in Occidentem affirmat inductum, ut postea et a Damaso papa pontificali auctoritate confirmatum existimet, atque hinc historicorum nonnullorum, qui Damasum ejus auctorem credunt, errorem effluxisse opinetur. Verum nec errore vacat haec opinio. Si enim ab eo tantum tempore, quo Ambrosium Justina persequebatur, quod anno 386 contigit, coepit haec consuetudo; quomodo illam potuit confirmare Damasus, quem anno 384 obiisse ac Siricium ab initio saltem anni 385 successorem habuisse, ipsius Siricii ad Himerium epistola fidem facit. Et vero cum Augustinus morem illum brevi per totum pene orbem propagatum memoret, hanc tamen [Col. 1209C] Damasi confirmationem prorsus silet. Ac longe probabilius est, singulas ecclesias sancta quadam aemulatione potius, quam ulla pontificali auctoritate, illum arripuisse. Certe in Avenionensi ecclesia cum S. Agricolus ejus administrationem suscepit, nondum obtinuerat, ut supra vidimus. Idem dicendum et de Arelatensi, cum ei praefectus est Caesarius; qui cum tandem impetrasset, ut et illa consuetudo admitteretur, gaudium suum continere non valens, illud singulari Sermone, qui nunc apud Augustinum 284 in appendice tomi V exstat, aperuit: Plures enim erant anni, inquit, quod pro hac re aestuabat animus meus, et tota cordis intentione desiderabat, ut illam psallendi consuetudinem vobis pius Dominus inspiraret . . . . Cum enim vos ego ita psallere desiderarem, [Col. 1209D] quomodo in aliis vicinis civitatibus psallebatur, taliter praeparavit Deus animum vestrum, ut hoc etiam melius, adjuvante Domino, compleatis. Sane si summi pontificis praecessisset ea de re generale praeceptum, tam celebres ecclesiae, in Italiae confinio positae, ei parere tam diu non distulissent; nec praetermisisset Caesarius apostolicae sedis in Galliis vices gerens tam gravem commendare auctoritatem, ut quod tanto animi aestu exoptabat, citius consequeretur. Neque tamen ait, Cum enim vos ego ita psallere desiderarem, quomodo sedis apostolicae praecepto jubebatur; sed hoc tantum, quomodo in aliis vicinis civitatibus psallebatur. In superiore autem loco ex chronologia Lirinensi notandum, [Col. 1210A] haec, Nondum enim in illis partibus invaluerat ille mos, quem aliquot ante annos Damasus pontifex maximus invexerat, minime S. Agricoli verba esse, sed chronographi.

14. An Damasus constituerit, ut GLORIA PATRI, etc., psalmis subjungeretur.---An saltem admittenda decreti ultimi postrema pars, qua Damasus constituisse dicitur, ut in fine cujusque psalmi Gloria Patri, etc., adjungeretur? Cardinalis Bona de Div. psalm. cap. 16, n. 2, fatetur, multos scriptores alioquin fide dignissimos hanc doxologiae in fine psalmorum canendae legem ad Damasum referre, eamque ab hoc papa Hieronymi persuasu et inductu latam arbitrari. Verum hos deceptos esse monet adulterina epistola, quam scilicet Hieronymo Isidorus Mercator supposuit, in [Col. 1210B] qua legere est: Precatur ergo cliens tuus, ut vox ista psallentium in sede tua Romana diu noctuque canatur, et in fine psalmi cujuslibet sive matutinis sive vespertinis horis conjungi praecipiat apostolatus tui ordo Gloria Patri et Filio et Spiritui sancto; sicut erat, etc. Sane anno 529, ut ex Vasensis II concilii, quod hoc anno est celebratum, canone 5, colligitur, hic usus in Galliis nondum receptus erat, ut doxologiae Gloria Patri versus Sicut erat adjungeretur, quamvis aliis in regionibus jam obtinuisset. Sic enim loquitur concilium: Quia non solum in sede apostolica, sed etiam per totum Orientem et totam Africam vel Italiam, propter haereticorum astutiam, qui Dei Filium non semper cum Patre fuisse, sed a tempore coepisse blasphemant, in omnibus clausulis, post [Col. 1210C] Gloria, Sicut erat in principio dicitur, etiam et nos in universis ecclesiis nostris hoc ita dicendum esse decernimus. Ibi quidem post verba in omnibus clausulis non exprimitur vox psalmorum, sed hanc tamen subaudiri liquet ex his Vigilii papae epist. I, ad Profuturum Bracarensem episcopum, num. 3: Illud autem novelli esse judicamus erroris, quod cum in fine psalmorum ab omnibus Catholicis ex more dicatur Gloria Patri et Filio et Spiritui sancto, etc. Si autem in accessione versus Sicut erat Oriente toto posterior fuit Gallia, eum certe in usu canendi Gloria Patri longe praecessit. Cassianus quippe in libro II de Instit. coenob., qui ante annum 416 adornatus creditur, cap. 8 scribit: Illud etiam, quod in hac provincia (Gallicana) vidimus, [Col. 1210D] ut uno cantante in clausula psalmi omnes stantes concinant cum clamore Gloria Patri et Filio et Spiritui sancto, nusquam per omnem Orientem audivimus. Quae cum ita sint, fatendum doxologiae Gloria Patri cum accessione versus Sicut erat in fine cujusque psalmi canendae usum antiquum esse, cum haereseos Arianae compescendae gratia excogitatus sit, ac paulatim per totam Ecclesiam fuisse receptum: sed nihil est cur Damaso tribuatur.

15. Damasi decretum circa ritum cantandi in Urbe alleluia.---Praeter octo superiora decreta, quae Damaso ascribuntur velut in Romana synodo edita, aliud ei Gregorius I circa vocabuli Alleluia in Urbe cantandi ritum attribuit. Ex Sicilia nempe veniens [Col. 1211A] nonnemo cum hoc papa expostularat, quod ecclesiae Constantinopolitanae seu Graecorum consuetudines per omnia sequeretur, nominatimque quia alleluia dici ad Missas extra Pentecostes tempora fecisset. Tum pius ac modestus pontifex etiam injuste expostulantem non sine idonea satisfactione repulit; sed, sicut ipse mense Octobri Indict. 2, ad Joannem episcopum Syracusanum scribit, Ego, inquit, respondi, quia in nullo eorum (quae reprehendebat) aliam ecclesiam secuti sumus; ac deinde subjicit: Nam ut alleluia hic (veteres mss. Reg. et Colb. non) diceretur, de Jerosolymorum ecclesia ex beati Hieronymi traditione tempore beatae memoriae Damasi traditur tractum. Et ideo magis in hac re illam consuetudinem amputavimus. Quo in loco quid sibi [Col. 1211B] velit Gregorius, excutiendum: ut inde quid decreverit ipse, quidve a Damaso decretum dicat, percipiatur.

16. Verborum Gregorii prima interpretatio exponitur.---Illum Cardinalis Bona de div. psal. cap. 16 ita interpretatur, ut cum tempore tantum Paschali alleluia cantaretur, tunc (Hieronymi hortatu a Damaso) sancitum sit, ut etiam extra illud frequentaretur. Cardinalis hujus interpretationi etiam Tillemontius to. VIII, pag. 420, accedit. Ex quo duo illi clarissimi viri traditionem a Gregorio commendatam non admodum certam esse observant; cum, inquiunt, alleluia canendi mos Romae Damasi aevo tam frequens esset, ut etiam in exsequiis, Hieronymo teste in epitaphio Fabiolae, audiretur. Addit Tillemontius, [Col. 1211C] nec illud certum, an Hieronymus ante Damasi obitum Jerosolymam adierit. Verum etiamsi admitteretur eorum interpretatio, et Hieronymum antequam ad Damasum se conferret, Jerosolymam non adiisse concederetur, ex rationibus allatis nihil adversus traditionem a Gregorio memoratam conficeretur. Primo enim ipsi de alleluia tantum intra Missas cantando, non de vocabulo eodem extra Missas et in exsequiis frequentando sermo est. Deinde post Damasi obitum, adeoque post invectum novum morem, exsequiae Fabiolae contigerunt. Denique cum Hieronymum, antequam Romam contenderet, in Syria degisse constet; eum etiam ibi Jerosolymorum consuetudines compertas habere potuisse indubitatum est.

[Col. 1211D] 17. Altera ei anteferenda.---Sed virorum laudatorum interpretationi Isidorus Mercator secutus est prorsus oppositam. Non enim ille, nisi ex citatorum Gregorii verborum occasione, Hieronymum induxit ad Damasum ita scribentem: In Ecclesia autem (alleluia dicendi usus) a sancta Resurrectione usque ad sanctam Pentecosten finiatur inter dierum spatia quinquaginta. Ex quo Gregorium sic ab eo intellectum esse evidens est, ut cum alleluia prius cantaretur extra Pentecosten, illud Damasus Hieronymi hortatu intra Pentecosten tantum dicendum esse decreverit. Et is quidem verborum Gregorii intellectus cum ipsius orationi, tum historicae veritati apprime congruit. Certum est enim Augustini aevo quasdam [Col. 1212A] exstitisse ecclesias, in quibus alleluia Paschali tantum tempore cantabatur. Quocirca idem Doctor epist. olim 119, nunc 55, cap. 17, scribit: Ut autem alleluia per illos solos dies quinquaginta in ecclesia cantetur, non usquequaque observatur; nam et aliis diebus varie cantatur alibi et alibi. Porro ex iis ecclesiis, quae alleluia tantum intra tempus Paschale cantabant, unam fuisse Romanam ex Sozomeno haud temere colligitur (Soz. lib. VII, c. 19). Erravit ille quidem cum scripsit, Romae quotannis semel canitur alleluia primo die Paschalis festivitatis, et Nicephoro Callisti verba ejus exscribenti errandi auctor fuit (Niceph. lib. XII, c. 34): sed non alia videtur erroris illius causa, nisi quod cum apud scriptores latinos Pascha vel de toto tempore Paschali, [Col. 1212B] vel de uno resurrectionis Domini die promiscue dicatur, alleluia Romae tantum in Pascha cantari audiens, de uno die interpretatus est, quod de toto tempore Paschali sibi dictum fuerat.

18. Neque minus apte cohaeret eadem interpretatio Gregorii orationi. Praemittit quippe secum quemdam conquestum esse, quia alleluia dici ad Missas extra Pentecostes tempora fecisset. Unde consequens est, ut antea nonnisi intra Pentecostes tempora diceretur. Tum expostulanti quod Graecorum consuetudines in Romanam ecclesiam invexisset, respondet, In nullo eorum aliam ecclesiam secuti sumus. Exindeque secundum mss. Regium et Colbertinum apposite subjicit: Nam ut alleluia hic non diceretur (supple extra Pentecostes tempora) de Jerosolymorum [Col. 1212C] ecclesia ex beati Hieronymi traditione, tempore beatae memoriae Damasi papae, traditur tractum. Et ideo magis in hac re, qua illud etiam extra Pentecostes tempora dici jussimus, illam consuetudinem amputavimus, quae hic a Graecis fuerat tradita. Sane in hac tota oratione sic explicata nihil est, quod Gregorii scopo non aptissime congruat. Contra si cum vulgata lectione, Nam ut alleluia hic diceretur, suppleatur pariter extra Pentecostes tempora, non tantum obscura et omni intellectu destituta, sed etiam absurda evadit ejusdem pontificis oratio.

19. Quo pacto stare queat a Gregorio prolata traditio.---His positis, quaerendum jam restat, an id saltem valeat stare, quod Gregorius velut ab Hieronymo ex traditione tractum scribit. Nonne hujusmodi [Col. 1212D] traditioni adversatur, quod idem Doctor initio libri contra Vigilantium hujus haeretici dictum improbat, numquam nisi in Pascha alleluia cantandum affirmantis; aut quod in epitaphio Fabiolae, totius urbis ad ejus exsequias concursu memorato subjicit, Sonabant psalmi, et aurata templorum reboans in sublime quatiebat alleluia? Immo etiam non longe ante Gregorii tempora, saltem in Italiae ecclesiis, alleluia extra Pentecosten cantari ac frequentari consuevisse argumento est ipsa Gregorio nota atque familiaris Benedictina Regula, cujus capite 15 praecipitur: Ut omni Dominica extra quadragesimam cantica Matutini, Prima, Tertia, Sexta, Nonaque cum alleluia dicantur; caeteris autem diebus [Col. 1213A] a Pentecoste usque ad caput quadragesimae omnibus noctibus (alleluia) cum sex posterioribus psalmis tantum ad Nocturnos dicatur. Cum his tamen componi potest memorata traditio, si quod superius a nobis est observatum, admittatur, eam scilicet de alleluia ad Missas dicendo intelligendam esse: adeo ut quod Regula Benedictina loco citato de responsoriis constituit, Responsoria vero numquam dicantur cum alleluia, nisi a Pascha usque ad Pentecosten, hoc etiam Romae ante Gregorii tempora in Missis obtineret, ut numquam cum alleluia nisi a Pascha usque ad Pentecosten dicerentur. Gregorius autem consuetudinem, quae ut ferebat fama, Romae a Damaso coeperat, abrogare, atque abrogatam ab hoc papa revocare sibi licere existimavit.

[Col. 1213B] 20. Quinque decreta Damaso attributa. In Crabbiana conciliorum editione ac deinde in caeteris alia quinque vulgata sunt Damasi nomine decreta e Gratiani et Ivonis compilationibus collecta, quorum primum a Gratiano 2, quaest. 3, cap. 2, ita effertur: Calumniator, si in accusatione defecerit, talionem accipiat. Excerptum est autem ex Isidoriana epistola ad Stephanum episcopum Damasi nomine conficta, cap. 7, cujus ipsamet verba ab eodem Gratiano IV, quaest. 3, c. 4, referuntur. Quod vero ibi praecipitur, consentaneum est Cod. Th. lib. IX, tit. I, legi 14, et tit. 10, legi 3.

21. Alterum ita referunt: Si quis episcopum aut presbyterum, aut diaconum falsis criminibus impetierit vel accusaverit, et probare non potuerit, [Col. 1213C] nec in fine dandam ei communionem censemus. Verum hoc, quod a Gratiano II, quaest. 3, c. 4, ut Damasi, ab Ivone autem part. VI, c. 240, post Burchardum lib. II, c. 195, ut Carthaginensis concilii can. 5, citatur, neutrius est, sed e Liberitani concilii can. 75.

22. Tertium, quod Gratianus X, quaest. I, cap. 15, profert, est hujusmodi: Hanc consuetudinem, quae contra sanctam Ecclesiam catholicam augeri videtur, omnino interdicimus, ut nullo modo umquam oblationes, quae intra sanctam ecclesiam offeruntur, sub dominio laicorum detineantur: sed tantummodo sacerdotibus, qui quotidie Domino servire videntur, liceat comedere et bibere: quia in veteri Testamento (Levit. II et XXIV) prohibuit Dominus panes sanctos comedere filiis Israel, nisi tantummodo Aaron et [Col. 1213D] filiis ejus: qui panes longe erant ab istis panibus, qui nunc in sancta Ecclesia offeruntur; quia illi sub umbra Legis erant; qui vero modo, sub gratia sunt Spiritus sancti, toti mundo Evangelio coruscante, lucidiores esse videntur. Qua fronte aut qua conscientia oblationes vultis accipere, qui vix valetis pro vobis, nedum pro aliis, Deo preces offerre? Quia pravum est et contra Dominicum praeceptum, et detrimentum animae suae infert, qui illud agere conatur, quod ei nulla ratione conceditur. Quia omnibus sanctis patribus nostrisque prioribus placuit, hanc sanctionem fieri, et nos similiter in iisdem persistere volumus, ut nullus audeat irritum facere hoc, quod constitutum est, si in perpetua damnatione noluerit [Col. 1214A] persistere. Si quis vero contra hanc regulam nostram, et contra regulam sanctorum CCCXVIII patrum, qui in Nicaeno concilio hoc constituerunt, temerarius praesumptor fuerit, et de caetero oblationes de sacris ecclesiis auferre molitus fuerit, sub anathematis vinculo sit colligatus et condemnatus. Responderunt omnes, fiat, fiat.

23. Circa hoc decretum observo primum, nihil aliud videri nisi commentum ejus, qui epistolam composuit apud Hieronymum edit. nov. t. V, p. 420, ut Hieronymi ad Damasum de oblationibus altaris inscriptam, in qua is Doctor sic ad hunc papam scribere fingitur:

Noverit sancta auctoritas tua, papa venerande, quia de quaestione, quam clientulo tuo proposuisti, [Col. 1214B] et congrua responsa per epistolam mandasti, hoc est de panibus a fidelibus in altari oblatis, quis illis jure uti debeat. Quantum a praecipuis Ecclesiae doctoribus investigare valui, in paucis tibi rescribere curavi. Testes autem idonei, quos ad hanc rem corroborandam concitavi (Leg. consultavi), hi sunt: Gregorius Nazianzenus mirabilis doctor, Cyrillus, Athanasius, Theophilus, Anatolius, Johannes Chrysostomus, Eustachius, Eusebius chronographus et noster Hilarius: qui omnes uno ore eodemque consensu, veluti vera sancti Spiritus organa, anathematis mucrone censent esse feriendos, qui in usus laicorum panes oblationum contulerint: quia omnino sacerdotibus solis debentur, nisi forte religionis gratia laici pro benedictione de manu sacerdotis [Col. 1214C] accipiant. Non solum autem de panibus in ecclesia hoc sanxerunt patres nostri, sed de omnibus quae altari offeruntur, dicentes atque docentes magnum nefas esse, et per omnia diabolica temeritate hoc fieri ubicumque acciderit; et valde esse intolerabile sanctae Ecclesiae, ut sine vindicta sanctorum canonum remaneat. Unde Chrysostomus in commentariis super Matthaeum (Matth. XII, 1), ubi discipuli spicas vellebant sabbato, et Pharisaei reprehendebant, sic ait: Si non licuit David et viris ejus adhuc sub umbra legis comedere panes propositionis, quando ab Abimelech panes petiit fame stimulante; quomodo nunc Evangelio coruscante persuaderi debet laicis ut oblationem panum Deo oblatorum suis usibus rapiant? Dicit namque perinde Apostolus: [Col. 1214D] Qui altari serviunt, de altari participent (X, quaest. 1, c. 13). Ergo quia sacerdotes pro omnibus orare solent quorum eleemosynas et oblationes accipiunt, qua fronte praesumunt laici oblationes, quas Christiani pro peccatis suis offerunt, vel comedere, vel aliis concedere, cum ipsi non debeant pro populis orare? Ob hoc, papa gloriose, mittere oportet illos praesumptores in excommunicationem perpetuam; ut caeteri metum habeant, et amplius haec in Ecclesia ne fiant.

24. Utrumque opus impostoris esse.---Circa quam epistolam in Hieronymi novissima editione notatum est, ab ejus opifice nomina congeri auctorum, e quibus tamen nihil adducit, quia nihil eorum legerat; [Col. 1215A] Chrysostomi nominatim commentarios citari, cum divus Hieronymus Chrysostomum prorsus ignorarit. Ignoravit certe commentarios ejus in Matthaeum, quamdiu Damasus vixit. Anno enim 384 vivere desiit hic papa. Chrysostomus autem tantum anno 386 presbyter ordinatus concionari coepit. Sed et verba velut ex commentariis ejus in Matth. XII, 1, hic citata, in illis frustra quaesivimus. Praeterea si epistolam istam cum praemisso decreto conferamus, unius ejusdemque artificis opus esse deprehendemus, modo consiliarii qui consulatur, modo judicis qui sententiam dicat, personam ferentis. Et ex eodem quidem fonte cum Gregorius presbyter nomine Polycarpi notus, tum Gratianus utrumque excerpserunt. Impostorem quoque multa alia produnt. Nam cum anno [Col. 1215B] 502 sub Symmacho papa coram concilio lecta esset scriptura regis Herulorum, qua regibus in facultates ecclesiae quoddam jus attribuere tentabat, ut rei hactenus inauditae reclamavit universum concilium, ac nominatim Eulalius episcopus dixit (Symmach. ep. V, n. 11): Laicis quamvis religiosis nulla de ecclesiasticis facultatibus aliqua disponendi legitur umquam attributa facultas. Quapropter Damasi, ac longe magis Nicaenae synodi, temporibus nihil opus erat, ut ab ecclesiasticis oblationibus sibi vindicandis laici coercerentur. Ista prava consuetudo, quam in dies augeri et crescere impostor queritur, saeculi potius IX, initia sapit. Quocirca episcopi anno 836 in Aquisgranensi II concilio congregati, id quod antea contra eos, qui nullum esse discrimen [Col. 1215C] dicebant, si rebus Deo oblatis in suis necessitatibus uterentur, ad Pippinum regem scripserant, tribus libris ad eumdem regem missis Scripturarum, patrum conciliorumque testimoniis confirmarunt.

25. Isidoro Mercatori haud temere tribui utrumque posse.---Utrumque igitur scriptum apte in illud convenit tempus, quo Isidorus impostor vixit. Neutrum quidem exstat in ampla ejus collectione: sed nihil vetat quominus post ejus editionem ingenium mendaciis adeo fecundum nonnihil novi protulisse censeatur. Sane qui de versu Gloria Patri in fine cujusque psalmi adjungendo Hieronymi nomine ad Damasum scripsit, Precatur ergo cliens tuus, eodem nomine eumdem alloqui nunc videtur in hunc modum, Quia de quaestione quam proposuisti clientulo [Col. 1215D] tuo. Qui utroque in scripto sanctionem recentem velut antiquam sanctorum patrum regulam audire vult, nonne dignoscitur ipse esse, qui placita sua tamquam majorum decreta venditare solet, ac vetustiores Romanos pontifices inducere consuevit eorum vindices decretorum, quae posteriores dumtaxat edixerunt? Ipsi demum peculiare est commenta sua Nicaeni consilii fictitia auctoritate commendare. Quod ut ei felicius cedat, ab ipso collectionis suae prooemio id summo studio enititur, ut Nicaeni concilii longe plures canones, quam qui habentur olim fuisse persuadeat. Unde et identidem, sed maxime in pseudo-Julii epistola, plurima huic concilio adscribere non timet decreta, quae ab eo prorsus aliena [Col. 1216A] sunt. Cui igitur reddamus decretum contra eos, qui oblationes de sacris ecclesiis auferre moliuntur, quod nobis ut antiqua CCCXVIII patrum Nicaenorum regula mendacissime jactitatur, nisi notissimo mendaciorum hujusmodi parenti?

26. De violatoribus canonum.---In editionibus conciliorum quartum hoc refertur decretum: Violatores canonum voluntarii graviter a sanctis patribus judicantur, et a sancto Spiritu, cujus instinctu ac dono dictati sunt, damnantur: quoniam blasphemare in Spiritum sanctum non incongrue videntur, etc. Istud tamen ineditum non erat. A Gratiano enim 25, quaest. I, c. 5, descriptum est ex ea epistola, quam Isidorus Mercator Damaso ut ad Aurelium Carthaginensem episcopum rescribenti suppositam collectioni [Col. 1216B] suae praeposuit, quamque apud Labbeum, tom. II Concil. pag. 863 et alibi vulgatam videre licet.

27. De metropolitanis, qui pallium expetere negligunt.---Postremum ita se habet: Quoniam quidam metropolitanorum fidem suam, secundum priscam consuetudinem, sanctae sedi apostolicae exponere detrectantes, usum pallii neque expetunt, nec percipiunt; ac per hoc episcoporum consecratio viduatis ecclesiis non sine periculo protelatur: placuit ut quisquis metropolitanus infra tres menses consecrationis suae ad fidem suam exponendam, palliumque suscipiendum ad apostolicam sedem non miserit, commissa sibi careat dignitate; sitque licentia metropolitanis aliis, post secundam et tertiam commonitionem, viduatis ecclesiis, cum consilio Romani [Col. 1216C] pontificis, ordinando episcopos subvenire (Ans. viduatae ecclesiae . . . ordinando episcopum). Si vero consecrandi episcopi negligentia provenerit, ut ultra tres menses ecclesia viduata consistat; communione privetur quo usque aut loco cedat, aut se consecrandum praebere non differat. Quod si ultra quinque menses per suam negligentiam retinuerit viduatam ecclesiam; neque ibi, neque alibi consecrationis donum percipiat, immo metropolitani sui judicio cedat (Ans. recedat). Et istud quidem Damaso ab Anselmo lib. VI, c. 80; Burchardo lib. I, c. 25; Polycarpo lib. II, tit. 10, et Panormiae auctore lib. III, c. 11, ascribitur. At Ivo par. III, c. 136, ac Gratianus dist. 100, c. 1, quibus et concinit Innocentius III, lib. I epist. 117, ad Bituricensem archiepiscopum, cujus [Col. 1216D] initium Ne si universi, illud Pelagio attribuunt. Idem Innocentius, extra de translat. episc. c. 2,  1, relatus, velut ex Canone postrema ejus verba sic citat: Neque illud, quod in Canone legitur de electo, ut si ultra sex (nota ibi sex, non quinque legi) menses per suam negligentiam retinuerit ecclesiam viduatam, nec ibi nec alibi donum consecrationis accipiat, immo metropolitani sui cedat judicio, etc.

28. Verum neque Damaso, neque Pelagio I aut II congruit, utpote quo asseritur ac vindicatur disciplina octavo tantum saeculo inducta, uti colligere est ex concilio cui Bonifacius episcopus Moguntinus anno 742 praefuit, et de quo epist. 105 ipse scribit: Decrevimus nostro synodali conventu, et confessi [Col. 1217A] sumus fidem catholicam et unitatem et subjectionem Romanae ecclesiae fine tenus servare, sancto Petro et vicariis ejus velle subjici, metropolitanos pallia ab illa sede quaerere. Unde planum est metropolitanis, saltem in Gallia, necdum anno 742 ullam impositam fuisse legem, qua pallia quaerere ab apostolica sede cogerentur. Immo Francos decreto praedicto non statim paruisse, ac metropolitanos, an ab apostolica sede pallia quaererent, etiam postea deliberasse, cum ex epistola 5 Zacchariae papae ad Bonifacium, tum ex ea quam Bonifacius huic rescripsit, comperimus. Si autem medio saeculo VIII nondum is plane obtinuerat mos, ut ab apostolica sede pallia metropolitani quaererent; quis non hac etiam aetate multo recentius censeat decretum, quod editum esse liquet, [Col. 1217B] cum jam longo usu receptum erat, ut metropolitani non solum ab apostolica sede expeterent pallium, verum etiam quoad illud percepissent, officio suo fungi et episcopos ordinare non valerent? Monuerunt [Col. 1218A] novissimi editores Gratiani, pro eo quod in fronte memorati decreti obtinet, Pelagius papa, in duobus codicibus Vaticanis haberi Joannes VIII ex concilio III apud Ravennam. Nec quisquam inficias ierit, illud apte in tempora convenire hujus papae, quem item Gratianus dist. 100, c. 4, laudat ut Wiliberto Agrippinensi episcopo sic scribentem: Optatum tibi pallium nunc conferre nequivimus, quia fidei tuae paginam minus quam oporteat continere reperimus. Hic in transcursu observo, etiamsi Zachariae papae aevo id moris nondum obtinuerat, ut omnes metropolitani pallium ab apostolicae sede quaerere tenerentur, eos tamen quibus tum concedebatur, prius apostolicae sedi fidem suam exponere consuevisse. Quocirca scribit idem papa epist. 4 ad Bonifacium: [Col. 1218B] Qualiter enim mos pallii sit, vel quomodo fidem suam exponere debeant hi qui pallio uti conceduntur, eis direximus.




[Col. 1217]
DUO CARMINA A QUIBUSDAM INSUPER DAMASO PAPAE ASCRIPTA. (C,S)*



EPITAPHIUM SISENNII PRESBYTERI.
(Apud Gruter. pag. 1172, n. 9.)
[Col. 1217B]

Presbyter hic voluit Sisinnus ponere membra,
Omnibus acceptus populis, dignusque sacerdos;
Qui sciret sanctae servare foedera matris:
[Col. 1217C] Blandus amore Dei semper qui vivere nosset,
Contentusque suo nesciret principis aulam.



AD QUEMDAM FRATREM CORRIPIENDUM [a 1Kb] .
(E membranis Bibliothecae Passioneiae, nunc Angelicae Eremit. Augustinensium [b 1Kb] .)


Tityre, tu fido recubans sub tegmine Christi
[Col. 1218B] Divinos apices [c 1Kb] sacro modularis in ore.
Non falsas fabulas [d 1Kb] studio meditaris inani:
Illis nam capitur felicis gloria vitae,
Istis succedent poenae sine fine perennes.
[Col. 1218C] Unde cave, frater, ne vanis ne te subdere curis,
Inferni rapiant miserum ne tartara tetri.
Quin potius sacras animo spirare memento
Scripturas, dapibus faciant quae pectora castis.
Te Domini salvum conservet gratia semper.




[Col. 1217]
MONITUM IN SEQUENS KALENDARIUM.
(Ex Analect. Mabilon. p. 163.)

[Col. 1217] Hoc Kalendarium Sanctorum, quos olim Carthaginensis Ecclesia quotannis recolebat, Africanum dicere licet, omnium quae hactenus typis vulgata sunt, ut quidem puto, antiquissimum et rarissimum. Repertum a nobis est felici casu in quodam veterrimo codice celebris monasterii Cluniacensis, continente beati Hieronymi Commentatios in Isaiam, immo in codice, sed codicis ligneo operculo, tineis ac vermibus corroso, affixum. Operae pretium fuit vetustissimam et semesam membranam a ligno carrioso divellere. Operculi pars antica Kalendarii principium, postica reliquum continebat. Scriptura Romana est, litteris majusculis exarata, saeculo septimo non interior.

Antiquus est Kalendarium cum in eo nulli sancti, nedum Fulgentius Episcopus, reperiantur iis posteriores, qui in Vandalorum persecutione sub Hunnerico Rege passi sunt. Qui tunc in Africa annuo cultu honorabantur sancti, plerique erant populares: quidam tamen ex Italica et ex Hispania, praeter Apostolicos viros, nullum Deiparae festum, de qua nullus apud Augustinum tractatus seu sermo. Annus a XIII Kal. Maii incipit, nempe post Pascha: desinit in XIII Kal. Martii. Nullum festum per totum Martium mensem, id [Col. 1219] est per totam Quadragesimam. Haec universim admonere visum est. Titulus veteris membranae hoc modo conceptus est. Hic continentur dies natalitiorum martyris, et depositiones episcoporum, quos Ecclesia Carthagenis anniversaria celebrant.




[Col. 1219]
KALENDARIUM ANTIQUISSIMUM ECCLESIAE CARTHAGINENSIS. (C)


[Col. 1219A] [* 1Kb] Hic continentur dies natalitiorum martyrum, et depositiones episcoporum, quos Ecclesia Carthagenis anniversaria celebrant.
    XIII Kalend. Maias martyris Mappalici. [a 2Kb] 
    III Kal. Mai. martyris Pudentis. [b 1Kb] 
    II Kal. Mai. martyris Claud. [c 1Kb] 
    III Non. Mai. depositio Grati Episcopi. [d 1Kb] 
    [Col. 1220A] II Non. Mai. Marini et Jacobi martyris. [e 1Kb] 
    Nonas Mai. depositio Genecli Episcopi. [f 1Kb] 
    V Idus Mai. sancti Majuli. [g 1Kb] 
    III Idus Mai. martyris Secundiani. [h 1Kb] 
    II Idus Mai. sanctae Felicis, Cecili et comitum. [i 1Kb] 
    XI Kal. Junias sanctorum Casti et Emili. [j 1Kb] 
    X Kal. Jun. sanctorum Luci et Montani. [k 1Kb] 
    [Col. 1221A] VIII Kal. Jun. sancti Flaviani et Septimiae. [a 1Kb] 
    II Kal. Jun. sanctorum Timidensium. [b 1Kb] 
    III Non. Jun. sancti Perseveranti martyris. [c 1Kb] 
    Nonas Jun. Sancti Systi. [d 1Kb] 
    III Idus Jun. sancti Galloni. [e 1Kb] 
    XIII Kalend. Julias sancti Gervasi et Protasi martyrum. [f 1Kb] 
    VIII Kalend. Jul. sancti Joannis Baptistae. [g 1Kb] 
    Sancti . . et Rogati martyris. [h 1Kb] 
    [Col. 1222A] . . . . . Jul. sancti E . . . . martyris. [i 1Kb] 
    . . . Jul. Sanctorum . . . . . Apostolorum. [j 1Kb] 
    . . . Jul . . . . . [k 1Kb] 
    Idus Julias sancti Catulini martyris. [l 1Kb] 
    XV . . . Kal. Augustas sanctorum Scilitanorum. [m 2Kb] 
    XIII Kal. Ag. depositio sancti Aurili episcopi. [n 1Kb] 
    XI Kal. Ag. sanctorum Maxulitanorum. [o 1Kb] 
    . . . . Kal. Ag. depositio sancti Capreoli episcopi. [p 1Kb] 
    III Kal. Ag. sanctarum Tuburbitanarum, et Septimiae. [q 3Kb] 
    [Col. 1223A] Kal. Ag. sanctorum Macchabeorum. [a 1Kb] 
    VIII Idus Ag. sancti Systi episcopi et martyris Romae. [b 1Kb] 
    IV Idus Ag. sancti Laurenti. [c 1Kb] 
    II Idus Ag. de sanctos Marinus. [d 1Kb] 
    Idus Ag. sancti Hippolyti. [e 12Kb] 
    . . . Kal. Sep. sanctorum Massae Candidae. [f 1Kb] 
    [Col. 1224A] . . . Kal. Sept. sancti Quadrati. [g 2Kb] 
    . . . Kal. Sept. sancti Timothei. [h 1Kb] 
    . . . Kal. Sept. sancti Genesi mimi. [i 1Kb] 
    IV Kal. Sept. depositio Restituti et Augustini episcopi. [j 1Kb] 
    III Kal. Sept. sancti Felicis, Evae et Regiolae mart. [k 1Kb] 
    [Col. 1225A] . . . Idus Sept. sancti Ampeli. [a 1Kb] 
    XVIII Kal. Octo. sancti Cypriani episcopi et martyris Carthag. [b 1Kb] 
    XVI Kal. Oct. sanctae Eufimiae. [c 1Kb] 
    . . . Kal. Oct. sancti Januarii martyris. [d 1Kb] 
    . . . Kal. Oct. sancti Sossi. [e 1Kb] 
    VI Id. Oct. sancti Quintasi. [f 1Kb] 
    [Col. 1226A] III Id. Oct. sancti Lucae evangelistae et martyris. [g 1Kb] 
    XVI Kal. Nov. sanctorum Volitanorum. [h 1Kb] 
    . . . Kal. Nov. sancti Leuci et Victurini martyr. [i 1Kb] 
    . . . Kal. Nov. sanctae Victuriae. [j 2Kb] 
    IV Kal. Nov. sancti Feliciani et Vagensium. [k 1Kb] 
    Kal. Nov. sancti Octavi. [l 1Kb] 
    . . . Id. Nov. sanctorum Capitanorum. [m 1Kb] 
    [Col. 1227A] Idus sancti Valentini. [a 1Kb] 
    . . . Kal. Dec. sancti Clementis. [b 1Kb] 
    . . . Kal. Dec. sancti Chrysgoni martyris. [c 1Kb] 
    . . . Kal. Dec. sancti Andreae apostoli et martyris. [d 1Kb] 
    Nonas Dec. sanctorum martyrum Bili, Felicis, Potamiae, Crispinae et comitum. [e 1Kb] 
    IV Id. Dec. sanctae Eulaliae. [f 1Kb] 
    III Id. Dec. sanctorum martyrum Eronensium. [g 1Kb] 
    XVI Kal. Jan. sanctorum martyrum Felicis, Clementiane, Honorate et Massariae. [h 1Kb] 
    X . . . Kal. Jan. sancti Nemessiani. [i 1Kb] 
    VIII Kal. Jan. Domini nostri Jesu Christi, Filii [Col. 1228A] Dei. [j 1Kb] 
    VII Kal. Jan. sancti Stefani primi martyris. [k 1Kb] 
    VI Kal. Jan. sancti Joannis Baptistae, et Jacobi Apostoli, quem Herodes occidit. [l 1Kb] 
    V. Kal. Jan. sanctorum Infantum, quos Herodes occidit. [m 1Kb] 
    Nonas Jan. depositio sancti Deogratias et Eugeni episcoporum. [n 1Kb] 
    VIII Id. Jan. sanctum Epefania. [o 1Kb] 
    VI Idus. Jan. depositio Quodvultdei episcopi. [p 1Kb] 
    III Idus Jan. sancti martyris Salvi. [q 1Kb] 
    XIX Kal. Feb. sancti Felicis Nolensis. [r 1Kb] 
    [Col. 1229A] XVI Kal. Feb. sanctorum Rubrensium. [a 1Kb] 
    XIV Kal. Feb. sanctorum Tertullensium et Ficariemsium. [b 1Kb] 
    XIII Kal. Feb. sancti martyris Sivastiani. [c 1Kb] 
    XII Kal. Feb. sanctae martyris Agnes. [d 1Kb] 
    XI Kal. Feb. sancti martyris Vincenti. [e 1Kb] 
    VIII Kal. Feb. sancti martyris Agelei. [f 1Kb] 
    Kalend. Feb. sanctorum Luciani et Vincenti martyr. [g 1Kb] 
    [Col. 1230A] IV Non. Feb. sanctorum Carteriensium. [h 1Kb] 
    Nonas Feb. sanctae martyris Agatae. [i 1Kb] 
    V Idus Feb. sanctorum Filicis, Victoris, et Januarii. [j 1Kb] 
    XIV Kalendas Mart. sanctorum martyrum Macrobi, et Lucillae, Nundinari, Caecilianae, et Petrensium. [k 1Kb] 






[Col. 1229]
DE SANCTITATE SIRICII PAPAE DISSERTATIO.

Ad Eminentis. et Reverendiss. Cardinalem Hieronymum Casanatam, cum quaereretur in Sacrorum Rituum Congregatione, utrum ejusdem Pontificis missa et officium concedenda essent Canonicis Basilicae S. Joh. in Laterano; ubi de litteris Paschalibus S. Theophili Alexandrini.

Eminentis. et reverendiss. Domine,

[Col. 1229D] Cardinalis Baronius, ad an. 397, vitio vertit Siricio, quod cum Rufinus Origenis Periarchon Romae Latine interpretatus, Origenianos errores plurimis instillasset, non statim Apostolica sententia erumpenti sectae obviam iverit; addens ob id Siricium celerius, hoc est, anno sequenti 398, die 22 Februarii, Deo ultore, e vita sublatum: Pavendis, inquiens, demonstratum est exemplis, ut Pontifices illi, qui causam fidei paulo segnius tractaverunt ac remissius [Col. 1230D] curaverunt, a Christo, primario omnium Pastore, fuerint quam celeriter ex hac vita subducti. Adducit D. Hieronymum epist. 16, in epitaphio Marcellae, eamdem commendans, quae unam se Origenianae haeresi opposuit, cum haec simplicitati illuderet episcopi, nempe Siricii, qui abeunti etiam Rufino communicatorias litteras tamquam Catholicae doctrinae professori tradidit, teste eodem Hieronymo in apologia contra Rufinum. Hinc Siricii successorem Anastasium [Col. 1231A] Pontificem laudat, qui anno statim 399, una cum Theophilo patriarcha Alexandrino, Origenistas anathemate in synodo percusserit. Quae quidem nihil illius sanctitati obstare posse paucis ostendam. Siricii papae doctrinam, pietatem, ac pro sibi commissa ecclesia servanda curam, ac diligentiam synchroni eidem Patres ac successores Pontifices non semel commendarunt. Praeter relata in editis Collectaneis pro cultu eidem restituendo testimonia, audiendus est S. Innocentius I in epistola ad Anysium Primatem Thessalonicensem ex pag. 45 Collectaneor. Holstenii: Cui, inquit, etiam anteriores tales ac tanti viri praedecessores mei episcopi, id est sanctae memoriae Damasus, Siricius, atque supra memoratus vir, nempe Anastasius, ita detulerunt, etc. Neque enim fas erat, ut ego contra tantorum bonorum virorum judicium venire tentarem, etc. Ita S. Innocentius Siricium cum Damaso ac Anastasio pari laude ac praeconio conjungit, ut haud licere videatur, Siricium utroque inferiorem adstruere, unique illi iratum [Col. 1231B] numen fingere. Sanctus Leo magnus in epistola ad Anastasium pag. 145 cit. Collectan. Holstenii, deferre se scribit eidem primatum super omnes Illyrici ecclesias, beatae recordationis Siricii exemplum secuti, etc. Itaque Siricii in Ecclesia regenda cura et laudatorem et imitatorem habuit magnum Leonem. In synodo Toletana I, quae habita est anno 400, paulo post obitum Siricii, laudantur litterae sanctae memoriae Ambrosii, itemque sanctae memoriae Siricius, cujus vigili studio res Catholica in Hispaniarum provinciis sarta tecta servata asseritur.

Nec Siricii famae nocet, quod Rufinus ac collegae Origenistae ejusdem simplicitati illusisse dicantur, quodve communicatorias litteras Rufino Roma discedenti tradiderit. Nam plerique haeretici sub ovina pelle latentes lupi, non semel initio sanctis Pontificibus illuserunt. Praxeas initio S. Aniceto papae fucum fecit, teste Tertulliano cap. I contra Praxeam. Marcellus Ancyrae episcopus, Sabelliana haeresi infectus, [Col. 1231C] initio S. Julio papae ac Synodo Sardicensi illusit, quem tamen Julii successor Liberius damnavit. Sancti Basilii hac de fraude, qua Julius papa deceptus fuit, testimonium mox adducam. Coelestius Pelagianae haereseos antesignanus Zosimo papae ejusque synodo Urbanae ambiguis vocibus ita illusit, ut Zosimus Africanos episcopos acriter increpuerit, quod illum uti haereticum condemnassent. Exstant Zosimi litterae, de quibus saepe S. Augustinus, praesertim lib. II ad Bonifacium cap. 3, et in libro de Peccato originali. Libeat haec indicasse. Hic S. Damasi Siricii decessoris exemplum paucis exponam, est enim Siricii facto tum proximum, tum etiam simillimum. Vitalis sub Catholico pallio latens Apollinarista, a quibusdam Antiochenae ecclesiae superintrusus Antistes, Romam ad S. Damasum papam se contulit, ut Apostolicae Sedis litteris munitus, Antiochiam securius repeteret. Obtulit Damaso fidei libellum, cujus verba juxta Catholicum sensum Damasus accipiens, eumdem Apostolicae Sedis litteris [Col. 1231D] munitum in Orientem dimisit. Hoc Damasi haeretici vafritie decepti judicium adeo sanctissimos Orientis episcopos eidem iratos fecit, ut eorumdem fere princeps Basilius haec, epist. 10, ad S. Gregorium Nazianzenum, scripserit de episcopis Occidentalibus eorumque primo Damaso papa: Qui veritatem neque norunt, neque discere sustinent; verum falsis opinionibus praepediti, illa nunc faciunt, quae prius in Marcello (Ancyrae episcopo haeretico Sabelliano a Julio papa ac synodo Sardicensi defenso) patrarant. Ego sane ipse absque communi litterarum figura volebam ad eorum antesignanum, nempe Damasum papam, scribere: de ecclesiasticis quidem nihil, nisi per aenigmata, quoniam nec intelligunt nostratium veritatem, neque viam, qua possint addiscere, amplectuntur. Haec turbato stomacho iratoque stylo Basilius contra deceptum Damasum scripturivit. At Gregorius Nazianzenus mitius de Damaso epist. 2, ad Cledonium, [Col. 1232A] scribens judicavit. Ubi enim dixisset, Vitalem aequivocis vocibus usum, addit quod: Damasus quoque ipse, cum postea rectius edoctus fuisset, simulque eos in pristinis expositionibus perstare audisset, eos ab ecclesia proscripsit, fideique libellum cum anathematismo delevit. Tum etiam quod fraudem eam, in quam per simplicitatem inciderat, permoleste ferret, etc. Uti Vitalis Apollinarista initio S. Damasi simplicitati illusit; ita Rufinus Origenista Siricii simplicitati pariter illusit.

Reponent Damasum, teste laudato Gregorio, ea simplicitate, qua Vitalem crediderat Catholicum, ac litteris Apostolicis munitum dimiserat, permoleste tulisse; quae de Siricio non leguntur. Hic tamen ab his quaererem, cur Deus ab haeretico deceptum Damasum non statim e vivis sustulit, uti cum Siricio factum putant. Julius papa post absolutum Marcellum Ancyrae episcopum quinquennio superstes vixit, cum illum Liberius postea damnaverit. Ex ipsius Hieronymi verbis, ex quibus Siricii reprehensio [Col. 1232B] concinnatur, ejusdem defensio elicitur. Haec ille in epist. 16 scribit in epitaphium Marcellae: Cernentes haeretici de parva scintilla magna incendia concitari, ac suppositam dudum flammam jam ad culmina pervenisse, nec posse latere quod mullos deceperat, petunt et impetrant ecclesiasticas epistolas, ut communicantes discessisse viderentur. Nec multum tempus in medio, succedit in Pontificatum vir insignis Anastasius. Itaque teste Hieronymo, Rufinus Roma discessit, veritus non posse latere diutius Origeniani voluminis errores, ac proinde a Siricio sibi timebat, quem si propitium sperasset, poterat tutus caeterorum clamores surdis auribus contemnere. Rufinus biennio Aquileiae moratus est, S. Chromatii antistitis ejus urbis familiaritate usus, quo etiam adhortante, an. 400 Eusebii historiam Latine interpretatus est; idemque Chromatius per litteras curavit, ut Rufinum cum Hieronymo conciliaret. Neque haec officia Chromatii sanctitati nocuere. Sane etiam Venerius episcopus [Col. 1232C] Mediolanensis pro Rufino ad Anastasium scripsisse non obscure colligitur ex epist. Pontificis ad Joannem Hierosolymitanum. Praeterea laudatus Hieronymus narrat, post Rufini discessionem haud multo tempore Siricium superstitem fuisse. Quare non segnities et socordia, sed mors celerior Origenistas anathemati per Siricium publicando subtraxit. Ex illis verbis nec posse latere constat, eos errores nondum publicatos, sed tantum clanculum assertos. Quid mirum si Siricium latuerint?

Caeterum sinistrum de celeriori morte Siricii judicium ob non statim damnatos Origenistas ad exactiorem chronologiam revocatum, prorsus falsum apparebit. Exponam prius Baronii opinionem. Scribit Rufinum an. 397 ex Oriente in Italiam transmisisse cum Melania, quos haud credibile est saeviente hieme maria sulcasse, sed vere ineunte ac mari aperto. Demus circa Maium Romam advenisse. Haud statim Rufinus manum interpretando Periarchon volumini admovit, sed cum a Macario Rufini doctrinam [Col. 1232D] suspiciente rogatus fuit, teste eodem Rufino in priori invectiva contra Hieronymum. Autographa vero Latina interpretatio in plura exemplaria haud tam cito distrahi potuit, ut vix circa aestatem id contigerit. At Siricius dicitur Baronio mortuus anno statim sequenti 398, die 22 Februarii; anno autem 399 scribit damnatos Origenis errores in synodo Alexandrina a Theophilo, ac eodem anno a S. Anastasio Romae. Porro synodum Alexandrinam anno 399 peractam ita probat tom. V, pag. 85, edit. Rom. an. 1594: Haec quidem, inquiens, hoc anno facta esse inde colligimus, quod ante annum, quam prima Paschalis epistola a Theophilo scriberetur, generalem hanc ex synodo fuisse scriptum epistolam S. Hieronymus tradit scribens ad Pammachium et Marcellum nempe ep. 78. Idem vero inferius pag. 90 scribit Hieronymum memorare quinque epistolas Theophili ab se Latine interpretatas, nempe primam [Col. 1233A] synodicam anno 399 ex synodo contra Origenistas emissam. Postea addit: Secunda Paschalis dicta adversus Origenem, et ejus discipulos peculiariter scripta, quae etiam desideratur, haecque illa est, de qua ipse Hieronymus in epistola ad Pammachium et Marcellam scribit, cum ait: Si quid autem hic minus adversus Origenem dictum est, in praeteriti anni epistola continetur. At Paschalem secundam epistolam dicit idem Baronius illam esse, quae incipit: Solemnitatis Augustae, etc., quae prima legitur in Cod. S. Hieronymi. Tertiae Paschalis initium esse: Christum Dominum gloriae, etc. Quartam vero ita exordiri: Nunc quoque Dei viva sapientia, etc. Denique advertit primam Paschalem, quae modo non exstat, scriptam fuisse an. 400 pro anno sequenti 401. Secundam compositam an. 401 pro an. 402. Tertiam anno 402 pro anno 403. Denique quartam exaratam an. 403 pro anno 404. Etenim cum litterae Paschales in festo Epiphaniae Alexandriae publicarentur, denuntiando diem futuri eo anno Paschatis, etc., anno Juliano [Col. 1233B] superiori componebantur. Verum constat tres tantum Theophili epistolas Paschales a D. Hieronymo interpretatas. Hoc antequam demonstrem, suppono hic sermonem esse de epistolis Paschalibus Theophili contra Origenistas, a S. Hieronymo Latinis auribus donatas. Nam Theophilus singulis annis sui episcopatus epistolas Paschales publicabat. Hinc in synodo Ephesina act. I legitur: Theophili sanctissimi episcopi Alexandriae ex quinta Paschali epistola, et postea, ejusdem ex sexta Paschali epistola. Quare hic tantum sermo est de epistolis Paschalibus, quae exstant tom. IX operum S. Hieronymi, quae sunt solummodo tres. Quarta tribus illis ex pravo illarum ordine inducitur.


Prima epistola Paschalis designat Pascha an. 402.

In laudato codice S. Hieronymi prior Paschalis incipit: Solemnitatis Augustae sermo divinus, etc. Haec in quatuor partes dividitur. In priori hortatur [Col. 1233C] fideles ad sanctius celebranda festa Paschalia. Dein secundo: Cessent Apollinaris discipuli, etc., contra Apollinarii errores invehitur. Tertio: Sciant igitur se hujus solemnitatis, etc. Origenis errores confutat, ubi vocat Origenem hydram omnium haereseon. Tandem: Denique ne occupati, etc., ad poenitentiam hortatur. Hieronymus epist. 78, ad Pammachium et Marcellam, scribit: Alexandrinas opes primo vere transmitto, nempe laudatam Paschalem epistolam Theophili, quam, inquit, sciatis in quatuor partes divisam. In primo hortatur credentes ad Dominicum Pascha celebrandum. In secundo et tertio loco Apollinarium et Origenem jugulat; in quarto id est extremo haereticos ad poenitentiam cohortatur. Si quid autem hic minus adversus Origenem dictum est, in praeteriti anni epistola continetur. Recte quidem Baronius notavit hanc Paschalem priorem, quae incipit: Solemnitatis Augustae, etc., missam fuisse a Hieronymo cum epistola 78, ad Pammachium. At vir alioquin doctissimus non advertit cyclum Paschalem in [Col. 1233D] ejusdem epistolae fine expositum. Etenim indicit Pascha eo anno celebrandum undecima die mensis Pharmuthi. Aegyptiorum menses quinque diebus praecedebant menses Latinorum. S. Ambrosius in epistola ad episcopos per Aemiliam tom. IV, pag. 306, ait: Primus enim mensis apud Aegyptios est Pharmuthi, et incipit VI kal. Aprilis, et finitur VII kal. Maii. Hinc docet Pascha eo anno, nempe Christi 387, celebrandum VII kal. maii, qui est dies trigesimus Pharmuthi mensis. Pluribus aliis exemplis id ostendit, uti etiam S. Proterius episcopus Alexandrinus ac martyr in epistola ad S. Leonem magnum. Itaque Pascha quod in hac epistola Theophili denuntiatur futurum undecima die mensis Pharmuthi, a Latinis peractum est die VI Aprilis, uti reapse contigit an. 402, cyclo Solis XIX, Lunae IV, lit. E. S. Augustinus epist. 236 scribit ad Xantippum Primatem Numidiae: Cum centum dies essent ad Dominicum [Col. 1234A] Paschae, qui futurus est VIII Idus Aprilis, nempe 6 Aprilis anno 402, quo anno Xantippus erat Primas.


Secunda in codice Hieronymi Paschalis epistola indicat Pascha an. 401.

Quae secunda sequitur in ordine Paschalium epistolarum Theophili, in codice S. Hieronymi incipit: Christum Jesum Dominum gloriae, etc., in qua fusius Origenis errores a Theophilo confutantur. In ejusdem fine indicitur Pascha celebrandum die 19 mensis Pharmuthi; nempe apud Latinos die XIV Aprilis, qua sane die in ecclesia Romana celebratum est festum Paschale anno 401, cyclo Solis XVIII, Lunae III, lit. F. Ex hisce Paschalibus characteribus, qui certissimi sunt annorum indices, patet hasce duas epistolas inverso ordine a Collectoribus collocatas, cum secunda designans Pascha an. 401 prius scripta ac publicata fuerit a Theophilo, quam altera, quae [Col. 1234B] denuntiat Pascha sequentis anni 402. Hinc cum Hieronymus mittens Paschalem, quae incipit: Solemnitatis Augustae, etc., in qua indicitur Pascha anni 402, scribit epistola 78: Si quid autem hic minus adversus Origenem dictum est, in praeteriti anni epistola continetur, intelligit Paschalem anni praeteriti 401, quae incipit: Christum Jesum, etc., et perperam secunda in ordine legitur, quae prima reapse exstitit. Hunc inversum ordinem non observans Baronius, cum epistolam contra Origenem anni praeteriti, quartam epistolam ab Hieronymo interpretatam, quae etiam desideratur, ac tribus, quae supersunt, priorem aliam obtrusit. Equidem S. Leo magnus in epist. 97, ad Leonem Augustum, cap. 8 ait: S. Theophili episcopi Alexandrini de epistola Paschali, quam per Aegyptum destinavit, ubi inserit prolixum testimonium ex Paschali an. 402. Et inferius: Item ejusdem in alia Paschali epistola contra Origenem, ubi laudat verba ex Paschali an. 401. Verba autem sunt juxta interpretationem S. Hieronymi. [Col. 1234C] Quare tempore Leonis papae forsitan inverso ordine in codice Romano legebantur; unde priori loco secunda, posteriori vero prior appellata fuit ibidem a S. Leone magno. Verum in citandis testimoniis haud semper ordo servatur.


Tertia Paschalis notat Pascha an. 404.

Hoc advertit etiam Baronius ex an. 404, quo mense Januario obierat S. Paula, tom. V, ad an. 404, pag. 222, sed ex charactere Paschali idipsum certius apparebit. Nam in fine epistolae indicitur Pascha futurum vigesima ac secunda die ejusdem mensis, scilicet Pharmuthi, hoc est apud Romanos die XVII Aprilis, qua die anno hisextili 404 Pascha celebratum fuit cyclo Solis XXI, Lunae VI, lit. C. B. S. Proterius in epistola ad Leonem magnum, ait: Vigesimo secundo die Dominico Pharmuthi mensis novorum, qui est XV kal. Maias, seu 17 Aprilis, ubi tamen de Paschate alterius anni loquitur. Ex his colligimus Hieronymum non fuisse interpretatum [Col. 1234D] Paschalem pro anno 403, uti dicebat Baronius, qui eidem anno attribuebat Paschalem, quae incipit: Christum Jesum Dominum gloriae, etc., quae secunda in cod. Hieronymi recensetur; haec enim, uti dicebam, designat Pascha an. 401, ac omnium prior recto ordine locanda est.

Ex his fusius explanatis colligimus annum synodi Alexandrinae contra Origenistas celebratae a Theophilo; neque enim habita fuit an. 399, ut cum Baronio caeteri existimarunt, sed anno insequenti 400, cum Theophilus in Paschali tantum an. 401 in proxima synodo damnatos Origenistas insecutus sit. Etenim Hieronymus epistola 78, mittens Paschalem an. 402, ait: Si quid autem hic minus adversus Origenistas dictum est, in praeteriti anni epistola continetur. Et quidem si Origenis errores an. 399 in synodo praedamnati fuissent, neutiquam eidem Theophilus in Paschali an. 400 pepercisset. Accedit [Col. 1235A] Socrates, qui lib. VI, cap. 6, narrat tumultum ac caedem Gainae contigisse Stilichone consule an. 400, et cap. 7 testatur eodem tempore tumultus quoque Origenistarum in Aegypto exortos, quos Theophilus ingenti conatu compescuit. Origenistas a S. Anastasio Romae an. tantum 401 damnatos fuisse ex Hieronymo luculenter demonstratur. Et primo quidem quia epistola 78, mittens Paschalem an. 402 in qua Origenis errores refelluntur, ait: Praedicationem quoque Marci Evangelistae cathedra Petri Apostoli sua praedicatione confirmet. Quamvis celebri sermone vulgatum sit, Beatum quoque papam Anastasium eodem favore, quia eodem Spiritu latitantes in foveis haereticos persecutum, ejusque litterae doceant damnatum in Occidente, quod in Oriente damnatum est. Igitur nondum primo vere, quo ea epistola an. 402 scripta fuit, Hieronymus acceperat Origenistas Romae in synodo ab Anastasio papa damnatos, qui jam a cathedra Marci, in qua insidebat Theophilus, fuerant [Col. 1235B] praedamnati. Litterae vero Anastasii, quas ibi memorat, sunt contra Rufinum an. 401 scriptae, ut mox explicabo. Praeterea Hieronymus in Apologia posteriori contra Rufinum, ait: Duas synodicam et Paschalem ejus, videlicet Theophili, epistolas contra Origenem illiusque discipulos, et alias adversus Apollinarium et eumdem Origenem per hoc ferme biennium interpretatus sum: aliud operumejus nescio me transtulisse. Itaque dicit se duas tantum Theophili Paschales interpretatum fuisse, nempe priorem an. 401, et alteram an. 402, qua posteriori Apollinarii et Origenis errores confutantur. Addit per hoc ferme biennium, nempe anno 401 et 402, quo altero anno, ut recte notat Baronius, scripta est Apologia secunda; nam Paschalem contra Apollinarium et Origenem an. 402 Romam Latinam misit ad Pammachium et Marcellam. Igitur nulla Paschalis desideratur, uti putabat Baronius; nam ambas, quas laudat, a Hieronymo interpretatas adhuc habemus. S. Anastasius an. 401 Origenistarum causam in synodo tractaturus, [Col. 1235C] Rufinum tot tumultuum antesignanum Romam ad dicendam causam accivit. Cum vero idem lassitudinem causaretur, eumdem absentem damnavit datis ad Joannem Hierosolymitanum litteris, quae etiamnum supersunt. De his vero scribit Hieronymus in Apologia an. 402, confutans Rufinum, qui publicabat epistolam, in qua carpebatur, non Anastasii papae, sed aemuli cujusdam manu exaratam. Esto, inquit, praeteriti anni ego epistolam finxerim, recentia ad Orientem scripta quis misit (nempe epistolam ad Joannem Hierosolymitanum) in quibus papa Anastasius tantis te ornat floribus, etc. Haec cum scribat an. 402, epistola anni praeteriti contra Rufinum Origenistarum principem, an. 401 a S. Anastasio emissa fuit, ac proinde eodem an. 401, liber Periarchon a Rufino in Latinum sermonem versus, ab Anastasio damnatus fuit. Profecto ex laudato Hieronymi testimonio habemus, nihil contra Rufinum a Pontifice laudato ante an. 401 scriptum fuisse.

Rursus ibidem Hieronymus scribit: Ergo beati episcopi Anastasius, Theophilus, et Venerius, et [Col. 1236A] Chromatius, etc., illum, nempe Origenem, haereticum denuntiant. Cum Romae Pontifices haereticos in synodo damnabant, encyclicas ad Metropolitas mittebant de peracta hominum damnatione, quas illi suis postea in dioecesibus publicabant. Hinc papa Anastasius de damnandis Origenistis litteras ad Venerium Mediolanensem et Chromatium Aquileiensem Italiae metropolitas transmisit. At Venerius an. 400 initio Septembris novus erat antistes apud Mediolanum; nam in prima synodo Toletana coacta Aera 438 hoc est an. Christi 400 in sententia definitiva sub diem tertium iduum Septembrium haec leguntur: Exspectantes pari exemplo, quid papa, qui nunc est, quid S. Simplicianus Mediolanensis episcopus reliquique ecclesiarum Sacerdotes rescribunt. In vetustis tabulis ecclesiasticis obitus S. Simpliciani signatur die 13 Augusti. Quare Venerius labente ad exitum aestate, an. 400 sedere coepit apud Mediolanum, ex quo fit ut anno tantum 401 acceptas ab Anastasio litteras de Origenistarum damnatione, Venerius in sua dioecesi [Col. 1236B] publicarit. In synodo Carthaginensi post Consulatum Flavii Stilichonis an. 401 XVI kal. Julias ab Africanis Patribus Legatus destinatur ad Anastasium papam ac Venerium episcopum Mediolanensem. Quare si dies obitus Simpliciani recte in tabulis ecclesiasticis locatur; idem decessit anno 400 nec eo anno mense Septembri ejusdem mors episcopis Hispanis innotuerat. De litteris abs se ad Venerium datis circa interpretatos a Rufino Origenis libros, haec scribit Anastasius ad Joannem Hierosolymitanum: Quare nosce, qualem epistolam ad fratrem et coepiscopum nostrum Venerium diligentiori cura perscriptam parvitas nostra transmiserit, sibique hanc conscientiam fecerim, quod non superflua laborem formidine, neque vano timore solliciter: additque se per litteras quaquaversum datas conaturum, ne qua profanae interpretationis origo subrepat, quae devotas mentes immissa sui caligine labefactare conetur. Ex quibus videri possit Venerius quaedam excusandae [Col. 1236C] Rufini interpretationi Pontifici suggessisse. At certum est, epistolam ad Joannem Hierosolymitanum scriptam fuisse an. 402, uti ex Hieronymo ostendi.

Ex hac Chronologia de anno synodi Alexandrinae contra Origenistas, itemque de anno damnationis eorumdem Romae a S. Anastasio peractae, dubitatio Baronii de segnitie, aut socordia Siricii in Rufini libris Latine redditis proscribendis dilucidatur. Nam juxta ejusdem calculos Siricius post Latinitate donatos libros Periarchon Origenis aliquot tantum menses superstes fuit. Ejus vero successor Anastasius post triennium ferme sui Pontificatus Rufinum cum caeteris Origenistis condemnavit, ut plane Iongioris negligentiae, quam decessor Siricius, incusandus esset. Verum ille Rufinum prius ad dicendam causam, ut ait Hieronymus in Apolog. Aquileia, Romam frequentibus litteris accivit priusquam inanes morae causas praetexentem anathemate percuteret; in qua procrastinatione nullum socordiae vitium vituperari potest, sed exactius totius causae examen commendandum venit.




Volume back matter





[Col. 1235]
INDEX ANALYTICUS OPERUM SANCTI DAMASI. [1Kb]



A
    [Col. 1235C] ACACIUS Beroeae in Syria episcopus a Damasi communione excidit, 196. Adest synodo quartae sub Damaso, et quam ob causam, et a quo missus, ibid. et 238.
    ACACIUS Caesareae deponitur a Semiarianis, 299, 300. Auctor intrusionis Felicis adversus Liberium, 115, 300, ob quam causam Basilium Ancyranum deponi curat, 299.
    ACHOLIUS S. episcopus Thessalonicensis Damasi vicarius [Col. 1236C] per Illyricum, 214. Ejus ad Damasum litterae adversus Maximum Cynicum, 212. Ejus frequentes in Italiam excursus, et quam ob causam, 214. Vocatur a Theodosio ad conc. Const. I, et quando, 368, not. e. An Damasi Legatus ad illud fuerit, 213. Damasi ad eum litterae, 365, 369. An Maximo Cynico adversus Nazianzenum suffragatus sit, 221.
    AGATHA S. virgo et martyr a Damaso laudata, 403. Flagris, non colaphis caesa, 405, not. a.
    AGINATHIUS vicarius P.U. scribit Valentiniano pro Damaso, [Col. 1237A] 127. Ad eum Valentiniani rescripta, ibid.
    AGNES S. sub Diocletiano martyr, 277. Acta ex Damasi carmine vindicantur, et illustrantur, 278, 402.
    AMBROSIUS episcopus a Damaso confirmatur, 171. Adest quartae sub eo synodo, 201, 208. Auctor epistolae ejusdem synodi ad Gratianum, 201. Priscillianum exemplo Damasi a suo conspectu ejicit, 233. Ejus vices agit apud imperatorem in causa senatorum christianorum adversus Symmachum, 234. Adest Romanae S. synodo sub Damaso, 240. Non videtur auctor epistolae cujusdam a Sirmondo editae Italici Concilii nomine, 331, 332. Contra alterius est auctor, et quam ob causam eam scripserit, 337. Priores ejus in eadem causa ad Theodosium litterae memorantur, 339.
    AMPELIUS P. U. post Olybrium Ursinianos ab exsilio solvit, copiamque facit habitandi ubi velint, Urbe, et suburbicariis regionibus exceptis, 141. Ei mittitur Valentiniani adversus Manichaeos rescriptum, 155.
    ANTIOCHENI, can. 5 Const. concilii I, ad communionem recepti, qui sint, 218.
    APOLLINARIUS Damaso delatus ab Orientalibus ut haereticus, 174. Catholicos calumniatur, quod duos Filios statuant, 359, not. c. Damnatus a Damaso, et quo anno, 176. Ejus haeresis quo primum anno erupit, 344, 345. Ejus inconstantia et argutiae, 355, not. d, e; 356, not. g.
    APOLLINARISTAE accedunt ad quartam sub Damaso synodum, 197. Catholicos incusant, quod Nicaeno Symbolo nova dogmata adderent, 257. An de iis tractatum iterum in quinta synodo sub Damaso, 243. Vocem Dominicus homo a Catholicis adhibitam respuunt, ibid. Eorum temeritas et audacia a Theodosio compressa, 254, 341, 342. Fraudulentae fidei expositiones, 167, 353, not. b.
    AQUILEIENSIS. Vid. CONCILIUM.
    AQUAE ad atria basilicarum olim derivari solitae, et quem in usum, 410, not. g.
    ARSENIUS missus Arcadio praeceptor a Damaso, Romanus diaconus, 254.
    ARELATENSIS II concilii can. 17, 18, de Bonosiacis explicatur, 263.
    ATHANASIUS S. Damasi familiaris, 114. Ejus ad Afros et Epictetum epistolae afferuntur, et explicantur, 132. Quo anno scriptae videri possint, 155. Epistola ad Aegypti et Libiae episcopos quo anno scripta, 321. Duplex ex ea locus affertur, et illustratur, ibid. Quo anno ejus mors contigit, 161.
    AURELIUS Novatianorum in Urbe episcopus pelli jussus, 165.
    AUXENTIUS Mediolanensis pseudo-episcopus cur sepultus, antequam mortuus a Hieronymo dicitur, 128. Ejus in promovenda Ariana haeresi doli et fallaciae, 129, 130, 348. Adversus illum Catholicorum episcoporum ad Damasum litterae, 130, 131. In prima Synodo sub Damaso damnatur, et damnatio promulgatur, 133, 134.

B
    BAPTISMUM Donatistae, Novatiani, ac Luciferiani iterabant, 165, 166.
    BAPTIZANDI, antequam ad gratiam admitterentur, probati, 187.
    BALUZIUS rejicitur, 125, 186, 213.
    BARONIUS defenditur, 140, 156, 171, 214, 258, ac alibi.
    BASILICA S. AGNETIS ab Schismaticis occupata, rescripto Valentiniani Damaso restituitur, 127.
    BASILICA JULII, p. 13.
    BASILICA S. LAURENTII ad Theatrum Pompeii; titulus ante aetatem Damasi; ab eo restaurata et consecrata; quid illi collato titulo dignitatis accesserit, 280 et seq.
    BASILICA LIBERIANA celebris ante Damasi aetatem, 122.
    BASILII Samosateni ad Athanasium litterae, ut opem Orientali Ecclesiae ab Romano Pontifice Damaso imploret, 143. Ut Meletium eidem commendet, 144, 146. Ut Marcellum Ancyranum ab Ecclesia ejiciat, 146. Ejus deinde ad eumdem Damasum litterae, quae illustrantur ad Romanorum Pontificum auctoritatem asserendam, 145. Cum iis Dorotheum diaconum Romam mittit, 150. Alias ab eodem Basilio Sabinus diaconus Mediolanensis Romam redux Damaso affert quae illustrantur, 151. Quo anno scriptae, 152. Hae litterae Damaso non placent et cur, 159, 160, 161. Scribit iterum per Dorotheum Presbyterum Antiochenum; litterae illustrantur, 162, 163. Scribit alias, easque iterum Romam affert idem Dorotheus presbyter, quibus Eustathium Sebastenum et Apollinarium haereticos defert, et damnari petit, 173, 174. Ejus etiam ad Terentium ducem litterae illustrantur, 169.
    Basilium inter et Damasum litterarum ordo et series, 175.
    Basilii mors quo anno inciderit, 192. Marcellianos ante obitum pro vere Catholicis habet, 191.
    BASILIUS Ancyranus a sua synodo ad Constantium legatus mittitur, et quam ob causam, et quo anno et mense, [Col. 1238] 292, 297, 298. Ab imperatore obtinet Sirmiensem Blasphemiam revocari, et promulgari ubique Ancyranam ecthesim, 297. Liberium ab exsilio revocari, et suae Sedi restitui, 298. Ob eum Sedi suae restitutum ab Acacianis deponitur, 299.
    BASNAGIUS refellitur, 325.
    BEAUSOBRIUS notatur, 260.
    BENEDICTUS XIV feliciter, 120, 360, not.
    BONOSUS an Pauli Samosateni, et Photini haeresim pro fessus sit, 263.
    Bonosiaci cur non iterum baptizati, ibid.
    BOSSUETIUS, seu defensor Gallicanarum Propositionum refellitur, 217. Annotator ad eumdem rejicitur et notatur, 312 et seq. Sic ejus interpres Gallicus, 315.

C
    CARNE quam assumpserat, cur Deum ad dexteram Patris sedentem definiat Damasus, 362, not. c.
    CECROPIUS episcopus a synodo depositus a Valentiniano mulctatur ob appellationem ad P. U., 164.
    CHRISANTHI et Dariae acta Damasi carmine confirmata, 276, 401.
    CHRISTIANORUM laus sub Symmacho P. U., 259.
    CYNICI habitu et indumento exprimebant Herculem; et quam ob causam, 365.
    CYRILLUS S. Hierosolymitanus laudatus ab episcopis Constantinopolitani concilii, 239. A Romana S. synodo sub Damaso, ibid.
    CLAUDIANUS ex Africa Romam mittitur ab Donatistis, ut quasi episcopus Montensibus praesit, 203. Moratur in Urbe contra edicta imperatoris, ibid. et 227. Ejici iterum jubetur, ibid.
    COMMUNIO duplex, 175. A Papa concessa, ubique pro lege habetur, 164. Sacrorum communione cum Romano Pontifice qui carent, haereticos esse, 179.
    CONCILIUM Arianorum nullum Sirmii congregatum ante annum 351 qui secus sentiunt, rejiciuntur, 287, 288.
    CONCILIUM nullum sub Damaso in Urbe ante annum 369, 125, 131.
    ---Ancyranum sub Basilio, quo anno et mense congregatum, et quam ob causam, 292-297. Ab eo legatur Basilius, Eustathius, et Eleusius cum actis ad Constantium Imperatorem, 298. Ejus fidei ecthesis Liberio exponitur, ibid.
    ---Antiochenum adversus Paulum Samosatenum an rejecerit homousium, 303. Ad hoc pertinet quaedam fidei expositio in Ephesino concilio recitata, 258.
    ---Antiochenum sub Meletio quo anno congregatum, quidve definitum in eo fuerit, 190, 191. Ejus acta ad Damasum a Meletio transmissa, 192. Quis ea tulerit, 196.
    ---Aquileiense. Ejus annus et acta, 224. Gratiano imperatori ejus pro Damaso litterae, ibid. et 225. Alia ejus ad Theodosium epistola illustratur, 229, 230. Eidem cognita jam, quae in Constantinopolitano concilio decreta fuerant, atque ea non probat, 231. Cur iterum tractatum in Aquileiensi fuerit de iis, de quibus in Romana quarta sub Damaso synodo actum fuerat, 207, 208.
    ---Arelatensis II can. 17, 18, de Bonosiacis explicatur, 263.
    ---Ariminensis decreta a Liberio et Damaso cassata, 315, 350 et seq. Ejus ex epistola ad Constantium imperatorem locus affertur, et illustratur, 315. Alter ab Hilario in fragmentis memoratus explicatur, 319.
    ---Chalcedonensis concilii Graecae epistolae a Marciano scriptae fragmenta quae deerant, afferuntur, 364.
    ---Capuanum de Flaviani cum Evagrio causa deliberat, 339. Ad eam causam, atque ad hoc concilium pertinet epistola ad Theodosium scripta et a Sirmondo Italici Concilii nomine edita, non ad Maximi Cynici causam, atque appellationem, 340. Argumenta afferuntur et illustrantur, ibid. Quis auctor ejusdem epistolae, 341. In eodem concilio actum de Vitali Antiocheno Apollinaristarum pseudoepiscopo ad alterius ejusdem epistolae loci explicationem, 343.
    ---Constantinopolitanum I, a quo convocatum, 216, 217, 368. Decreta de fide a Damaso jam promulgata sequuntur, 217, 368. Canon. 5 affertur et illustratur, 217. Ut etiam adversus Maximum Cynicum sententia, 221. Ejus Canones Romana Ecclesia non recipit, 247. Ejus olim pictura in basilica S. Laurentii in Damaso, 243. Constantinopolitanae alterius synodi habitae subsequenti anno a priore ad Damasum litterae, quae afferuntur et examinantur, 335, 336. Ex duobus conciliis in unum confusis Constantinopolitanum I compostum, 223.
    ---Illyricanum quo anno habitum, 136. Ejus ad Asianos episcopos legatus Elpidius cum litteris, quae explicantur et illustrantur, 137 et seq.
    ---Italicum nullum olim a Romano separatum, 329. Italicum in causa Maximi Cynici concilium, cujus nomine [Col. 1239] epistolam Sirmondus edidit, supposititium, 328. Sic ipsa quoque epistola, 237, 327 et seq. Ambrosio numquam tribui potest, aut debet, 333. Quis ejus auctor videri possit, 338.
    ---Romanum I, sub Damaso adversus Auxentium, 129. Quo anno habitum, 131. Quid in eo actum, 135, 347 et seqq. Synodica ad Illyricos episcopos ab eo scripta illustratur, 134, 135. Latina ab Holstenio edita primi genius Damasi foetus, ibid. Argumentum inde ductum ad confirmandam supremam sedis apostolicae auctoritatem, 135, 154.
    ---Romanum II, sub Damaso quo anno congregatum, quidve in eo gestum, 164.
    ---Romanum III, sub eodem, quam ob causam, quo anno, quinam adfuerint, quidve in eo definitum, 175, 176.
    ---Romanum IV, quo item anno congregatum, et quinam episcopi adfuerint, 194, 195. Scribit Gratiano imperatori, et epistola illustratur, 202 et seqq. Scribit etiam Theodosio, et quam ob causam, 197, 231. Pactum concordiamque de episcopatu Autiocheno Meletium inter et Paulinum ratum habet, 197, 213, 231. Ex eodem Damasi confessio fidei promulgata, 198.
    ---Romanum V, a Damaso explorata imperatorum sententia convocatum, 234. Ad hoc evocantur Orientales, 235. Qui tres legatos episcopos mittunt, 237. Causae ob quas convocatum fuit, 236. Qui ad illud convenerunt episcopi, 240. Constantinopolitanum I confirmat in iis quae ad fidem attinent, 243. An decretum de sedium patriarchalium ordine ac de libris recipiendis et rejiciendis huic attribui debeat, 246. Quid de aliis fragmentis ab Holstenio editis, 244, 245. Nectarii ordinationem ratam habet, Flaviani non recipit, 247. Priscillianum damnat, 248. Acta synodi Orientalium Legatis communicantur, ibid.
    CONSTANS imperator aras et idola destrui jubet, 188.
    CONSTANTIUS imperator Arianorum dogmata per Magistratus promulgari et recipi jubet, 294. An Mediolanum iterum venerit, postquam Roma atque ex Italia discesserat, 292. Eudoxium, Aetium, aliosque Anomoeos elici et in exsilium pelli jubet, 296. Ejus l. 14 Cod. Theod. de Episc., et lex 9 de Curs. publ. ubi datae, 292.

D
    DAMASUS Romae ortus, 113. Lector in Basilica S. Laurentii in puerili aetate colligit acta SS. MM. Petri et Marcellini, ibid. Fit diaconus a Julio papa, 114. Cum Athanasio Alexandrino amicitiam jungit, 114. Diaconus Liberium euntem in exsilium sequitur, ibid. Vindicatur a calumnia schismaticorum Faustini et Marcellini, ibid. An ipse auctor, ut Felix eligeretur Liberio exsule, 115. Fit presbyter, a quo, ibid. An adesset, cum clerus juraret non permissurum se, ut alter absente Liberio Pontifex eligeretur, 116. Adhaeret Liberio reduci; quo loco praeterea apud illum fuerit, 117.
    Eligitur Pontifex, 118. Ordinatur, 122. Ejus electio a calumniis vindicatur, 118 et seqq.
    Reus caedis et tumultus agitur apud Valentinianum imperatorem, et innocens pronuntiatur, 127, 204, 205, 208, 209. An Nolam voti causa accesserit, 128, 273.
    Basilio S. in iis, quae postulaverat, morem gerit, 150. Petro Alexandrino scribit, 161. Eum deinde Romae benigne excipit, ibid. Evagrium Antiochenum presbyterum mittit ad Basilium, et quam ob causam, 158. Ambrosii ordinationem confirmat, 172. Suum in causa Meletium inter et Paulinum agitata judicium suspendit, 160. Vitalem Antiochenum Romam vocat de haeresi delatum, 167. Paulino Antiochenum episcopatum adjudicat, 169. Basilii et Orientalium litteris respondet, 175. Ejus in Meletii et Paulini negotio prudens agendi ratio, et aequum judicium, 178. Initam inter illos concordiam confirmat, ibid. An hypostasis voce usus unquam fuerit, 184. Petrum Alexandrinum in episcopatu confirmat, 186. Promulgat Confessionem Fidei, inscriptam Paulino Antiocheno, 197. Haec ab altera ad Paulinum epistola diversa, 200. Maximi Cynici ordinationem rejicit scriptis Acholio litteris, quae illustrantur, 211 et seq., 322. Nectarii ordinationem ratam habet, 240. Adulterii accusatio adversus eum falsa, et commentitia, 205, 208. Priscillianum a suo conspectu rejicit, 232. Respondet Orientalibus, ejusque litterae illustrantur, 257, 369. Statuam Victoriae dejici curat, ejusque ad Ambrosium ea de re litterae, 233. Ejus pro Symmacho testimonium ad Valentinianum imperatorem, 259. Helvidium ab Ecclesia ejicit, 263. Ejus in sacras litteras amor et studium, ibid. Multa illius carmina martyribus inscripta deperdita, 267. Obit, 260. Ejus laudes, 262. Sepulturae detectae ut putatur locus, 261.
    Damasi concilia: vide CONCILIA.
    DEMOPHILUS an secta Arianus fuerit, an Semiarianus, 288. An adfuerit concilio Ariminensi, ab eoque damnatus sit, 289. Ejus ex S. Basilio ingenium, 289 et seq. Ejus [Col. 1240] verba quaedam afferuntur, ex quibus ejus in fide sententia colligitur, 290. Anomoeos persequitur, ibid. Liberio apud se exsuli exponit Ancyranam ecthesim, 297.
    DEUM passum et crucifixum cur Damasus dici vetet, 361, not.
    DONATISTAE in Urbe, 204. Ex Africa Claudianum Romam mittunt, ut sectae in ea Urbe praesit, ibid. Sacrilegi per excellentiam dicti, ibid. S. Silvestrum apud Constantium accusant, ibid.
    DOROTHEUS diaconus ad Damasum a Basilio, et Orientalibus episcopis mittitur, 150. Cum Sabino Legato Damasi in Orientem redit, 151.
    DOROTHEUS presbyter Antiochenus ab eodem Basilio Romam mittitur cum litteris, quae illustrantur, 162. Adest synodo a Damaso convocatae, quidve actum et quo anno, 163. In Orientem redit cum litteris ad Basilium, 167. Cogitat de iterato Romano itinere, 170. Illud aggreditur cum sanctissimo presbytero pariter Antiocheno, 172. Litteras affert Damaso a Basilio, quae illustrantur, 173. Adest tertiae synodo sub Damaso, 175. Meletii causam coram Damaso non sine vehementia tuetur, et a Petro Alexandrino retunditur, 178.
    DOROTHEUS SS. MM. Petri et Marcellini percussor, Christo dat nomen, 262, 396.

E
    ECCLESIAE defensorum officium, 126.
    EDICTA imperatorum in Ecclesiis haud legi solita, 140.
    EPHESIUS pseudoepiscopus Schismaticorum ab Urbe pellitur, 251.
    EPISCOPI cum ordinabantur soliti accipere ab ordinatore Canonum codicem, 172. Qui per Italiam et Gallias Romani pontificis judicium diffugiunt, jubentur ab imperatore Romam mitti, 228. In solemnioribus festivitatibus fausta regibus per litteras apprecari soliti, 268. Damnati, qui fuerant ad communionem haud recepti ante papae sententiam, 334. Episcopis in synodo depositis aut interea defunctis successor ab eadem synodo datus, 221.
    EVAGRIUS Antiochenus presbyter in Italiam venit cum Eusebio Vercellensi, 128. Damasi innocentiam tuetur apud imperatorem Valentinianum, ibid. Ad S. Basilium a Damaso mittitur, quo anno, et quam ob causam, 157 et seq. Ad eum ejusdem Basilii litterae illustrantur, 159. Ejus cum Flaviano de Antiocheno episcopatu causa in Capuano concilio agitata, 339 et seq.
    EUDOXIUS ab Semiarianis ad puros Arianos transit, 288. Occidentales calumniatur, quod Sirmiensem blasphemiam recepissent, 302. An depositus in concilio Ariminensi fuerit, 289. A sede Antiochena, quam occupaverat, ejici jubetur ab imperatore Constantio, 296.
    EUNOMII adversus Spiritum sanctum blasphema verba, 358, not. e; 362, not. d.
    EUSEBIUS papa a Damaso laudatus, 270, 311, 385. Ob eamdem ob quam Marcellus papa causam, in exsilium sub Maxentio truditur in Siciliam, 271. Ibi exsul moritur, et mortis locus conjectura indicatur, 271, 272, 385, not. g. Ei dicatus S. Eusebii titulus, 315. Eusebius episcopus tituli conditor, 385, not. g.
    EUSEBII presbyteri et martyris, quae circumferuntur acta, prorsus commentitia, et ex sinceris Eusebii papae actis forte conficta, 272, 310 et seq. Anonymus annotator ad Bossuetium refellitur et notatur, 311.
    EXCEPTORIS officium, et gradus, 409.

F
    FAUSTINI et MARCELLINI calumniae adversus Damasum refelluntur, 114, 124, 245 et seq., 251. Sic adversus Liberium, 310. An Luciferiani fuerint presbyteri illi, an potius Ursiciani, 249, 250. Eorum preces quo anno compositae et Theodosio oblatae, 252.
    FELIX Nolanus Romae etiam clarus: an Damasus ad ejus sepulcrum voti causa Nolam accesserit, 128, 129, 388.
    FELIX papa intruditur post Liberii exsilium, 115. Ejicitur, ac secedit, 310.
    FERMENTUM etiam ante aetatem Melchiadis transmissum ad coemeteria, et suburbanas aedes sacras, 275.
    FLAVIANI Antiocheni juramentum de Episcopatu Antiocheno, 190, 221, 230. Constantinopolim cum Meletio ad synodum accedit, 221. Ordinatur in eadem synodo episcopus Antiochiae, 222, 223, 238, 335. Ob ejus ordinationem ortae in Ecclesia scissiones, 230. Occidentalium communione excidit, 335. Capuanum concilium, quo vocatus fuerat, refugit, 339. Theophili Alexandrini judicium cui ea causa commissa fuerat, etiam declinat, 340. Ob eam rem Ambrosii, seu Siricii ad Theodosium litterae, ibid.
    FLORENTIUS Puteolanus episcopus a Damaso depositus et quo anno, 203.
    FORTUNATIANUS Aquileiensis quo anno obiit, 347, not. a.
    FONTES a Damaso in Vaticanam Basilicam derivati, 281. [Col. 1241] A Longiniano P. U. ampliati, et ornati, 412, not. a: ad Basilicam etiam S. Laurentii deducti, 410, not. g.

G
    GEORGII Alexandrini duplex in eam sedem tyrannica irruptio, 318.
    GORGONIUS martyr, de quo Damasus, alius a Gorgonio, de quo Eusebius, 276.
    GRACCHUS P. U. quo anno, 187. Mithrae spelaeum destruit, 187, 188. Leges illi inscriptae, earumque lectio varia, 187.
    GRATIANUS imperator Novatianos, Donatistas, Luciferianos, et cum iis junctos Ursinianos ejici ab Urbe jubet, 166. Liberam sectis religionem permittit, Eunomianis, Photinianis, et Manichaeis exceptis, sed eam deinde permissionem revocat, 189. Episcopos sub Valente pro Fide exsules restituit, ibid. Romani IV sub Damaso concilii ad eum litterae, 202. Item concilii Aquileiensis eadem de re, 224. Ejus ad Aquilinum Vicarium rescriptum in gratiam Damasi, 226. A Damaso habitus loco filii, 259, 369. Ejus l. 2 Cod. Theod. ne Sanct. Baptism. explicatur, 204. Ursinum exsulem in Galliis ad se accedentem audit, 225.
    GREGORIUS Nazianzenus erga Paulinum propendet adversus Flavianum, anno 222. Quo anno Constantinopolim accesserit, 199. Abdicat, et quo tempore, 223. Locus ex orat. 5 explicatur, 199. Item ex orat. 14,190. Alter ex orat. 13, 220. Quo tempore, quave occasione utraque haec oratio dicta, ibid. Flaviani ordinationem improbat, 220, 221. Ejus pro religione studium post abdicatum episcopatum regiae urbis, 255. Ejus ad Cledonium epistolae quo anno scriptae, 344. Ejus ex secunda locus affertur et illustratur, 359, not. c.
    GREGORIUS Nyssenus Romanum iter declinat, 171, 172. Cum Marcellianis velut Catholicis communicat, et se ob eam causam defendit, 148, 149.

H
    HELVIDIUS a Damaso ab Ecclesia ejectus, 263.
    HERACLIUS P. U. sub Maxentio, 271.
    HAERETICORUM duces ad Ecclesiam redeuntes sic recepti, si eos, quos ab ea divulserant, secum reducerent, 355, not. d.
    HIERONYMUS quo anno in Orientem profectus, 158. Ejus de hypostasibus ad Damasum quo anno scriptae: afferuntur et illustrantur, 180. Antiqua in priori ex iis lectio retinetur, 184. Cur ea quaestio adversus illum tunc agitata, 181. Romam redit, et a Damaso retinetur, 241. Ejus opuscula suadente Damaso, 263. Ejus ex Chronico locus de Liberii lapsu dubius, 309. Idem in ea quaestione in lib. de Script. Eccl. sibi varius, 310. Paulini communionem eligit, 182, 183. An Vitalem Antiochenum pro Catholico habuerit, 183.
    HILARII testimonia, quae Liberium ab haeresi vindicant, 284. Perfidia Ariana, quam ille huic pontifici exprobrat, aliud nihil quam Sirmiensis ecthesis, contra Photinum, 285, 286, 287. Hilarii locus de Syn., n. 3 et n. 28, affertur et illustratur, 291 et seq. Alter ejusdem locus ex eodem libro et ex lib. contr. Const., 304, 305, 306. Sirmiensem fidem sive ecthesim habet pro vere catholica, 307. Cur in Fragmentis illam velut perfidiam rejicit; rationes aliquot afferuntur, et alia ut videtur, verior proponitur, 307, 308.
    HILARIUS diaconus an sit auctor Commentarii in S. Pauli Epistolas: et an a Luciferianis ad Ecclesiam sub Damaso redierit, 253.
    HOMO DOMINICUS, 243, 355, not. f.
    HOMOUSIUM an synodus Antiochena adversus Paulum Samosatenum rejecerit, 304. Homousii et Homoeusii una, eademque aliquando apud Catholicos et puros Arianos vocis vis, 302, 304, 305, 322. Hypostasis quaestio pridem antea definita cur iterum postea adversus Hieronymum Antiochiae agitata, 183. Cur recruduit etiam in Constantinopolitano concilio I, ibid. Vox ea a Theodoreto Damasi et synodi Illyricanae epistolis assuta, 184.

I
    IRENEM virginem sacram Damasi sororem Hispani nullo jure sibi asserunt, 278, 405.

J
    JERICHO sacerdotum tuba collapsa, figura haeresis voce episcoporum eorumque in synodo congregatorum eversae, 350.

L
    LAPSORUM contumacia sub Marcello et Eusebio PP., 270, 271, 385.
    LAURENTIUS S. M. Romae ortus, et Romanus civis, 114, 280, 281.
    LECTORES pueri, 113.
    LIBERIUS numquam pontificatum dimisit, 115. In exsilium mittitur, 116. Eo abeunte Romani de non alio eligendo pontifice juraut, 115. Meletio Antiocheno communicat, 146. [Col. 1242] An umquam damnatus a Damaso, 252, 253, 311, 312. Sirmiensem Fidem a se susceptam scribit et quae ea sit, 282, 284. Athanasii, Hilarii et Hieronymi ea de re testimonia afferuntur, et expenduntur, 283, 307, 308. Anno 357 exeunte nondum Beroeam reliquerat, 292. Ejus exsulis ad Basilium Ancyranum, Ursacium, et Valentem litterae memorantur, 297. Revocatur ab exsilio ejusdem Basilii Ancyrani opera, 298. Constantio imperatore praesente Anomoeos damnat, 302. An novae fidei formulae tunc subscripserit, an potius uni Ancyranae ecthesi, ibid. Romam redit, eoque venit in Augusto mense, 298. Rei totius series exponitur, ibid. Ejus in Urbem ingressus exponitur, et Anastasii commenta exploduntur, 310, 311. Homousium an umquam damnaverit, 301. A calumniis annotatoris Anonymi ad Bossuetium vindicatur, 312. Non adfuit Ariminensi concilio, et quam ob causam: interpres Gallicus Bossuetii notatur et refellitur, 315. Ariminensis concilii decreta cassat, 319. Secedere iterum et latitare cogitur, 319, 320. An vere ab Athanasii communione discesserit, 316.
    LUCIFERI locus ex lib. adv. Const. affertur et explicatur, 320.
    LUCIFERIANORUM secta nulla civili lege vetita, si non rebaptizarent, 166, 249.

M
    MACARIUS presbyter Urbanus ex factione Ursini Roma ejicitur, 249, 250.
    MACEDONIANA haeresis, quae sub Liberio coeperat, sub Damaso palam erumpit, et comprimitur, 199.
    MACEDONIANORUM duplex genus, 359, not. a. Utrosque duplici anathematismo Damasus ab Ecclesia ejicit, 363, not. b.
    Macedoniani, superstite Valente imperatore, cum vere Catholicis conjuncti, 199. Quo primum tempore, atque anno Macedoniani vocari coeperint, 198, 358, not. e.
    MANICHAEI, Damaso instante, a Valentiniano lata lege repressi, 155. Vocati etiam Venustiani, et Paterniani, et cur, 156.
    MARCELLO Ancyrano tributa haeresis a Basilio, 146, 174, 175. Ab ea vindicatur, 148 et seq. Ejus et Marcellianorum fidei formula Alexandrinae synodo oblata, et quo anno, 146, 147.
    MARCELLIANI a S. Basilio postremis annis pro recte Catholicis habiti, 148.
    MARCELLUS papa in exsilium missus ob canonicam adversus lapsos disciplinam, 270, 384. Titulos 25 instituit ob baptismum et poenitentiam, et quid hoc sit, 270, 276.
    Marcelli Acta S. Petri spuria, 269.
    MAXIMUS sive Maximinus P. Annonae Damaso iniquus, 127.
    MAXIMUS CYNICUS an fuerit Apollinarista, 211. An idem ad quem exstant Athanasii et Basilii litterae, 212. Damnatus a Const. concilio II, can. 3, seu 4, 221. Ante id tempus non venerat in Italiam, ibid. A Damaso episcopatu ejicitur, 211, 365. An adfuerit concilio Aquileiensi, 324 et seq. An alicui Italico concilio adfuerit, et ab eo receptus in communionem fuerit, 327 et seq. Quo anno in Italiam venit, 327. Damasi adversus ejus ordinationem litterae, 322, 365.
    MAXIMUS imperator imperio occupato curas ad Ecclesiam vertit, 260. Syricio rescribit in Priscillianistarum causa, ibid.
    MELETIUS Antiochenus a Basilio commendatur Damaso, 146. Inter illum et Paulinum Antiochenae Ecclesiae dissidium, ibid. Ejus cum eodem Paulino concordia, et pactum juramento vallatum, 190. Hoc a Damaso confirmatur, 197, 212, 221, 222. Acacium Beroae in Syria episcopum Romam mittit cum actis Antiochenae synodi a se habitae, 191, 195 et seq. Auctor can. 5 Constantinopolitani concilii I, p. 93. Ad plenam Romanae sedis et Occidentalium communionem recipitur, 219. Synodum ex suo patriarchatu convocat, ejus synodi gesta, 190, 191. Illum cum Flaviano presbytero praesentem designat Nazianzenus Or. 221. Ortae post ejus obitum turbae, 222.
    MELETII Lycopolitani schismatis initia, 317.
    MITHRAE spaeleum Romae in qua parte collocatum, 187, 188. Sacris Mithriacis Gentiles abuti soliti, ibid.

N
    NECTARIUS ordinatur episcopus Constantinopolis, 238. A Damaso postulatur confirmatio, 239 et seq. Quae quinta sub eo Synodo decernitur, 247, 334, 335. Nazianzeni ad eum litterae quo anno et quam ob causam scriptae, 255.

O
    OCCIDENTALIUM voce designatus ab Orientalibus Romanus pontifex velut Occidentis metropolitanus et caput, 235, 334.
    OLYBRIUS P. U. Maximini P. Annonae consiliis utitur, neglecto Aginatio Vicario, 127. Ad eum rescripta Valentiniani pro Damaso, ibid.
    ORDO trium primarum sedium constitutus ante Gelasii pontificatum, 241.
    [Col. 1243] ORDINUM sacrorum praestituta antiquitus tempora, 113.
    ORIENTALES ad Constantinopolitanum concilium I soli convocati, 368, not. e. Res a se in eo gestas Damaso referunt, 238. Excusant sese, cur non accedant ad Romanum concilium, et legatos ad illud mittunt, 238, 239. A Damaso petunt ut Timotheus ab Ecclesia ejiciatur, 255. Ejus ad illos litterae quae illustrantur, 257, 370. Frequentes eorum ad apostolicam sedem recursus, 144, 162, 163, 173, 174, atque alibi. Corpora SS. Apostolorum rapere et ad se transferre tentant, 268, 269.

P
    PARMENSIS episcopus in Romana synodo depositus, Ecclesiam vi retinet, 263. Quis ille, ibid. Romano episcopo parebat, ab eoque, non a Mediolanensi pendebat, 228.
    PATRIARCHALIUM trium sedium ordo an constitutus ante Gelasium, an vero a Damaso, 246, 247.
    PAULINUS Antiochenus a Lucifero ordinatus episcopus, 146. Ab Basilio ad sedem apostolicam delatus de Marcelli haeresi, 174, 351, not. a. In episcopatu Damasi litteris confirmatur, 168 seq. A Timotheo Apollinarii discipulo excommunicatur, 176. Ejus prae Meletio causa potior, 168, 176, 182, 183. Graves cum Vitali Antiocheno concertationes habet, 185. Adest Romanae S. synodo sub Damaso, 241. Ejus pontificis ad eum litterae illustrantur, 168 et seq., 197, 354, 357. Vindicatur a nota Montfauconii, et Chysostomi de illo locus explicatur, 344, 345.
    PEREGRINI non ascripti ministerio Ecclesiae antequam probarentur, 113.
    PETAVIONENSIS urbs, an quae antea Pataviensis, nunc Passaviensis dicitur, 224, not. e.
    PETRI et PAULI AA. sacra pignora Romae prodigio servata, 267. Gregorii Magni ea de re testimonium Damasi carmine confirmatum, 267, 268.
    PETRI et MARCELLINI SS. MM. acta a Damaso scriptis mandata, 113, 396.
    PETRUS episcopus Alexandrinus Athanasio succedit, 161. Duplex adversus illum persecutio, ob quarum alteram Romam confugit et quo anno, ibid. Benigne a Damaso excipitur, 162. Adest tertiae sub Damaso synodo, 175 et seq. Ejus cum Dorotheo presbytero Antiocheno concertatio, 178. Romanae ejus synodi decreta adversus Apollinaristas Alexandriam redux promulgat, ibid.
    PRISCILLIANUS a synodo Caesaraugustana damnatus Romam confugit, ut se purget, 232. Illum Damasus a suo conspectu rejicit, ibid. A synodo quinta sub Damaso damnatur, 248.
    DUPINIUS refellitur et notatur, 232, 296, 323.

Q
    QUESNELLI commenta, 232, 253, 323, 360, not. e.

R
    ROMANAE Ecclesiae fides a Petro indeficiens, 194.
    ROMANAE et Mediolanensis Ecclesiae conjunctio, et unde, 232.
    Romanus pontifex unicus Occidentis olim Metropolitanus, 214, 334. Primus ejectos episcopos ad communionem recipit, 334. Episcoporum causas, in prima, ut aiunt, instantia per Italiam et Gallias cognoscit, 228, 229. Non transmissis prius, confirmatisque ab illo actis primarum sedium episcopi recipi ab haeresi ad communionem non possunt, 239. Vicarios apostolicos per Occidentem instituendi jus et origo, 215. Suprema ejus auctoritas ab Orientalibus saepe recognita, 144, 162, 163, 174, 181, 194, 255. Ab Imperatoribus confirmata, 194, 228. 236. Romanorum aliquot pontificum ad superstitem sanctissimum BENEDICTUM XIV summa in eo rerum fastigio modestia ac temperantia, 120.
    Romanorum pontificum Vitae scriptor Gallicus nuper Amstelodami impressus refellitur et notatur, 116, 119, 125, 145, 179, 210, 229, 260, 322.
    Romanus idem saepe valet ac Latinus, 139.
    RUFINUS quo anno in Orientem profectus Alexandriam appulit, 157. Ejus de suburbicariis Ecclesiis judicium, 143. De Liberii lapsu dubius, 298.

S
    SABBATIANI Novatianorum surculus quo tempore orti, 165. Pelluntur ab Urbe cum Donatistis et Luciferianis, quibus juncti erant, 166. Canon. 7 concilii Const. I, quo de illis agitur posterioris esse temporis, et synodi, 165.
    SABINUS diaconus Mediolanensis Ecclesiae ad Athanasium et Basilium a Damaso mittitur, et quam ob causam, 151. Quo anno Alexandriam appulit, 152. Inde Basilium accedit, cui litteras affert, ibid. Redux in Occidentem ab eodem litteras ad Damasum retulit, quae illustrantur, 155. Quae ab eodem tamen Pontifice haud probatae et cur, 157.
    SABELLIANI aliquando per calumniam dicti Catholici, 358, not. f. Eam ab iisdem promulgato anathematismo Damasus amovet, ibid.
    [Col. 1244] SCRIPTURARUM sacrarum Canon per varios pontifices pro temporum necessitate auctus, 241.
    SENATORES christiani sub Damaso in magno numero, 234.
    SILVESTER S. delatus a Donatistis apud Constantinum se purgat, et qua de causa delatus, 204.
    SIMPLICIANUS Romanae Ecclesiae presbyter a Damaso ad Ambrosium mittitur, 171.
    SIMPLICIUS vicarius Urbis, ad eum Valentiniani mandatum adversus rebaptizantes, 165.
    SIRMIENSIS secunda formula quo anno erupit in lucem, 290. Scripta priori, aut altero mense anni 358, 291. An prodierit a synodo aliqua, et synodica dici possit, 285, 292. An promulgata ut in Occidente, sic per Orientem fuerit, 296. Ea nullo modo a Demophilo exponi Liberio potuit, ibid. Illam Ursacius et Valens ejurare coacti, 297, 298. Sirmiensis perfidia apud Hilarium quae, 285 et seq.
    SOZOMENI lib. IV, cap. 24, locus explicatus, ibid. Iterum lib. IV, cap. 18, 315.
    STEPHANUS papa et martyr a Damaso laudatus, 270, 383. Actorum fides confirmata testimonio ejusdem Damasi, 270.
    SUBURBICARIAE regiones quae: et an idem sint, ac suburbicariae Ecclesiae, 141.

T
    TERENTIUS dux pro reintegranda inter Catholicos Antiochenos concordia rogatus, 169. Ab aula Valentis secedit, et quam ob causam, atque iterum ad eam redit, et quo anno, 170.
    THARSICIUS martyr, an forte diaconus, 276. Pro servanda Arcani disciplina moritur, 276.
    THEODORUS, ac THEODOLUS unum saepe idemque nomen, 147.
    THEODORETUS saepe Paulino Antiocheno iniquior, 222. Ejus ad Damasi et Illyricorum episcoporum litteras glossema, 184.
    THEODOSII Magni lib. II C. Theod. de Fid. Cath. affertur et illustratur, 194. Orientales episcopos ad Romanam synodum convocat, 235. Legatos ad eam suos mittit, et quam ob causam, 236, 240. Apollinaristas legibus coercet, 257. Iterum, et quam ob causam, 344. Ad Capuanum concilium ire Flavianum jubet, 339. Ambrosii, seu Syricii, ad illum in ea causa litterae, ejusque responsum, 339 et seq. A Damaso praeceptorem Arcadio puero postulat, 254. Orientales tantum episcopos ad concilium I Const. convocat, 367, not. b.
    TILLEMONTIUS rejicitur, 182, 191, 201, 215, 218, 223, 254, 300, 336, 352, not. f.
    TIMOTHEUS Apollinarii discipulus Romam pro secta mittitur, 175, 255. An episcopus Berythi fuerit, 255. A Damaso in communionem recipitur simulata fide, 176, 177. Ab eodem damnatus cum Apollinario magistro cum iterum Romam venit, 255. Redux in Orientem Petrum Alexandrinum, Basilium et Paulinum Antiochenum excommunicat, 177. Apollinaristarum post Apollinarium dux, 255. Auctor epistolae sub Julii papae nomine ad Prosdocium, 256. Relegatus Theodosii jussu, 257.
    TITULI dicti basilicae omnes, sive aedes sacrae, 280. Tituli propter baptismum et poenitentiam a Marcello papa instituti quid praeterea, ibid.
    TRANSLATIONES a Damaso improbatae, 360, num. 369, not. g.
    TRITHEITAE Catholici per calumniam dicti, 363, not. c.

V
    VALENS Arianus pseudoepiscopus Petavionensis deponitur in concilio Aquileiensi, 208. Ejicitur a clero et populo ab ea sede quam vi occupaverat, 224. Profugus Mediolani latet, societatemque jungit cum Ursino antipapa, 208, 225. Quo anno ad eam urbem confugit, 208.
    VALENS et URSACIUS Ariani episcopi, Liberio adhuc exsule, ejurata Sirmiensi blasphemia, Ancyranam eethesim profiteri coguntur, 297. A Gallis episcopis post Sirmiensem blasphemiam, cujus auctores fuerant, extra communionem fiunt, 290, 291. Pridem a Damaso damnati, 131. A Constantio facultatem obtinet cogendi Occidentales episcopos ad Ariminensem formulam Constantinopoli promulgatam profitendum, 320. Quo anno ab ea Urbe discesserint in Occidentem reversuri cum eo mandato, 321. Imperatori auctores sunt, ut Hilarium in Gallias redire jubeat, ibid.
    VALENTINIANI imperatoris pro Damaso adversus Ursinum antipapam rescripta, 124, 126, 127. Ejusdem Damaso inscripta lex, 140. Ad Maximum, sive ad Maximinum P. Annonae rescripta in Ursinianorum gratiam, 120, 121. Ad Arianos episcopos pro catholica fide litterae, 137. Contra Manichaeos lex, 155. Affertur et expenditur l. 20, tit. 36, lib. XI Cod. Theod., 164. Ejusdem rescriptum ad Simplicium Urbis vicarium illustratur, 165, 226. Damasi innocentiam probat, 206.
    VALERIANUS Aquileiensis quo anno ordinatus, 347, not. a.
    VENUSTIANI haeretici iidem ac Manichaei, et unde sic dicti, 156.
    [Col. 1245] VICTORINI locus ex lib. de Fid. adv. Arian. explicatur, 305.
    VINCENTIUS Capuanus episcopus a Damaso laudatus, 349. Liberii legatus ad Constantium imperatorem an praevaricator fuerit, et ab Athanasii communione discesserit, 135.
    VITALIS Antiochenus presbyter Apollinario se tradit, 167. Paulino episcopo adversatur et cur, ibid. De haeresi delatus Romam vocatur a Damaso: subdola fidei formula oblata communionem subripit, et cum litteris ad Paulinum dimittitur, 167, 168. Apollinarius illum episcopum Antiochiae consecrat sectae suae, 167, 185. An catholicus habitus a Hieronymo in litteris ad Damasum, 185. Ab eo pontifice damnatur, 360, not. d. In Capuano concilio de illo ad apostolicam sedem iterum delato agitur, 343. Chrysostomi locus explicatur, 344.
    VITALIANUS, VICTOR in Romana I sub Damaso synodo episcopi, 347, not. b.
    [Col. 1246] URSINUS sive Ursicinus antipapa: ejus electio excutitur, 118 et seq. Ordinatur die non legitima, 120. Roma ejicitur a Juventio P. U, ibid. Ab exsilio cum suis revocatur a Praetextato, et iterum ejicitur, 125. An Neapolitanus episcopus fuerit, 166. Exsul Romanos sollicitat adversus Damasum, 202, 203, 225. Mediolani residens societatem jungit cum Valente Petavionensi Ariano, 225. Exsul in Galliis, ibid. Gratianum accedit, ibid. Turbas iterum movit adversus Siricium, 251.
    URSINIANI ex clero Urbano quot, 122. Roma ejiciuntur, 126.

X
    XYXTI S. in martyrio comites, 408 et in addend.

Z
    ZANOBIUS Florentinus episcopus, 139.






[Col. 1245]
INDEX ANALYTICUS OPERUM LUCIFERI CALARITANI. [1Kb]



A
    Adoxius per antiphrasim pro Eudoxio. Vid. Eudoxium.
    Alexandriae Ecclesia a Constantio Imp. vexata. Pag. 808, 813.
    Alexandrini de Georgio Cappadoce queruntur apud Constantium Imp. 830; qui a Georgii communione abhorrebant, male multati ab eodem Constantio, 910. Et ab ejus duce Syriano, 916. Athanasii partes constanter secuti, 921. A Constantio insectati, 1009, 1012. Dire necati, 1022.
    Ariana haeresis idololatria dicitur. 824, 825, 828, 832, 840, 843, 874, 879, 880, 893, 905, 910, 919, 937, 940, 946, 947, 950, 963, 965, 1002, 1003, 1006, 1030.
    Ariani Judae Iscariotae similes, 777. Filii pestilentiae et tenebrarum, 778. Quid senserint de Trinitate, 781. Judaeis assimilati, 782. Generatio prava. 784. Membra meretricis, 785, 786. Serpentes, 789. Madianitis et Moabitis comparati, 792. Quid senserint de Spiritu sancto, 808. Antichristi sunt, 848. Judaeorum discipuli, 852. Nicaeae damnati, 854. Non Christiani, sed famuli Antichristi, 863. Lupi, canes, et filii diaboli, 865. Latrones, 869, 882. Quid de Filio Dei senserint, 875, 987. Meretricibus comparantur, 878. A Constantio mire dilecti, 879. Filii diaboli, 904. Et Meretricis, 910. Athanasium accusant in Concilio Sardicensi, ibid. Nihil quod ad ipsam haeresis substantiam a Photinianis discrepant, 972. Neque ab haeresi Pauli Samosateni, ibid. Anathematizati a concilio Nicaeno, 973. Antichristi Spiritu pleni, 987. In plures sectas dividebantur, ibid. Filium Dei adoptivum solummodo confitebantur, ibid. Lupi et Apostolo designati, 996, 997, 998. Canes rabidi, 1005. Domus Spiritus immundi, 1009. Episcopum episcoporum appellant Constantium Imp., 1032. Mancipia Antichristi et Pharaonis nepotes, 1042.
    Athanasius (S.) Alexandriae insectatus a Constantio Imper., 813. A. Lucifero defensus duobus libris, 817, 881. Ut absens et inauditus damnetur, frustra a Constantio tentatur in concilio Mediolanensi, 819, 894, 895. Sede Alexandrina pellitur, intruso Georgio Cappadoce, 829, 1010. Comparatur Samueli, 836. Et Heliae, 840, 843. Et Naboth, 844. A Constantio persecutionem patitur, 849, 854, 860. In exsilium missus a Constantino M., restituitur Alexandrinis a Constantio, Constantis intercessione, 857, 910. Job comparatur, 876. Falso accusatus ab Arianis, 884, et a Constantio, 892. Suzannae assimilatus, 894 et seq. Et Abel, 905. Concilio Mediolanensi non interest insidias sibi metuens parari ab Arianis, 909. In concilio Sardicensi accusatus absolvitur, 910. Eutichetem diaconum et epistolam mittit ad Luciferum, rogans ut libros ab illo scriptos contra Constantium ad se transmittat, 1037. Alteram eidem epistolam, qua eum de persecutione certiorem facit, et de libris ad se missis gratias agit, 1039 et seq.
    Auxentius Arianus Ecclesiam Mediolanensem occupat, expulso Dionysio, 894.

B
    Bonosus libros duos pro S. Athanasio a Lucifero recognitos refert ad Constantium Imper., 935.

C
    Comites Imperatoris quid sint, 990.
    Concilium Mediolanense celebratum anno 355, 765. Quae ibi ab Arianis intenta, 775. Quot episcopi interfuerint, 998.
    Concilium Arelatense Arianorum, 778.
    Concilium Sardicense in quo Athanasius ab haereticis [Col. 1246] accusatus, absolvitur, 910.
    Concilium Sirmiense, in quo Ariani damnant Photinum, 972.
    Constans Imperator restituendum curat Athanasium Alexandrinis, 857.
    Constantinus M. Imp. exsilio damnat Athanasium, ibid.
    Constantius Imperator, ad quem suos libros scribit Lucifer, 765. Episcopos catholicos communioni arianorum jungere conatur, 773. Assimilatus Achabo, ibid. Pacem fingit ad Catholicos circumveniendos, 775. Edictum, seu epistolam Ariano veneno plenam exhibet populo Mediolanensi, 780, 821, 878. Quid de Trinitate senserit? 781, 859. Vocem sacrilegam invenit contra Dei Filium, 787. Similis Antiocho, ibid. Antichristus vocatur, 789. Similis Gedeoni idololatrae, 793 et seq. Et Sauli, 796, 797. Et Salomoni post idololatriam, 798, 799. Et Roboamo, 799. et Jeroboamo, 799-804. Et Abiae et Baasan, 804. Et Zambri, et Josaphat, de quo vide Notas, 805. Achabo et Jezabeli, 805, 809. Statim ac occupavit Italiam, Ecclesiam vertit, 807. Praesertim Alexandriae, 808. Assimilatus Joas et Oziae, 809. Et Manassi, 809, 810, 811, 812. Quid de se ipse glorietur? 813, 814, 815. Damnari jubet Athanasium inauditum, 817. Serpenti, qui Adam seduxit, assimilatur, 818, 819; Judae Scarioth et Judaeis, 824, 850. Maledictus, 825, 828. De episcopis judicare nequit, 826. Georgium Cappadocem, expulso Athanasio, in Ecclesiam Alexandrinam intrudit, 829. Litteras accipit ab Alexandrinis contra Georgium, 830. Frustra nititur ejus electionem probari a catholicis, 831. Heli assimilatur, 833. Et illis qui Arcam Dei ceperunt, 833, 834. Et Sauli, 835-840. Et Achabo et Jezabeli, 840-845. Et Hieroboamo, 846. Diversus a Josaphat, qui in regno Judae restituit cultum Domini, 846, 847. Athanasium persequitur, 849, 850, 854, 860. Superbus et inconsideratus, 849. Aspidibus comparatur, 852. Impius, ibid. Similis Judae Scarioth, 853, 990, 991, 1038. Praecursor Antichristi, 855. Rugit sicut leo, ibid. Superbus et temerarius, et homo pestilens, ibid. Athanasium restituit Alexandrinis intercessione Constantis, 856, 910. Belium gerit cum Soporino rege Persarum, ibid. Canis est rediens ad vomitum, 857. Eudoxium persequitur, datis litteris ad Antiochenos, deinde in gratiam recipit, ib. Ecclesiae persecutor, 859. Imitator diaboli, 860. Catholicos autistites persequitur, 865, 867. Pharaoni similis, 866. Haeresim suam per sanguinis fusionem reaedificat, 868. Sodomitis et Gomorrhitis comparatus, 873. Et Judaeis, ibid. Et Rabsaci, 875. Dux antichristi, ibid. Paulo ante quam moreretur, baptizatur, 876. Impius, 878. Crudelis in Catholicos, 878, 879. Arianos mire dilexit, 879. Catholicorum bona in pauperes suae partis erogabat, 882. Catholicos persequitur, 881. Latro, 882. Filius diaboli, 884. Crimina falsa objicit Athanasio, ibid. Catholicos, praesertim episcopos, male habet, ibid. Exterminator pascuae, dominici gregis, 885. Herodi assimilatus, 886, 902. Ex Galliis Italiam veniens ovem ex lupo finxit, 889. Insipiens est, 890, 891. Mendax in Athanasium, Ananiae et Saphirae comparatur, 892, 893. Et senibus qui Susannam violare conati sunt, 894-898. Dionysium Mediolanensium episcop. in exsilium pellit, suffecto Auxentio Ariano, 894. Haereticus apparet in concilio Mediolanensi, 894, 895. Praecursor Antichristi, 895, 899, 903, 911, 957, 981, 984, 988, 998, 1009. Episcopos invitat ad damnandum Mediolani Athanasium, 898. Bellua est, 900. Procurator diaboli, 904. Cain comparatus, 905. Antichristi mancipium, 906. Membrum diaboli, 908. Audire Athanasium ipsum denegat, 969. Athanasium ipsum commendat per litteras Alexandrinis, ibid. Pulso dein [Col. 1247] Athanasio, Alexandrinos male multat, qui a Georgii Cappadocis communione abborrebant, 910. Judaeis prophetas occidentibus similis, 913. Serpens, 916, 917, 930, 931. Syrianum mittit, ut Alexandrinos cogat Georgium recipere, 915, 916. Judaeis comparatus, 919, 920. Fur ovium Christi, 921. Episcopos catholicos e suis sedibus pellit, 927. Lupus, 928, 957, 958. Gentilis, Judaeus et Antichristi satelles, 929, 930. Diabolo assimilatur Adam et Evam tentanti, 930. Recognoscendos curat libros duos pro S. Athanasio, an revera sint Luciferi, 935. Israelitis a Moyse interfectis assimilatur, 937. Et iisdem a Phinee interemptis, 938. Quid Romae molitus sit, libellis datis episcopis etiam catholicis, 940. Achar comparatus, 940, 941, 942. Et Sauli, 942, 943. Et Achabo, 944. Homicida est, ibid. Amasiae similis, ibid. Et Oziae regi, 946. Et Judaeis a Josia male multatis, 947, 948, 949. Itemque Judaeis sub Amasia, 950, 951. Et Sennacherib, 951, 952. Et Judaeis ab Ezechiele increpitis, 953, 954. Et Holopherni, 955, 956. Antiocho assimilatur, 958, 959, 960. Martyrii consummati gloriam Lucifero denegat, quia illud Lucifer optabat, 962. Pius a Lucifero dictus, ibid. Unus ex Antichristis, 964. Judaeis sub Mathathia et Esdra similis, 964, 965, 966, 967. Et Judaeis Petro et Joanni silentium indicentibus, 967, 968, 969. Similis quoad haeresis substantiam Photino et Paulo Samosateno, 972, 996. Comparatus Herodi, 974. Imprudens, 976. Judaeis assimilatus Apostolos et Stephanum insectantibus, 977, 978. Et Barjesu, 978, 979, 980. Et Antiocho 981-985 et 1006-1008. Lupus et canis, 985. Ebrius de Sodomorum vite et de vinea Gomorrhae, 985. Minister diaboli, ibid. Pseudo-propheta et spiritum habens Antichristi, 986, 987. Lupus et progenies viperarum, 988. Arianam haeresim libris scriptis et per concionatores promulgat, 990. Nicaenam fidem vel in Ariminensi, vel in alia Nicaena synodo haereticam judicandam curat, ibid. Ariminensem et Seleuciensem synodum convocat ad Filii divinitatem negandam, 991. Juda pejor, ibid. Serpenti similis Evam tentanti, 992. Pseudoapostolus, ibid. Episcopos catholicos abstulit intrusis haereticis, 993. Diaboli spiritum habens, sicut Judaei Paulum et Silam persecuti, 993, 994, 995. Paulo similis, antequam converteretur, 995. Unus ex lupis ab Apostolo designatis, 996, 997, 998. Similis Ananiae, 998. Et persecutoribus religionis a Daniele praeostensis, ibid. et 999, 1000. Aut Antichristus, aut ejus praecursor, 1001. Cretensibus mendacibus assimilatus. 1002. Daemonum templum et anathema, 1004. Stultus, ibid. et 1005. Judaeis, qui ab Isaia dicuntur canes, tauri, et vituli, similis, ibid. Intra velum stans Luciferum audit Mediolani negantem posse se in Arianorum sententiam concedere, 1009, 1014. Alexandrinos aliosque catholicos insectatur, 1010. Catholicorum se simulat amicum, ut eos seducat, sicut Evam serpens, 1011, 1020. Ita catholicos persequitur, ut ne sepeliri quidem permittat, 1012. Tyrannus omnium saevissimus, 1013. Bellua, 1014, 1020. Arii vermis, 1015 Frustra edicto suo haeresim nititur propagari, ibid., 1031. Lupus et canis, nec homo, 1016. Alexandrinos dire necat, 1022. Carnifex, 1025. Fidei formulas modo recipiebat, modo rejiciebat pro Arianorum voluntate, 1027. Sic et Fidei formulam, quam Eudoxius edidit Antiochiae, 1028. Lupus, ibid. Antichristi amicus, 1030. Judae imitator, ibid. Canis rabidus, 1032. Episcopus episcoporum ab Arianis episcopis dictus, ibid. Diviti similis futurus, qui Lazarum vidit in sinu Abrahae, 1036.

D
    Dictatores quid sint? 1028.
    Dyonisius (S.) episcopus Mediolanensis Athanasium damnat deceptus, 894. E sede pulsus, et in exsilium actus a Constantio imp., ibid.
    Dydimas presbyter ex catholico Arianus, 917.

E
    Edictum Constantii quid sit, 780, 821, 878, 940, 1011, 1015, 1031.
    Epictetus episcopus Centumcellensis, Arianus, Constantio imp. familiaris, 777. In concilio Mediolanensi contra S. Athanasium subscripsit, ibid. A Constantio seductus fit apostata, 1021.
    Episcopi, qui a fide Nicaena desciverant, sub angelorum in apostasiam conversorum nomine designati, 947.
    Epistolae Luciferi deperditae, 981.
    Eudoxiani ita dicti ab Eudoxio episcopo Germaniciae, inter Arianos, 858.
    Eudoxius episcopus Germaniciae Arianus, per antiphrasim Adoxius dicitur a Lucifero, 830, 1028. Qui apud eumdem exsulavit, 830. Insectatus a Constantio imp. quod Aetii dogma sequeretur, deinde redit in gratiam, 858. Sedem antiochenam occupat, deinde Constantinopolitanam, ibid., 1027. Quam Fidei formulam ediderit in [Col. 1248] concilio Antiocheno, et an illam ejuraverit, 1027, 1028.
    Eusebius episcopus Vercellencis invitatur a legatis sedis apostolicae ad concilium Mediolanense, 765. Comparatur Petro apostolo, ibid. S. Dyonisio episcop. Mediolanensi succurrit, qui Athanasium deceptus damnaverat, 893.
    Eutichetes diaconus mittitur ab Athanasio ad Luciferum, 1037.
    Euzoius episcopus Arianus Constantium imp. baptizat, 876.

F
    Faustinus presbyter an formulam Fidei ediderit quae sub Luciferi nomine circumfertur, 1045 et seq.
    Fides catholica ex Symbolo Nicaeno desumpta, 898, 973, 1015.
    Florentius magister Officiorum Luciferum rogat, an ipse scripserit libros duos pro S. Athanasio, 935. Illique Lucifer affirmans respondet, ibid.

G
    Georgius Cappadox intrusus a Constantio in ecclesiam Alexandrinam, expulso Athanasio, 829, 910, 1010, 1012. Monstruosus appellatur a Nazianzeno, 829. Similis Ario, Valenti, Ursacio et Eudoxio, 830. Ab Alexandrinis accusatus apud Constantium, ibid. A catholicis, praesertim a Lucifero, non habetur pro episcopo, 831. Filiis Heli assimilatus, 831, 832. Interficitur, 881. Ab Alexandrinis odio habitus, 921. Fur ac latro, ibid. Quid jussu Constantii egerit in Alexandrinos, 1022.

H
    Hilarius, legatus Liberii papae, Eusebium episcopum Vercellensem invitat ad concilium Mediolanense, datis litteris, 765. Constantium Dei impugnare religionem asserit, 803.

L
    Libelli recitati Romae a Constantio imp. et ab eodem dati episcopis etiam catholicis, 940.
    Liberius papa scribit Lucifero exsuli aliisque, 765.
    Lucifer episcopus Calaritanus, legatus Liberii papae, 765, 1015. Eusebium episcop. Vercellensem ad concilium Mediolanense invitat, datis litteris, 765, 899. Exsul epistolam accipit a Liberio papa, 765. Librum de non conveniendo cum haereticis scribit ad Constantium imperatorem, 767. Illumque Germaniciae, ubi exsulabat, 775, 830, 831. Librum de Regibus apostaticis ad eumdem Constantium, 793. Librum I pro S. Athanasio ad eumdem, 817. Et librum II, 881. Restitit Georgio Cappadoci in Alexandrinam sedem intruso, ideoque Germaniciae exsulare cogitur, 831, 881. Quo anno librum I pro S. Athanasio scripserit? 858. Quid senserit de Divinitate Filii? 863, 864, et de Trinitate, 875, 934. Epistolam Florentii accipit de libris duobus pro S. Athanasio, cui respondet se revera illos scripisse, 935. Librum scribit De non parcendo in Deum delinquentibus, 935. Contumeliosus a Constantio appellatur, 937 et seq. Et superbus, 962 et seq. Epistolas scripsit, quae perierunt, 981. Se Romanum dicit, 987. librum mittit ad Constant. imper. inscriptum, Moriendum esse pro Dei Filio, 1007. Negat confidenter coram Constantio Mediolani posse se caeterosque in Arianorum sententiam concedere, 1009, 1014. Epistolam per Eutychetem accipit ab Athanasio, qua rogatur, ut ad illum mittat libros scriptos contra Constantium, 1037. Et alteram, qua de persecutione Arianorum, et de acceptis libris fit certior, 1039 et seq. Elias dictus ab Athanasio, 1041. Et mire ab eodem laudatus, ibid. An auctor cujusdam professionis Fidei, quae sub ejus nomine circumfertur? 1041 et seq.

M
    Macedoniani Arianis moderatiores in sententia de Spiritu sancto, 807, 808.
    Machetas, sive Achetas, presbyter ex catholico Arianus, 917.
    Marcion haeresim suam disseminavit circa ann. 134, 780. Damnatur, ibid.

P
    Pancratius presbyter, legatus Liberii papae, Eusebium episcop. Vercellensem ad concilium Mediolanense invitat, datis litteris, 765. Constantium impugnare Dei religionem asserit, 803.
    Paulus Samosatenus in synodo Antiochena damnatus, 780, 972. Nihil quoad haeresis substantiam ab Ario discrepabat, 972.
    Photinus episcopus Sirmiensis, discipulus Pauli Samosateni, damnatur in concilio Sirmiensi, 780, 972. Scotinus per antiphrasim dictus, 972, 990, 996. Nihil quoad haeresis ab Ario discrepabat, ibid. Discipulus Pauli Samosateni, 972, 973. Judae Scarioth similis, 990. Professio Fidei Lucifero [Col. 1249] perperam attributa, 1041 et seq. Melius Faustino presbytero, 1045 et seq.

S
    Sabellius errores suos primum docere coepit anno 257, 779. Damnatur, ibid.
    Soporis. Vid. Soporinus.
    Saturninus episc. Arelatensis, arianus, Constantii amicus, 778. In concilio Arelatensi cum Arianis communicat, ibid. Valenti et Ursacio conjungitur contra S. Athanasium in concilio Mediolanensi, ibid. Auctor fuit, ut Hilarius episcop. Pictaviensis in exsilium pelleretur, ibid.
    Semiariani in sententia de Spiritu sancto Arianis moderatiores, 808. Filium Patri affirmabant, 863. In Seleuciensi synodo triumphant, 991.
    Soporinus rex Persarum bellum gerit cum Constantio Imper., 857.
    Symbolum Nicaenum, 973, 1015.
    [Col. 1250] Syrianus dux, jussu Constantii, Alexandrinos catholicos vexat, 915.

U
    Ursacius episcop. Singidunensis, Arianus, Constantii Imp. amicus, 777. Quid egerit cum Valente in concilio Mediolanensi, ibid. Edictum Constantii populo Mediolanensi legendum profert. 780. Similia Georgio Cappadoci, 830.

V
    Valens episcopus Mursae, Arianus, comparatur Simoni Mago, 765. Constantio imp. familiaris, 777. Primas gessit in concilio Mediolanensi contra S. Athanasium, ibid. Edictum Constantii populo Mediolanensi legendum profert, 780. Similis Georgio Cappadoci, 830.
    Velum, quo imperatoris interius cubiculum occludebatur, 1009, 1014.






[Col. 1249]
INDEX RERUM QUAE IN HOC TOMO CONTINENTUR.



S. FELIX PAPA II.
[Col. 1249]
    Notitia biographica in S. Felicem. 9
    EPISTOLAE ET DECRETA. 11
    Epistola S. Athanasii et Aegyptiorum pontificum ad Felicem. Ibid.
    Epistola I Felicis ad episcopos in Alexandrina synodo congregatos.---Multa tractantur quae ad disciplinam ecclesiasticam, maxime vero ad episcoporum immunitates pertinent. 17
    Epistola II Felicis ad eosdem et ad reliquos Domini sacerdotes.---De patienti sufferentia persecutionum et tribulationum. 25

FAUSTINUS ET MARCELLINUS PRESBYTERI.
    PROLEGOMENA. 29
    De Faustino et Marcellino, ex Gallando. Ibid.
    De Faustino, ex Schoenemanno. 34
    FAUSTINI LIBER DE TRINITATE. Ibid.
    Prooemium ad Augustam Flaccillam. 37
    CAPUT PRIMUM.---De professione impia Arianorum. 38
    CAP. II.---De eo quod haeretici dicunt: Ex nihilo Deus sibi Filium fecit. 49
    CAP. III.---Quod Dei Filius sit omnipotens, et quod una sit omnipotentia Patris et Filii, sicut et una deitas, et de Incarnatione. 62
    CAP. IV.---De hoc quod ait Filius: Pater major me est. 67
    CAP. V.---De hoc quod legitur in Actibus Apost.: Certissime itaque sciat omnis domus Israel, quia Dominum illum et Christum Deus fecit hunc Jesum quem vos crucifixistis. 69
    CAP. VI.---De his Salomonis: Dominus creavit me initium viarum suarum in opera sua. 75
    CAP. VII.---De Spiritu sancto. 76
    FAUSTINI FIDES THEODOSIO IMPERATORI OBLATA. 79
    FAUSTINI ET MARCELLINI LIBELLUS PRECUM AD IMPERATORES VALENTINIANUM, THEODOSIUM ET ARCADIUM. 81
    Praefatio.---De schimate Ursini. Ibid.
    Incipit Libellus. 83
    RESCRIPTUM THEODOSII PRO MARCELLINO ET FAUSTINO. 107

S. DAMASUS PAPA.
    PROLEGOMENA. 109
    Epistola dedicatoria. Ibid.
    Monitum lectori. 111
    DE SANCTI DAMASI OPUSCULIS ET GESTIS. Ibid.
    CAPUT PRIMUM.---I. S. Damasi genus et patria. Lector ex puero in basilica S. Laurentii. II. Diaconus Liberium exsulantem sequitur, et cur deinde ad Urbem revertitur. III. Presbyter ordinatus an a Liberio, an potius a Felice; Baronii sententia. IV. Prooemium ad Preces Faustini et Marcellini falsi arguitur, et Damasus vindicatur. V. Quo loco ac pretio sub Liberio reduce ad suam sedem fuerit. Ibid.
    CAP. II.---I. Damasus eligitur Romanus pontifex, at Ursicinus antipapa a factiosis obtruditur. II. Coaevi scriptores conferuntur, ac vera rerum series inde colligitur et exponitur. III. Prooemium ad Preces Faustini et Marcellini iterum mendacii arguitur. IV. Ursicinus exsulat, restituitur, ac rursus truditur, et quam ob causam. V. Baluzius rejicitur. 118
    CAP. III.---I. Valentinianus imperator iteratum Ursini [Col. 1250] sociorumque schismaticorum exsilium probat, atque unam, quam Ursiniani retinuerant, basilicam Damaso reddi jubet. II. Caedes perpetrata in aede S. Agnetis, quae per calumniam Damaso crimini data: grave ob eam causam periculum innocenti pontifici creatum; quod explicatur Rufini et Hieronymi testimonio. III. Evagrius Antiochenus pro Damaso adit imperatorem, a quo innocens pronuntiatur, eaque occasione Hieronymus affertur et illustratur. IV. Damasus votum solvit S. Felici, ut videtur, Nolano, aliisque martyribus. 126
    CAP. IV.---I. Prima sub Damaso synodus adversus Auxentium, pseudoepiscopum Mediolanensem. II. Cur hoc anno consignetur. III. Quid in ea actum fuerit. Ejus synodica illustratur. IV. De Vincentio Capuano. 129
    CAP. V.---I. De Illyricana synodo agitur, quae Romanam hanc subsecuta est, scriptisque ab illa et Valentiniano imperatore litteris. II. Quae afferuntur et expenduntur. III. De Zenobio Florentino episcopo. IV. De Valentiniani lege Damaso inscripta et Theodosiano codici inserta; defenditur Baronius. 136
    CAP. VI.---I. Revocati ab exsilio Ursiniani, quo conclusi fuerant; suburbicariae provinciaeque; Rufini de suburbicariis ecclesiis sententia. II. S. Basilii Magni ad S. Athanasium et Damasum litterae hoc anno scriptae, quae illustrantur: Anonymus Amstelodamensis refellitur. III. Recensentur causae aliae cur idem Basilius ad Damasum scripserit, caque occasione de Antiocheno Meletium inter et Paulinum dissidio agitur, et de Marcello Ancyrano. IV. Hic ab haeresi vindicatur, ac Basilium postremo meliora edoctum, a praejudicata adversus eumdem Marcellum opinione discessisse probatur. 141
    CAP. VII.---I. Dorotheus, diaconus Antiochenus, Romam accedit cum litteris ad Damasum scriptis ab Orientalibus episcopis, ac, rebus confectis, in Orientem redit cum Sabino diacono Mediolanensis Ecclesiae, qui Damasi nomine litteras affert ad Athanasium atque Orientales. II. Sozomenus cum iis confertur et expenditur. III. Sabinus in Occidentem revertitur cum Basilii litteris ad Damasum et Occidentales, quae illustrantur, ac suo tempori restituuntur. IV. De l. 3 C. Theod. de Haer. atque ea occasione de Venustianis. Quorum in Praedestinato mentio est. 150
    CAP. VIII.---I. Damasus litteras a Sabino allatas ad Basilium remitti curat per Evagrium Antiochenum, atque alia juxta praescriptam Romae formulam scribi: quo anno Evagrius in Orientem redierit. II. Cur Basilii litterae Damaso non placuerint, quidve in illis desiderasse videatur? III. Quae ejusdem Basilii, quae Eusebii Samosateni de rebus ab Evagrio tunc postulatis sententia fuerit. IV. De Athanasii obitu, Petri Alexandrini electione ejusque ad Urbem fuga. 157
    CAP. IX.---I. Basilius caeterique Orientales episcopi ad Damasum mittunt Dorotheum, presbyterum Antiochenum, cum litteris, quae afferuntur et illustrantur. II. Synodus a Damaso coacta, ejusque ad Orientales litterae post Dorotheum reducem allatae, quae illustrantur. III. Hujus synodi annus asseritur. IV. Lex 20 C. Theod. lib. XI, tit. 36, expenditur. V. Simplicius, urbis vicarius, cui lex inscripta. Theophanes explicatur de Sabbatianis agens; libellus Faustini et Marcellini iterum excutitur. 162
    CAP. X.---I. De Vitali Apollinarista, ejusque ad Urbem accessu et accedendi causa; de fidei formula ab eo oblata [Col. 1251] Damaso, et communione per fraudem extorta, ac de tribus ab eodem Damaso scriptis ea occasione ad Paulinum Antiochenum epistolis agitur. II. Harum postrema inter Catholicas Antiochenos motus excitat, qui referuntur ex Basilio. III. Dorotheus de tertio Romano itinere ob eam causam cogitat, ac eumdem Basilium consulit. IV. Simplicianus, qui deinde Ambrosio successit, Romanae Ecclesiae presbyter; Baronius propugnatur. 166
    CAP. XI.---I. Dorotheus Romam profectus cum altero Antiocheno presbytero litteras affert ad Damasum a Basilio et Orientalibus scriptas, quae expenduntur, ac tota Damasum inter et Basilium rei gestae series exponitur. II. Idem pontifex cum synodo, cui Petrus Alexandrinus aderat, morem gerit Orientalium votis, ac iis rescribit. III. Hac eadem synodo damnati Apollinarius et Timotheus. IV. De Meletii agitata coram Damaso causa, ejusque apud eum pontificem statu, et quid de eo pontifex senserit. Dupinius refellitur. V. Anonymi Amstelodamensis aut mira inconsiderantis aut mala fides. 172
    CAP. XII.---I. Hieronymi ad Damasum de tribus hypostasibus epistolae explicantur. Quaenam fuerit recrudescentis hujus litis causa. II. Damasi ad Hieronymum rescriptum. III. Antiqua Hieronymitanae epistolae lectio retinetur et asseritur. IV. An Hieronymus Vitalem pro catholico habuerit. V. Petrus, Damasi litteris ad sedem restitutus, Alexandriam redit. 180
    CAP. XIII.---I. Gracchus, hoc anno praefectus Urbis, Mithrae spelaeum destruit, ac quae Damasi in ea re partes. II. Romanum quoddam concilium, ejusque ad Gratianum quae exstant litteras ad hunc annum erronee consignari. 186
    CAP. XIV.---I. Antiochenum schisma mutua inter partes consensione depositum; Theodoretus notatus. II. Synodus sub Meletio Antiochiae habita; quid actum in illa definitumque fuerit. Acta ad Damasum missa. III. De hujus synodi tempore, atque anno emortuali S. Basilii. 189
    CAP. XV.---I. Lex 2 C. Theod. de Fid. Cath. affertur. II. Acacius Beroae in Syria episcopus Romam venit, ut videtur, cum actis Antiochenae synodi a Meletio legatus. III. Synodus sub Damaso. IV. De Damasi ad Paulinum celebri epistola, eamque ab hac synodo scriptam fuisse probatur. Pneumatomachi quo primum tempore Macedoniani dici coeperint. V. Vigilii papae locus expenditur quo Ambrosium huic concilio adfuisse conficitur. 194
    CAP. XVI.---Agitur de Romani concilii epistola ad Gratianum a Sirmondo edita in appendice Codicis Theodosiani, eaque expenditur, illustratur, atque huic ipsi concilio attribuitur. II. Confertur cum Aquileiensis concilii epistola, ut inde ratio intelligatur cur Romani hujus concilii Patres pro Damaso adversus Ursicinum tunc scripserint; et cur praeterea haec eadem epistola hoc anno scripta censeri debeat, ac tribui Ambrosio. III. Ostenditur Damasum numquam de adulterio accusatum fuisse: anonymi Amstelodamensis temeritas et inscitia notatur. 202
    CAP. XVII.---I. Damasus irritam pronuntiat ordinationem Maximi Cynici, scriptis litteris ad Acholium Thessalonicensem, quae expenduntur et illustrantur. II. De vicariatu Thessalonicensi. III. An Damasus, mutata deinde sententia, ejusdem Cynici ordinationem cum Italico quodam concilio defenderit. 210
    CAP. XVIII.---I. Agitur de Constantinopolitano concilio in iis quae ad Damasum attinent, ac defensor Gallicanarum propositionum rejicitur. II. Quaeritur quid sit Occidentalium tomus. III. Aliqua de 3 seu 4 canone, quo Maximi Cynici ordinatio rejecta est. IV. De Flaviani Antiocheni ordinatione, atque iis quae tunc gesta sunt. 216
    CAP. XIX.---I. De Aquileiensi concilio scriptisque ab illo synodicis epistolis; priores duae, ad Gratianum, recensentur. II. Gratiani rescriptum ad Aquilinum vicarium. Nentonus notatur, et Anonymi Amstelodamensis impudentia castigatur. III. Tertia Aquileiensis ejusdem concilii epistola expenditur et explicatur. IV. Priscillianus Romam venit, ut se purget. Quesnellius et Dupinius refelluntur. 224
    CAP. XX.---I. Damasus ethnicorum senatorum de ara Victoriae restituenda disturbat, scriptis ad Ambrosium litteris. II. Celebre ab se anno elapso convocatum concilium Romae habet. III. Praecipuae ejus convocandi causae. IV. Orientales se excusant, quominus ad illud accederent, eorumque litterae ex rei tunc gestae serie expenduntur. V. Cur de Cyrillo Hierosolymitano, cur de Nectarii electione iidem ad Damasum retulerint. VI. Quinam huic concilio adfuerint. Basnagii erronea sententia. 233
    CAP. XXI.---I, II. Quid definitum in eo Romano concilio, ac de Constantinopolitani confirmatione. III. De fragmentis deinde agitur ab Holstenio editis. IV. Baronii conjecturae expenduntur. V. Daduli de eodem concilio testimonium adducitur. 242
    [Col. 1252] CAP. XXII.---I. Libellus precum Faustini et Marcellini in iis quae ad Damasum pertinent ad examen revocatur. II. An hi duo presbyteri Luciferiani fuerint, an potius Ursiniani. Bassus Urbis praefectus quis et an Christianus. III. De Ephesio Ursinianorum in Urbe pseudoepiscopo ejusque expulsione. IV. De fabella damnati a Damaso Liberii. V. De Hilario Romano diacono: an ille ad Ecclesiam reversus sit, et an auctor commentariorum quae inter Ambrosii opera circumferuntur. VI. De Arsenio Romano diacono, Arcadii praeceptore ac monacho sanctissimo. 249
    CAP. XXIII.---I. Damasi epistola ad Orientales, quo anno, quave occasione scripta sit, ac de Timotheo Apollinarista, II. De symbolo in actis Ephesinae synodi Nicaeno concilio attributo. 254
    CAP. XXIV.---Damasi ad Valentinianum pro Symmacho litterae; de Priscilliano, et Burdigalensi synodo. Hujus pontificis obitus, depositionis locus et elogia. 259
    CAP. XXV.---I. Damasi scripta referuntur. Cur Marius Mercator Bonosum ab eo pontifice praedamnatum dixerit; an Bonosiaci Photiniani fuerint, an ejus tantum haeresis suspecti habiti sint. II. Multa Damasus scripsit, quae periisse constat; ex iis quae supersunt epigrammata aliquot illustrantur, alia pauca Damaso eidem vindicantur, alia appendicis loco referuntur. III. De Damasi operibus: Basilicae via Ardeatina ab eo aedificatae locus, ejusque coemeterium. De basilica S. Laurentii in Damaso; qua occasione de titulis agitur, ac Anastasii locus in Marcello adducitur et explicatur. 278
    DIATRIBAE DUAE ILLUSTRANTES GESTA QUAEDAM PONTIFICUM LIBERII ET DAMASI. 281
    DIATRIBA PRIMA.---De gestis Liberii exsulis. Ibid.
     I.---Afferuntur coaevi scriptores de gestis Liberii exsulis, quos tantum futuros sibi judices proposuit auctor in hac celebri controversia. Ibid.
     II.---Hilarii testimonia late expenduntur, pro constituenda Sirmiensi fide a Liberio suscepta. Nullam in Sirmiensi Urbe haberi potuisse Arianorum synodum anno 349, secus ac nonnulli censent. 284
     III.---Item Hilarii testimonia expenduntur pro constituenda Sirmiensi fide a Liberio suscepta. 285
     IV.---Agitur de haeresi Demophili Beroae in Thracia episcopi, eumque Semiarianum perpetuo fuisse probatur, atque acerrimum Arianorum adversarium: an concilio Ariminensi hic affuerit. 288
     V.---Quo anno ac mente Sirmiensis blasphemia conscripta et in Gallias missa videri possit? Variae ea de re sententiae: Hilarius affertur et explicatur, ejusque testimonio controversia definitur. 290
     VI.---Rei totius a Liberio gestae series exponitur, ejusque ad Orientales et ad Ursacium et Valentem litterae explicantur. Exposita rei tunc gestae series confirmatur auctoritate Sozomeni, Acacii, aliorumque Constantinopoli congregatorum Arianorum testimonio non antea observato. 297
     VII.---Quaestio a Tillemontio primum proposita excutitur: An scilicet Liberium non reticuerit solum, sed etiam damnaverit. Hilarius et Victorius haud recte a Tillemontio accepti afferuntur et explicantur. 300
     VIII.---Hilarii exsecrationes ex celebri fragmentorum loco adversus Liberium afferri solitas, nullo loco haberi oportere demonstratur. 307
     IX.---Liberii in Urbem reditus describitur, et narrantur quae illum consecuta sunt. Anonymus annotator ad defensionem propositionum cleri Gallicani affertur et refellitur. 310
     X.---Inquiritur quem ergo sese revera Liberius praebuerit, postquam reversus ad sedem est, et concilii Ariminensis tempore. Epistola Athanasii ad episcopos Aegypti illustratur, item Hilarii locus pro Liberio. 315
    DIATRIBA II.---An Damasus fuerit aliquando Maximo Cynico adversus Gregorium Nazianzenum; ac de duabus epistolis Italici concilii nomine a Sirmondo editis. Ibid.
     I.---Basnagius refellitur. Scriptores afferuntur, tum qui irritam aiunt, nulloque loco ab Orientalibus habitam Maximi Cynici appellationem ad Damasum et Occidentales, tum qui effectu illam non caruisse censent, eumque in Occidentalium communionem receptum. Utraque pars una Italici cujusdam concilii epistola nititur, quae affertur: qui de ejus veritate dubitaverint. Ibid.
     II.---Rei gestae series exponitur ab iis excogitata, qui eam epistolam pro sincera habent: quo anno Maximus Cynicus Mediolanum venerit; cuinam praeterea concilio adfuerit ut suam tueretur in eo ordinationem. Petri de Marca, Valesii, aliorumque ea de re opinio: hanc erroneam esse evincitur. 325
     III.---Tillemontii sententia affertur, expenditur ac rejicitur. Afferuntur argumenta ex ipsa eadem epistola, coaevisque aliis monumentis petita, ex quibus efficitur [Col. 1253] epistolam illam, nec Italici alicujus concilii, nec veram, neque Ambrosii esse potuisse. 329
     IV.---Agitur de altera Italici concilii nomine a Sirmondo edita epistola: sincera haec est, atque ab Ambrosio, vel etiam Siricio scripta: quaeritur qua occasione ac quo tempore, et ad Capuanum concilium, velut ejus accessio, refertur. Hac occasione de scriptarum a Gregorio Nazianzeno ad Cledonium epistolarum tempore agitur: locus etiam Chrysostomi affertur et explicatur; ac Paulinus Antiochenus ab obtorta sinistraque postremi operum ejusdem Patris editionis interpretatione vindicatur. 339

S. DAMASI OPUSCULA.
    EPISTOLAE. 347
    EPISTOLA PRIMA.---Exemplum synodi habitae Romae episcoporum XCIII, ex rescripto imperiali. Ibid.
    EPIST. II FRAGMENTA.---Expositio fidei in synodo Romana sub Damaso papa edita et transmissa in Orientem. 350
    EPIST. III.---Damasi papae ad Paulinum, episcopum Antiochenae civitatis. 354
    EPIST. IV.---Confessio fidei catholicae quam papa Damasus misit ad Paulinum. 357
    EPIST. V.---Maximi Cynici ordinatione damnata, Damasus Macedones ut in synodo hortatur proxime Constantinopoli celebranda dignus huic civitati praeficiatur episcopus, ac majorum adversus episcoporum translationem statuta serventur. 365
    EPIST. VI.---Rusticus Gratiani silentiarius commendatur, et confirmatur quod de Maximi ordinatione atque eligendo altero superiori epistola mandatur. 369
    EPIST. VII.---Scribit Damasus episcopis Orientem regentibus. Ibid.
    EPIST. VIII.---Quid apud Hebraeos sonet Hosanna perspicue sibi explicari petit ab Hieronymo Damasus. 371
    EPIST. IX.---Quanta aviditate Hieronymi scripta lectitet: cur non pari studio legat Lactantii libros. Petit ut subjectas quaestiones sibi Hieronymus paucis solvat. Ibid.
    DE EXPLANATIONE FIDEI. 373

CARMINA.
    CARMEN PRIMUM.---In laudem Davidis. 375
    CARMEN II.---De Christo. 376
    CARMEN III.---De ascensione Domini. 377
    CARMEN IV.---De nomine Jesu. Ibid.
    CARMEN V.---De eodem. 378
    CARMEN VI.---De cognomentis Salomonis. Ibid.
    CARMEN VII.---De S. Paulo apostolo. 379
    CARMEN VIII.---De S. Andraea apostolo. 381
    CARMEN IX.---In SS. Apostolorum catacumbas. 382
    CARMEN X.---De S. Stephano P. et M. 383
    CARMEN XI.---De S. Marcello martyre. 384
    CARMEN XII.---De S. Eusebio papa. 385
    CARMEN XIII.---De S. Marco papa. 386
    CARMEN XIV.---De S. Laurentio. 388
    CARMEN XV.---De S. Felice. Ibid.
    CARMEN XVI.---Votum S. Damasi. 390
    CARMEN XVII.---De S. Eutychio. 391
    CARMEN XVIII.---De S. Tarsicio. 392
    CARMEN XIX.---De S. Gorgonio. 393
    CARMEN XX.---De S. Saturnino martyre. Ibid.
    CARMEN XXI.---De S. Mauro. 395
    CARMEN XXII.---De incerto Martyre Graeco. Ibid.
    CARMEN XXIII.---De SS. Marcellino et Petro. 396
    CARMEN XXIV.---De SS. martyribus Felice et Adaucto. 399
    CARMEN XXV.---De SS. martyribus Nereo et Achilleo. Ibid.
    CARMEN XXVI.---De SS. martyribus Proto et Hyacintho. 400
    CARMEN XXVII.---De eodem. Ibid.
    CARMEN XXVIII.---De SS. martyribus Chrysantho et Daria. 401
    CARMEN XXIX.---De S. Agnete martyre. 402
    CARMEN XXX,---De S. Agatha martyre. 403
    CARMEN XXXI.---Epitaphium Irene sororis. 405
    CARMEN XXXII.---Epitaphium Projectae. 406
    CARMEN XXXIII.---De sepulcro suo. 407
    CARMEN XXXIV.---Epitaphium papae Damasi, quod sibi edidit ipse. 408
    CARMEN XXXV.---De templo S. Laurentii a S. Damaso instaurato. 409
    CARMEN XXXVI.---De fontibus Vaticanis. 411
    CARMEN XXXVII.---Ad fontes. 414
    AD OPERA S. DAMASI APPENDIX ET ADDENDA. 413-423

OPERA APOCRYPHA S. DAMASI.
    Monitum lectori. 423
    EPISTOLA PRIMA.---Scribit Aurelio Damasus. 423
    EPIST. II.---Scribit Damasus Stephano archiepiscopo [Col. 1254] Mauritaniae, et universis episcopis Africanae provinciae. 424
    EPIST. III.---De Chorepiscopis: 431
    EPIST. V.---Scribit Hieronymo Damasus. 440
    EPIST. VI.---Scribit idem eidem. 441
    CATALOGUS ROMANORUM PONTIF. SUB LIBERIO DESCRIPTUS. 441
    Prooemium. Ibid.
    Disquisitio gallice adornata de praecedentis catalogi epocha, auctore et auctoritate. 453

THEODOSIUS MAGNUS ET PACATUS.
    PARS PRIMA exhibens Panegyricum Pacati Theodosio dictum in vicem praefationis ad illius imperatoris opera. 471
    INTRODUCTIO AD PANEGYRICUM. Ibid.
     I.---Index chronologicus gestorum Theodosii. Ibid.
     II.---De auctore et anno hujus Panegyrici. 476
     III.---Synopsis Panegyrici. 477
    INCIPIT PANEGYRICUS. Ibid.
    PARS SECUNDA complectens selecta Theodosii de religione decreta. 521
    De officio comitis sacrarum largitionum. Ibid.
    De feriis. 523
    De bonis clericorum et monachorum. 525
    De postliminio. Ibid.
    De adulteriis. 526
    De raptu vel matrimonio sanctimonialium virginum vel viduarum. 527
    De quaestionibus. Ibid.
    De his qui ad ecclesias confugiunt. 528
    De scenicis. Ibid.
    De fide catholica. 530
    De episcopis, ecclesiis et clericis. 531
    De monachis. 532
    De his qui super religione contendunt. Ibid.
    De haereticis. 533
    De apostatis. 538
    De Judaeis, coelicolis et Samaritanis. 540
    De paganis, sacrificiis et templis. Ibid.
    APPENDIX.---Epistola Constantinopolitani concilii ad Theodosium. 543

SANCTUS VIGILIUS TRIDENTINUS.
    PROLEGOMENA. 543
    Notitia historica, ex Gallandio. Ibid.
    EPISTOLAE DUAE. 549
    EPISTOLA PRIMA.---De martyrio SS. Sisinnii, Martyrii et Alexandri. Ibid.
    EPIST. II.---De iisdem martyribus. 552

MONUMENTA VETERA AD ARIANORUM DOCTRINAM PERTINENTIA.
    Epistola I Constantii ad Athanasium. 557
    Epistola II ejusdem ad eumdem. 559
    Epistola III ejusdem ad eumdem. Ibid.
    Epistola I Constantii ad cleros Alexandrinos. Ibid.
    Epistola II ejusdem ad eosdem. 561
    Epistola Constantii ad Nestorium. Ibid
    Epistola IV ejusdem ad Athanasium. Ibid.
    Epistola Constantini junioris ad Alexandrinos. 563
    Epistola Ursacii et Valentis ad Athanasium. Ibid.
    Epistola Constantii ad Eusebium. 564
    Epistola Constantii ad synodum Ariminensem. 565
    Epistola I Ariminensis synodi ad Constantium. Ibid.
    Epistola Constantii ad eamdem synodum. 569
    Epistola II Ariminensis synodi ad Constantium. Ibid.
    Epistola episcoporum Italiae Illyricis de fide Nicaena suscepta gratulantium. 571
    Epistola synodi Singedunensis ad Germinium semiarianum. Ibid.
    Epistola Germinii semiariani adversus Arianos. 573
    Constitutio Valentiniani imperatoris ad Damasum papam. 575
    Epistola Romani concilii sub Damaso habiti ad Gratianum et Valentinianum. Ibid.
    Rescriptum Gratiani Augusti ad Aquilinum, vicarium Urbis. 583
    Epistola Aquileiensis concilii ad Gratianum. 587
    Epistola Maximi imperatoris ad Siricium papam. 589
    Epistola Maximi imperatoris ad Valentinianum Augustum. 591
    Epistola Valentiniani imperatoris ad Pinianum. 593
    SERMONUM ARIANORUM FRAGMENTA ANTIQUISSIMA. Ibid.
    FRAGMENTUM PRIMUM. Ibid.
    FRAGM. II. 599
    FRAGM. III. 600
    FRAGM. IV. 602
    FRAGM. V. 607
    FRAGM. VI. 608
    FRAGM. VII. 611
    [Col. 1255] FRAGM. VIII. 612
    FRAGM. IX. 613
    FRAGM. X. 614
    FRAGM. XI. 615
    FRAGM. XII. 616
    FRAGM. XIII. 617
    FRAGM. XIV. 618
    FRAGM. XV. 619
    FRAGM. XVI. 621
    FRAGM. XVII. 622
    Primus capitulus fidei catholicae. 623
    FRAGM. XVIII. 626
    FRAGM. XIX. 627
    FRAGM. XX. 629
    FRAGM. XXI. 630
    SERMONUM ANTIQUORUM RELIQUIAE. 631
    FRAGMEMTUM PRIMUM. Ibid.
    FRAGM. II. Ibid.
    FRAGM. III. 632
    FRAGM. IV. 633
    FRAGM. V. Ibid.
    FRAGM. VI. Ibid.
    FRAGM. VII. 634
    FRAGM. VIII. Ibid.
    FRAGM. IX. 635
    FRAGM. X. 636
    FRAGM. XI. 637
    FRAGM. XII. Ibid.
    FRAGM. XIII. Ibid.
    CONTRA ARIANOS FRAGMENTUM. 639
    SERMONES DOMINICALES IV. 641
    SERMO PRIMUS. In Septuagesima. Ibid.
    SERMO II. In Quadragesima. 645
    SERMO III. In Dominica Passionis. 647
    SERMO IV. 649
    EXPOSITIO FIDEI. 651
    BREVIARIUM FIDEI ADVEBSUS ARIANOS. 633

DIONYSIUS FILOCALUS ET POLEMEUS SYLVIUS.
    Praefatio Editoris. 671
    Kalendaria. 675
    Natales aliquot sanctorum ex factis consularibus excerpti. 687

LUCIFER CALARITANUS.
    EPISTOLA DEDICATORIA. 691
    PRAEFATIO. 695
     I.---In novam Operum Luciferi editionem. Ibid.
     II.---Animadversio theologica in nonnullas Luciferi locutiones. 710
     III.---Quaestio critica in aliquot Luciferi loca. 719
     IV.---De tempore quo singuli Luciferi libri scripti sunt. 725
    LUCIFERI VITA. 737
    JOANNIS TILII EPISTOLA AD PIUM V. 759
    EPISTOLA LUCIFERI, PANCRATII ET HILARII AD EUSEBIUM VERCELLENSEM. 765
    EPISTOLA LIBERII PAPAE AD LUCIFERUM EXSULANTEM. Ibid.
    LIBER DE NON CONVENIENDO CUM HAERETICIS. 763
    LIBER DE REGIBUS APOSTATICIS. 795
    PRO S. ATHANASIO LIBER PRIMUS. 817
    PRO S. ATHANASIO LIBER II. 881
    EPISTOLA FLORENTII AD LUCIFERUM. 936
    EPISTOLA LUCIFERI AD FLORENTIUM. Ibid.
    LIBER DE NON PARCENDO IN DEUM DELINQUENTIBUS. Ibid.
    LIBER MORIENDUM ESSE PRO FILIO DEI, 1008
    ATHANASII AD LUCIFERUM EPISTOLAE DUAE. 1037
    Epistola I. Ibid.
    Epistola II. 1039
    APPENDIX AD LUCIFERUM.---De professione fidei Luciferi. 1041

S. PACIANUS.
    PROLEGOMENA 1051
    EPISTOLAE TRES S. PACIANI AD SYMPRONIANUM NOVATIANUM. Ibid.
    EPISTOLA PRIMA.---De catholico nomine. Ibid.
    EPIST. II.---De Symproniani litteris. 1038
    EPIST. III.---Contra tractatus Novatianorum. 1063
    [Col. 1256] EXHORTATORIUS LIBELLUS AD POENITENTIAM. 1081
    SERMO DE BAPTISMO. 1089

Q. JULIUS HILARIANUS.
    Prolegomena. 1093
    LIBELLUS DE MUNDI DURATIONE. 1097
    EXPOSITUM DE DIE PASCHAE ET MENSIS. 1105

S. SIRICIUS PAPA.
    PROLEGOMENA. 1115
    Vita Siricii papae. Ibid
    Scripta Siricii papae, variaeque illorum editiones. 1118
    SIRICII EPISTOLAE ET DECRETA. 1131
    EPISTOLA PRIMA.---De Arianis non rebaptizandis. Ut praeter Pascha et Pentecosten baptisma non celebretur. De Apostatis ab Ecclesia separandis. Quod non liceat alterius sponsam in matrimonium sortiri. De his qui poenitentiam minime servaverunt. De monachis et virginibus debitum non servantibus. De clericis incontinentibus. Quales debeant ad clericatus officium pervenire. De clericorum conversatione. De his qui grandaevi ad sacram militiam convertuntur, etc., etc. Ibid.
    Appendix ad epistolam primam, ex codice Corbeiensi. 1147
    EPIST. III.---Imperator Maximus catholicae fidei curam pollicetur. Spondet ut Agricii, quem Siricius ad presbyterii gradum indebite provectum scripserat, causam in synodo examinandam esse. Suum denuo protitetur pro catholica fide studium, ac mittit gesta quibus recens prodita sunt Manichaeorum seu Priscillianistarum scelera. Ibid.
    EPIST. II.---Valentinianus imperator Siricii in papam electionem approbat. 1148
    EPIST. IV.---Ut nullus in Illyrico episcopum sine Anysii consensu ordinet, jubet Siricius. 1143
    Monitum in epistolam sequentem. 1149
    EPIST. V.---Siricius, cum synodo, ubi edisseruit quanta episcopis cura esse debeat de Ecclesiae munditie, praecepta vetera a nonnullis jam neglecta restaurare studens, statuit qualiter ordinandi episcopi, ac ne clericus viduam ducat uxorem, nec ad clerum admittatur qui viduam duxerit, aut qui post remissionem peccatorum cingulum militiae saecularis habuerit; ne ex aliena ecclesia clericum quis ordinet. Item de abjectis non suscipiendis. De recipiendis Novatianis et Montensibus, qui ad Ecclesiam redeant. De continentia sacerdotum ac levitarum. Ut judicium misericordiae non desit. 1155
    Monitum in epistolam sequentem. 1162
    EPIST. VI.---Siricius diversis episcopis scribens, mandat ut indignus nullus efficiatur episcopus; ut ignotis sacerdotium non detur; ut neophyti vel laci sacerdotes non fiant. 1164
    EPIST. VII.---Joviniani ac sociorum perversam doctrinam publice prodit Siricius, ejusque praecipuos auctores nominatim damnatos denuntiat. 1168
    EPIST. VIII.---Joviniani ac sociorum errores recensent ac refellunt Ambrosius aliique episcopi, Siricio rescribentes; primo quod meritorum gradus tollant et virginitati aequen: conjugium: tum quod Mariae in partu virginitatem negent; deinde, quod jejuniis adversentur. Postremo, ubi notarunt eorum de Christi nativitate sententiam Manichaeis suffragari, Siricii judicio de eorum damnatione subscribunt. 1172
    Monitum in epistolam sequentem. Ibid.
    EPIST. IX. Siricius, de Bonoso sententiam rogatus, non vult dicere: sed quos Capuana synodus ei judices delegerat, munere suo defungi jubet. Illum ob errorem de Mariae filiis merito horrori fuisse confirmat. 1176
    Monitum in sequentes canones. 1178
    EPIST. X.---Canones synodi Romanorum ad Gallos episcopos. 1181

ADDENDA.
    Epistola synodica Constantinopolitani concilii ad papam Damasum et Occidentales episcopos. 1193
    Decretorum Damaso papae adscriptorum censura. 1201
    Duo carmina a quibusdam insuper Damaso papae ascripta. 1217
    Monitum in sequens Kalendarium. Ibid.
    Kalendarium antiquissimum Ecclesiae Carthaginensis. 1219
    Dissertatio de sanctitate Siricii papae. 1229




FINIS INDICIS RERUM.


