
Vol. 105

[TOC] 	Contextual Table of Contents
Text Only 	Text Only
Expanded notes	Expanded notes
Vol. 105


Bibliographic details

Bibliographic details for the Electronic File

Alexandria, VA
1996
Chadwyck-Healey Inc.
Patrologia Latina Database
Copyright © 1996 Chadwyck-Healey Inc. Do not export or print from this database without checking the Copyright Conditions to see what is permitted.

Bibliographic details for the Source Text

Patrologiae Cursus Completus, sive bibliotheca universalis ... omnium S.S. Patrum, Doctorum, Scriptorumque ecclesiasticorum qui ab aevo apostolico ad Innocentii III tempora floruerunt ... SERIES SECUNDA,

PATROLOGIAE TOMUS CV.

THEODULFUS / S. EIGIL / ERMOLDUS NIGELLUS / AMALARIUS

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1851


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Uccurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CV.


LIBER DIURNUS ROMANORUM PONTIFICUM,



THEODULFUS,



S. EIGIL,



ERMOLDUS NIGELLUS,



AMALARIUS,

ETC.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1851


Volume title page
SAECULUM IX.

THEODULFI

AURELIANENSIS EPISCOPI,

SANCTI EIGILIS

ABBATIS FULDENSIS,

DUNGALI RECLUSI,



ERMOLDI NIGELLI,



SYMPHOSII AMALARII

PRESBYTERI METENSIS,

OPERA OMNIA

EX COLLECTIONIBUS MEMORATISSIMIS JACOBI SIRMONDI, MABILLONII, MURATORII, DOMINICI MANSI, BIBLIOTHECA VETERUM PATRUM. MUTUATA ET CURA QUA PAR ERAT EMENDATA. INTERMISCENTUR

BERNOWINI CLAROMONTANI,



ALDRICI SENONENSIS,



ADALHARDI ABBATIS CORBEIENSIS



SCRIPTA QUAE SUPERSUNT UNIVERSA.

SIMUL AD PRELUM REVOCATUR

LIBER DIURNUS ROMANORUM PONTIFICUM

JUXTA EDITIONEM JOANNIS GARNERII SOCIETATIS JESU PRESBYTERI ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS UNICUS
VENIT 7 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBROISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1831


ELENCHUS AUCTORUM QUI IN HOC TOMO CV CONTINENTUR.

ROMANI PONTIFICES. 	Col. 9
THEODULFUS, Aurelianensis episcopus. 	187
EIGIL (S), Fuldensis abbas. 	377
BERNOWIMUS, Claromontanus episcopus. 	439
DUNGALUS RECLUSUS. 	443
ADALHARDUS (S.), Corbeiensis abbas. 	533
ERMOLDUS NIGELLUS. 	551
EUGENIUS II, pontifex Romanus. 	639
VALENTINUS, pontifex Romanus. 	645
HALITGARIUS, Cameracensis episcopus. 	649
JEREMIAS, Senonensis archiepiscopus. 	729
ANSEGISUS, abbas Fontanellensis. 	733
FREDEGISUS, abbas monasterii sancti Martini Turonensis. 	751
HAIMINIUS, monachus sancti Vedasti Atrebatensis. 	755
HILDERICUS, Cassinensis abbas. 	761
AHYTO seu HATTO, Basileensis episcopus. 	Ibid.
JESSE, episcopus Ambianensis. 	779
ALDRICUS (S.), Senonensis archiepiscopus. 	795
SYMPHOSIUS AMALARIUS, presbyter Metensis et chorepiscopus. 	815





Main volume text




LIBER DIURNUS ROMANORUM PONTIFICUM OPERA ET STUDIO J. GARNERII SOCIETATIS JESU PRESBYTERI EX ANTIQUISSIMO CODICE MS. CUM NOTIS ET DISSERTATIONIBUS ANNO MDCLXXX PRIMUM IN LUCEM EDITUS.




[Col. 0009]
EPISTOLA DEDICATORIA. ILLUSTRISSIMO DOMINO DOMINO JACOBO NICOLAO COLBERT ABBATI BECCENSI J. GARNERIUS PRESBYTER SOCIETATIS JESU.

Offero tibi, ABBA ILLUSTRISSIME, Librum Diurnum Romanorum Pontificum, qui postquam diu latuit in Bibliothecae tenebris, emergit nunc in lucem, ab eruditis hactenus, aut cupide expetitus, aut studiose conquisitus.

Etsi vero latuit hominibus de vulgo tamdiu, non tamen antiquis Canonum Collectoribus: hunc enim vidit Yvo Carnotensis; viderunt Anselmus Lucensis, Cardinalis Deusdedit, et Gratianus, imo et recentiores quidam, sed minima particula; quae nihilominus fecit tantum desiderium totius, tantumque pretium, ut docti plures retineri tamdiu aegre ferrent atque etiam indignarentur.

Ecce nunc prodit tot tantisque votis evocatus, nec aliud, ut securus famae prodeat, patrocinium quaerit quam tuum. Primum, quoniam ea es indole erga litteras, qua Parens Illustrissimus, cujus nomini propter effusam in litteratos beneficentiam, debetur tanquam tributum, quidquid eruditae elucubrationis in lucem emittitur.

Deinde, quia cum sis Ecclesiasticae antiquitatis amans, assiduusque et curiosus indagator, potes aestimare pro merito vetera illa monumenta, quae alii, aut prae insolentia minoris pendant, aut prae inanium novitatum amore fastidiant. Quidquod ex eo Collegio procedit, in quo prima posuisti pietatis et doctrinae tyrocinia, cuique grato animo favere pergis, atque ita acceptum habes quidquid inde eruditionis ad Dei gloriam et Ecclesiae bonum promovendum editur.

Accedat etiam, si quid tamen momenti habere queat, quod ab eo Notis Dissertationibusque auctus sit, qui te semper, tuamque Illustrissimam Familiam singulari veneratione coluit.

Hanc mihi Familiam animus non est ambitioso praeconiorum apparatu verbose laudare. Quid enim opus, cum ipsam appellare, laudationem quamlibet antecellat? Hujusmodi nempe est, cujus Patrem Ludovicus Regum Maximus et prudentissimus merito diligat, summisque rebus praeticiat, et victoriarum omnium, magnorumque consiliorum, propter providentiam, adjutorem habeat.

Cujus Filius natu primus vincat aetatem virtute, Patrisque vestigiis insistens, majoribus Regni administris par sit.

Cujus tu secundus Filius natu ea dignitate fulgeas in Ecclesia, quae ad maximas certus sit gradus; siquidem meritis innititur, quibus nihil non possit deberi. Familiae enim decora, pietate, virtute, doctrina, humanitate sic auges, ut magnam tui exspectationem concites, et quantum augurari licet, superaturus sis.

Id vero facies, si meis precibus Deus annuerit. Precor enim, ut eum te praestet in Ecclesia, qui Pater in regno, ministrum scilicet fidelem, actuosum, magnanimum, fortem, providum, amantem illius, cui servis; dignum vicissim, qui redameris, et amplissimis honoribus juste augearis.




[Col. 0011]
PRAEFATIO AD LECTOREM.

[Col. 0011A] I. Qui diu latuit Liber Diurnus Romanorum pontificum, in lucem prodit: cur enim latere pergeret, cum nihil eo sit, aut opportunius ad studiosorum cupiditatem explendam, aut utilius ad veterem Historiam Ecclesiasticam, aut necessarium magis ad maledicorum ora obstruenda, aut honorificentius ad sedis Apostolicae dignitatem adversus Honorii calumniatores?

II. Romani Diurni nomine appellatur Codex, in quo, praeter formulas scribendi, quibus sexto septimoque et octavo saeculo, atque etiam nono, summi pontifices uti solerent: continentur insuper ordinationes summi pontificis et episcopi suburbicarii, cum suis omnibus adjunctis; professiones fidei; privilegia, praecepta, concessiones, aliaque hujuscemodi [Col. 0011B] non pauca.

III. Ignotus non fuit veteribus recentioribusque, sive canonum collectoribus, sive aliis illustribus Scriptoribus. Olim certe meminerunt Yvo Carnotensis, Gratianus, Anselmus Lucensis, cardinalis Deusdedit: meminerunt etiam nostra patrumque aetate Antonius Augustinus, Baronius, Labbeus, et qui ab ipso acceperunt.

IV. Yvo Carnotensis parte IV. sui Decreti capite CXXXII. quod inscribitur de octo universalibus Conciliis, refert ex Libello Diurno partem professionis fidei Romani pontificis: »Sancta octo universalia Concilia, id est, I. Nicaenum, II. Constantinopolitanum, III. Ephesinum, IV. Chalcedonense, V. item Constantinopolitanum, VI. item Nicaenum, VII. et [Col. 0011C] VIII. quoque Constantinopolitanum, ad unum usque apicem immutilata servare, et pari honore et veneratione digna habere, et quae praedicarunt et statuerunt, omnimodis sequi et praedicare; quaeque condemnaverunt, ore et corde condemnare profiteor.«

V. Eadem habentur lib. II. Panormiae capite CIII. atque etiam apud Gratianum distinct. XVI. ubi in notis legitur: »Integram professionem fidei, quando quis in Romanum pontificem promovebatur, refert Deusdedit cardinalis in Collectione Canonum, quae servatur in Bibliotheca Vaticana.«

VI. Hunc locum cum vocaret ad examen dial. 20. Antonius Augustinus, haec addit: Is liber (Diurnus Romanus) non exstat, quod sciam, hoc titulo, professionis [Col. 0011D] tamen vidi aliquot exempla. Quin etiam in Epitome juris pontificii veteris libro V. tit. X. cap. 54. maximam ejusdem professionis partem exhibet. Integram ex ejusdem Augustini chartis Baronius in Annales ad annum 869. contulit, multis tamen interpolatis, quibus etsi caret in Diurno, opus erat nihilominus, ut ad noni saeculi usum aptaretur.

VII. Vetustissimi Codicis quaternionem unum, aut alterum viderat eruditus Labbeus, fragmentumque [Col. 0012A] inde cum illustrissimo Marca et Joanne Launoio communicaverat; eratque Marca, quod acceperat, inserturus Dissertationi quam de Honorio scribere meditabatur. Launoius accepto usus est in Epistolis, aliisque passim scriptis.

VIII. Jamdudum expetitus est ab eruditis, quamvis ex minima parte notus: pars nempe desiderium totius fecit, et illud quidem eo majus, quod neque levi, neque temeraria opinione creditum est, ex monumento tanti momenti, tamque celebrato et antiquo, erui posse plura, quae Ecclesiasticam Historiam illustrent, remque Fidei juvare possint.

IX. Nunc primum in lucem nostra qualicumque opera, integer, meo quidem judicio, producitur. Cur diu suppressus sit, fecit vehemens aliunde occupatio, [Col. 0012B] qua sum impeditus: cur tandem prodeat, fecit haec una, vel sola, vel potissima causa, ut motam de Honorio quaestionem, magnaque animorum contentione non tam agitatam, quam vexatam ostenderem ita componi posse, vel ipso centum fere summorum pontificum judicio, ut neque sedis Apostolicae, cujus meum colendae studium nulli velim esse impar, fides unquam vitiata dicatur; neque incredibiles fingantur actorum sextae synodi, aliorumque veterum monumentorum corruptiones, quod ab historica doctrina mirum quantum abhorret; neque sexta synodus, cui legati sedis Apostolicae praefuerint, erroris arguatur; neque Honorius, quamvis omnino fuerit purus Monothelismi, culpa caruisse putandus sit.

[Col. 0012C] X. Manuscriptus porro Codex, unde accuratur editio, praeterquam quod optimae notae est, suam insuper nongentorum circiter annorum aetatem proprio Latini caracteris modo loquitur; et ut caracter sileret, suadent tamen reliqua, nam cum recensentur summi Pontifices, Concilia et Imperatores, in eo sistitur, unde facile aetas innotescat. Inter Pontifices postremi appellantur Martinus I. et Agatho, ex quibus ille anno 665. iste anno 682. obiit: inter generalia Concilia ultimum memoratur sextum, quod habitum anno 680. etsi aliorum meminisse opus erat, vel maxime, si jam exstitissent. Inter imperatores Constantinus Pogonatus extremum locum occupat, diciturque nuper coegisse sextum concilium; Pogonatus vero obiit anno 685.

[Col. 0012D] XI. Collectus est igitur Diurnus post annum 685. sed quo tempore? cum de ordinatione summi pontificis inter formulas numerentur duae, quibus ad exarchum scribebatur. Cumque exarchi instituti sint anno 567. pulsi anno 752. necesse est fateri, collectum esse eo temporis intervallo, quod ab anno 567. ad annum 752. effluxit.

XII. Si vera essent duo, quae Baronius ex Anastasio bibliothecario prodit; alterum a Constantino [Col. 0013A] Pogonato restitutam fuisse Ecclesiam Romanam in jus suum eligendi ac ordinandi pontificis, remissumque debitum petendae ab imperatore et exarcho assensionis: alterum, Joannem V. aliosque consequentes successores, ea libertate postmodum ad usque tempora Caroli Magni consecratos, affirmandum esset, collectionem hanc factam esse ante annum 685. quando quidem Joannes V. in sedem Apostolicam ascendit anno 685. die 22. aut 23. Julii. Verum quae Baronius tradit, explicatione egent, et epocha inde collecta a veritate Historiae abhorret: nam fidei professiones duae Constantini jam defuncti meminerunt. Defunctus vero est anno 685. mense Septembri, duobus fere mensibus post Joannis ordinationem.

[Col. 0013B] XIII. Nihil probabilius dici posse reor, nihil definiri certius, quam quod ad Gregorii II. prima tempora pertineat, sitque compositus paulo post annum 714. id enim si ponatur, congruent omnia, consentientque tum inter se, tum Historiae, ut in observationibus annotabitur, prout sese res et temporis notae offerent.

XIV. Est iste porro Liber Marculfi Formulis aetate posterior, si modo vere affirmetur Marculfus anno 660. scripsisse; argumento tamen praestat: nam formulas continet Marculfianis regalibus et pagensibus eo commendabiliores, quod Ecclesiasticae sint, quod pontificiae, quod ad historiam conducibiliores, quod non contrahantur angustiis unius regni, quod Latinitatis magnam partem melioris, quod [Col. 0013C] ex antiquioribus excerptae. Plures enim desumptae sunt ex epistolis Gregorii Magni aliorumque pontificum, aliquando integrae, aut paucis immutatis, aliquando ex parte tantum: quod in notis indicabimus.

XV. Quod autem dixi de formulis, quoad locum unde haustae sunt, non perinde intelligi debet de professionibus fidei, aliisque ad ordinationem, tum summi pontificis, tum episcopi pertinentibus: id enim aut fere totum, aut magnam partem, desumptum videtur ex iis, quae in ordinatione pontificum, paulo post sextam synodum, contigerunt: nam professiones fidei a superioribus pontificibus emissae, cum pontificatum capesserent, multum differunt ab iis, quas edimus, ut ex collatione patebit.

[Col. 0013D] XVI. Quantum laboris poni debuerit in emendando Codice, quem imperita manus describendo vitiaverat, vix ego ipse mihi credo; religiose tamen cavi, vie quid corrigerem, praeter soloecismos, ineptasque vocum, vel transpositiones, vel distractiones, vel conjunctiones, vel repetitiones, vel etiam omissiones: correxi vero, quoties licuit, non aliunde quam ex libris, unde formulae desumptae sunt, praesertim ex Regesto Gregorii Magni aliorumque pontificum epistolis.

XVII. Notas addidi, quibus erat opus; quod nemo qui legerit non est facile fassurus: eas vero non rejeci in alteram voluminis partem, quod quidam [Col. 0014A] solent, doctus experientia, rejectas procul a textu, aut laboriose legi, atque ita lectorem, vel exoptatum fructum non capere, vel cum obscura offendit, fastidiose librum abjicere.

XVIII. Visa sunt autem tria in notis potissimum exponenda, Historica, Dogmatica, et quae dicuntur Critica. Historica dico, quaecunque ad afferendam Historiae lucem conducunt; Dogmatica, quae fidem Apostolicae sedis conceptis expressisque verbis exponunt; Critica, quae ad intelligentiam vocum rituumque veterum conferunt.

XIX. Tam pretiosis tamque utilibus venerandae antiquitatis monumentis ausus est, ut quidem suspicor, interpolator aliquis recentiora quaedam et vilia, aut inserere, aut saltem addere. Hujusmodi sunt [Col. 0014B] aliqua Apostolicae auctoritatis privilegia, non longe distantia ab iis, quae eruditis non admodum probantur: nam interminationes damnationis, cum Satana ejusque Pompis, et proditore Juda, factae a summis pontificibus, adversus ipsos quoque sedis Apostolicae successores, pro rebus non gravissimis, vel supposititiae sunt, vel sequioris aevi. Sed de singulis sigillatim in notis.

XX. Complectitur Liber Diurnus, quem integrum, opinor, edimus, titulos omnino centum et quatuor. In Codice manuscripto describuntur illi continua serie, sine ulla vel divisione operis in partes, vel distributione partium in capita, vel capitum distinctione pro diversis argumentis. Id vero non mirum, siquidem veteribus ejusmodi rebus [Col. 0014C] non raro accidit: quis enim, ut sileam confusissimas plurimas canonum collectiones, quis, inquam, in Marculfianis Formulis ordo? quae dispositionis ratio?

XXI. Verumtamen qui videtur ordo deficere, facile potest suppleri, si Diurnus totus divisus fuerit, ut revera est, quamvis non indicetur, in duas partes; parsque prior sex capita complectatur; posterior unum, sed prolixum, atque ita septem omnino capita existant.

Primum. De superscriptionibus et subscriptionibus, sub quo duodecim tituli.

Secundum. De ordinatione summi pontificis, sub quo undecim tituli.

Tertium. De ordinatione episcopi a summo pontifice, [Col. 0014D] sub quo tituli novemdecim.

Quartum. De usu pallii, sub quo tituli quatuor.

Quintum. De personis et locis sacris, sub quo novemdecim pariter tituli.

Sextum. De rebus Ecclesiae procurandis et alienandis, sub quo tituli unus et viginti.

Septimum. De diversis privilegiis apostolicae auctoritatis, sive de eximendis, dotandis, concedendis, confirmandis, adunandis monasteriis et locis piis, de praepositatu, etc.

XXII. Ad id autem quod dixi de continua serie, qua, sine idonea partitione, formulae in MS. Codice describuntur, addendum est, magna etiam confusione permisceri plura, quae quod nullam habeant [Col. 0015A] affinitatem, ratio jubet separari, suoque ordini restitui: id vero praestare conatus sum, nec ullus, opinor, improbabit factum, qui perturbationem fuerit intuitus: ea vero ut pateat, duos exhibeo diversos pugnantesque libri Diurni syllabos, alterum Romani Codicis, alterum nostri.

XXIII. Apographum ex Urbe multis abhinc annis transmissum sic se habet.




INDEX FORMULARUM CODICIS MS. ANTIQUISSIMI.

    Principio quatuor folia corrosa perierunt; principium tamen in reliquiis adhuc agnoscitur.
    Indiculum epistolae faciendae . . . . .
    Superscriptio ad princip . . . . .
    Domino piissimo, etc.
    [Col. 0015B] Victori ac triumphat . . . .
    Caeterorum capitum, aut formularum vestigia nulla supersunt.
    Incipit deinde folium quintum ab hisce verbis.
    Ordines praetendentes nulla ratione suscipiant, etc., quae videtur esse forma vel indiculum de officio episcopi.
    Sequuntur deinde ordine hic infrascripta capita.
    Formata quam accipit episcopus. Illis presbyteris diaconibus, etc.
    Synodale, ut episcopus alterius civitatis in alia Ecclesia possit incardinari.
    Praeceptum de adunandis Ecclesiis. Postquam hostilis, etc.
    Petitio dedicationis oratorii. Domino sancto et [Col. 0015C] beatissimo, etc.
    Responsum oratorii dedicandi. Ill. petitorii nobis insinuatione.
    Responsum de sperando sanctuaria. Ill. sanctuaria beati, etc.
    De levandis sanctuariis. Ill. in oratorio.
    De dando beneficia S. Angeli. Ill. ut Beneficia.
    Responsum de dedicando oratorio intra monasterium monachorum. Religiosis desideriis.
    De condendis reliquiis intra monasterium. Religiosis desideriis, etc.
    De recondendis reliquiis intra episcopium. Quoniam dilectio tua.
    Petitio episcopi. Ad laudem summi certum est pertinere, [Col. 0015D] etc.
    Responsum. Basilicam, quam dilectio tua, etc.
    Item responsum. Oblationem dilectionis tuae, etc.
    Episcopo de levandis sanctuariis. Noverit fraternitas tua, etc.
    Item responsum. Basilicam quam dilectio, etc.
    Item responsum. Ill. et Ill. in solo sibi concesso, etc.
    Item responsum. Petitionem dilectionis tuae, etc.
    De altari dedicando. Relationis tuae, etc.
    De recondendo corpore Sanctorum. Ille filius noster, etc.
    Basilica quae post incendium reparatur. Basilicam quam, etc.
    [Col. 0016A] Basilica quae post ruinam juxta ipsam alia constructa est. Quoniam beati, etc.
    Petitio de dedicando Baptisterio. Votiva solemnitas, etc.
    Responsum dedicandi Baptisterium. Ille filius noster, etc.
    Item responsum. Ille petitoria nobis, etc.
    Privilegium. Quoniam semper sunt concedenda, etc.
    Praeceptum de commutando loco. Quanquam rei commutatio, etc.
    Praeceptum auctoritatis de faciendis chartulis. Quaecunque ad Ecclesiam, etc.
    Item aliud de facienda chartula. Quamvis ea, quae legaliter, etc.
    [Col. 0016B] Praeceptum de commutando mancipio. Ille abbas monasterii, etc.
    Praeceptum de donando puero. Nihil sibi subtrahit, etc.
    Praeceptum libertatis. Domino credimus Deo nostro, etc.
    Episcopo de ordinando presbytero. Presbyter qui Basilicae, etc.
    Item de ordinando presbytero. Filius ille noster postulavit, etc.
    Invitatorium ad episcopum in natale papae. Dei nostri misericordia, etc.
    Excusatoria. Scripta fraternitatis tuo, Excusatoria quando episcopus infirmatur. Et natalis nostri, etc.
    [Col. 0016C] De usu pallii. Si pastores ovium, etc.
    Item aliud. Officium sacerdotis assumere, etc.
    Item aliud. Pallii usum, quem ad sacerdotalis, etc.
    Item aliud episcopis Siciliae. Apostolicae sedis benevolentia, etc.
    Tractoria. Ecclesiasticae causae non recepit, etc.
    Item Tractoria. Praesentium latores pro sua devotione, etc.
    Praeceptum eunte ordinatore in patrimonio. Salubri providentia, etc.
    Item aliud eunte rectore in patrimonnio. Quoniam in ordinando, etc.
    Colonis et familiae massarum, sive fundorum in provincia illa constitutae Ad sollicitudinem vos illius sedis nostrae, etc.
    [Col. 0016D] Praeceptum commendatitium eunte rectore in patrimonio, ad judicem provinciae. Qui in actione positus, etc.
    Item ad Patricium. Qui illos protegit, etc.
    Item ad Episcopos. Illi notario sanctae nostrae Ecclesiae, etc.
    De ordinatione Pontificis. Psallunt secundum consuetudinem, etc.
    De electione Pontificis ad Principem. Cum non sine divinae, etc.
    Nuntius ad Exarchum de transitu. Superscriptio. Domino excellentissimo. Novit humanis rebus, etc.
    Judicibus Ravennae. Superscriptio. Domino eminentissimo, Si beneficia, etc.
    [Col. 0017A] Ad Apocrisiarium Ravennae. Superscriptio. Dilectissimo fratri . . . . Dudum obitum, etc.
    Praeceptum de concedendo Monasterio. Convenit Apostolico, etc.
    Item aliud. Semper in religiosis, etc.
    Praeceptum de concedendo Xenodochio. Petentium desideriis, etc.
    Item aliud. Qui in commissis sibi, etc.
    Praeceptum de Praepositatu. Quantum nos fidelium, etc.
    Praeceptum, quando fiet absens Subregionarius ac Regionarius. Qui in commissis, etc.
    Praeceptum, quando laicus tonsuratur, et fit Regionarius. Quos bonae vitae, etc.
    Praeceptum de concedendo puero in Monasterio. [Col. 0017B] Nihil credimus minui, etc.
    Praeceptum de concedendo puero. Exemplo pastoralis benignit., etc.
    Promissio fidei Episcopi. In nomine Domini, etc. Promitto, etc. Ego, etc.
    Cautio Episcopi. In nomine Domini Dei salvatoris nostri, etc.
    Indiculum Episcopi. In nomine Domini. Imperante, etc.
    Indiculum Episcopi de Langobardia. In nomine Domini, etc.
    Privilegium Monasterii in alia provincia constituti. Si semper sunt, etc.
    Decretale, quod legit Diaconus quando Episcopus discutitur. Destitutis, etc.
    [Col. 0017C] Item aliud, quod legit Diaconus. Electio in qua, etc.
    Item aliud ejusdem. Desideria venerandorum canonum, etc.
    Praeceptum aliud de concedendo puero. Credimus ad augmentum, etc.
    Decretum Pontificis. Inter caetera quae summae divinitatis, etc.
    Indiculum Pontificis. Ille misericordia Dei diaconus et electus, etc.
    Sub hoc capite continentur alia duo sine titulo.
    Primum continet professionem fidei. Ille episcopus sanctae Catholicae, etc.
    Ad hoc Apostolicae sedis officium, dilectissimi filii, [Col. 0017D] etc.
    Alterum continet sermonem, sive alloquium. Ille Episcopus sanctae Catholicae, etc.
    Hodierni diei festiva jucunditas invitat nos, dilectissimi, etc.
    Diversa privilegia Apostolicae auctoritatis. Ille Episcopus servus servorum, etc.
    Privilegium Monasterii. Creditae speculationis impellimur, etc.
    Privilegium. Spiritalium praemiorum munificentia, etc.
    Privilegium. Cum magna nobis sollicitudine insistit cura, etc.
    Privilegium. Convenit Apostolico moderamini, etc.
    [Col. 0018A] Item Privilegium. Tanto plus Ecclesiasticae res, etc.
    Aliud Privilegium. Divina nos saluberrima praecepta, etc.
    Privilegium. Cum piae desiderium voluntatis, etc.
    Prologum judicatum Privilegii. Dum pro exequendis justitiae, etc.
    Privilegium de Diaconiis. Dum pro adipiscendis, etc.
    Privilegium. Supernae miserationis respectu, etc.
    Privilegium. Summam gerentes sollicitudinem, etc.
    Privilegium confirmationis. Quaeque intuitu pietatis gerimus, etc.
    Privilegium. Cum exarandis Dei laudibus, etc. usque ad ea verba, cum propriis congregationibus quae [Col. 0018B] regulariter in Psalmis.


Caetera desunt, nihil autem praeter ultimum illud folium deesse videtur.


In codice nostro MS. sic legitur.
    Incipit superscriptio ad Principem. Domino piissimo, etc.
    Superscriptio ad Augustam. Dominae piissimae filiae, etc.
    Superscriptio ad Patritium. Domino excellentissimo, etc.
    Subscriptio ad Comitem Imperialis obsequii et Exarchum. Incolumem excellentiam, etc.
    Superscriptio ad Consulem. Domino eminentissimo filio, etc.
    Superscriptio ad regem. [Col. 0018C] Superscriptio ad Patriarcham. Dilectissimo fratri, etc.
    Superscriptio ad Episcopum forensem. Dilectissimo nobis, etc.
    Superscriptio ad Archiepiscopum Ravennae. Reverentissimo et sanctissimo fratri, etc Superscriptio ad Episcopum, ut supra, etc.
    Superscriptio ad Presbyterum, Diaconum, Primicerium, et Secundicerium. Dilectissimo filio, etc.
    Subscriptio constituti. Ill. Episcopus sanctae Ecclesiae, etc.
    Decretum de electo Episcopo, quod leget Notarius Regionarius. Domino sancto merito, etc.
    Decretale, quod legit Diaconus designato Episcopo. [Col. 0018D] Domino beatissimo Papae, etc.
    Item aliud. Desiderio facile credimus, etc.
    Item aliud. Paschalis festivitas, etc.
    Synodale, quod accipit Episcopus. Clero, Ordini et Plebi consistenti, etc.
    Formata, quam accipit Episcopus. Ill. Presbyteris, Diaconibus, etc.
    Synodale, ut Episcopus alterius civitatis in alia Ecclesia possit incardinari. Clero, Ordini, et Plebi, etc.
    Praeceptum de adunandis Ecclesiis. Postquam hostilis impietas, etc.
    Petitio dedicationis oratorii, Domino sancto et beatissimo Patri Patrum, etc.
    [Col. 0019A] Responsum oratorii dedicandi. Petitoria Ill. nobis insinuatione suggessit, etc.
    Responsum de sperandis sanctuariis. Sanctuaria beati Ill. oblata petitione, etc.
    De dandis sanctuariis. In oratorio ab Ill. constructo, etc.
    De dando beneficio Angeli. Beneficia sancti Archangeli, etc.
    Responsio de dedicando oratorio intra Monasterium Monachorum. Religiosis desideriis, etc.
    De recondendis reliquiis intra Monasterium. Religiosis desideriis, etc.
    De recondendis reliquiis intra Episcopium. Quoniam dilectio tua, etc.
    Petitio Episcopi. Ad laudem summi certum est pertinere [Col. 0019B] Pontificis, etc.
    Item responsum. Basilicam, quam dilectio tua, etc.
    Item responsum. Ill. in Ill. solo sibi concesso, etc.
    Item responsum. Petitionem dilectionis tuae, etc.
    De altari dedicando. Relationis tuae, etc.
    De recondendo corpore Sanctorum. Ille filius noster Ill. etc.
    Basilica, quae post incendium reparatur. Basilicam quam in castro Ill. etc.
    Basilica, quae post ruinam juxta ipsam constructa est. Quoniam beati Ill. etc.
    Petitio de dedicando Baptisterio. Votiva solemnitas animorum exigit, etc.
    [Col. 0019C] Responsum dedicandi Baptisterii. Filius noster in fundo Ill. etc.
    Item responsum. Petitoria Ill. nobis suggessit insinuatione, etc.
    Privilegium. Quoniam semper sunt, etc.
    Praeceptio de sancto mutando loco. Quamquam rei commutatio, etc.
    Praeceptum auctoritatis de faciendis chartulis. Quaecunque ad Ecclesiasticarum rerum locationes, etc.
    Item aliud de faciendis chartulis. Quamvis ea, quae legaliter geruntur, etc.
    Praeceptum de commutando mancipio. Constat strenuitatem tuam, etc.
    [Col. 0019D] Item aliud de commutando mancipio. Abbas Monasterii Ill. etc.
    Praeceptum de donando puero. Nihil sibi subtrahit, etc.
    Item praeceptum de concedendo puero. Exemplo pastoralis benignitatis, etc.
    Item praeceptum de concedendo puero. Credimus ad augmentum, etc.
    Praeceptum libertatis. Domino credimus Deo nostro, etc.
    Episcopo de ordinando Presbytero. Presbyter qui Basilicae, etc.
    De ordinando Presbytero. Filius noster Ill. postulavit, etc.
    [Col. 0020A] Invitatoria ad Episcopum in natali Papae. Dei nostri misericordia favente, etc.
    Excusatoria. Scripta fraternitatis tuae, etc.
    Excusatoria quando Episcopus infirmatur. Et natalis nostri festivitas, etc.
    De Usu pallii. Si pastores ovium, etc.
    Item aliud. Officium sacerdotis adsumere, etc.
    Item aliud. Pallii usum, quem, etc.
    Item aliud Episcopis Siciliae. Apostolicae sedis benevolentia, etc.
    Tractoria. Ecclesiasticae causae, etc Item Tractoria. Praesentium latores, etc.
    Praeceptum eunte Ordinatore in patrimonium. Salubri providentia, etc.
    Item aliud fundi Rectori. Quoniam in ordinando, [Col. 0020B] etc.
    Colonis et familiae massarum, sive fundorum, in provincia constitutae. Ad sollicitudinem vos Ill. etc.
    Praeceptum ad commendationem euntis Rectoris in patrimonium, ad judicem provinciae. Qui in actione positus, etc.
    Ad patricium provinciae. Qui illa protegit, etc.
    Item ad Episcopos. Notario Ill. sanctae nostrae Ecclesiae, etc.
    De ordinatione Pontificis. Psallunt secundum consuetudinem, etc.
    De electione Pontificis ad Principem. Cum non sine divinae misericordiae nutu, etc.
    Nuntius ad Exarchum de transitu Pontificis. Superscriptio. Domino excellentissimo. Quanquam non [Col. 0020C] sine gravi gemitu, etc.
    De electione Pontificis ad Exarchum. Superscritio. Domino excellentissimo. Novit humanis rebus, etc.
    Ad Archiepiscopum Ravennae. Superscriptio. Domino sanctissimo. Inter caetera quae summae divinitatis consilio, etc.
    Judicibus Ravennae. Superscriptio. Domino excellentissimo. Si benefacta, etc.
    Ad Apocrisiarium Ravennae. Superscriptio. Dilectissimo fratri. Dudum obitum, etc: Incipit decretum de electione Pontificis. Inter caetera, quae summae divinitatis, etc.
    Indiculum Pontificis. In nomine Domini Dei Salvatoris nostri, etc.
    [Col. 0020D] Item alia professio fidei. Ill. Episcopus. Hoc Apostolicae sedis officium, etc.
    Item alia. Ill. Episcopus. Hodiernae diei festiva jocunditas, etc.
    Promissio fidei Episcopi. In nomine Domini, etc.
    promitto ego Ill. Episcopus, etc.
    Cautio Episcopi. In nomine Domini, etc. Inter caetera salubris instituta doctrinae, etc.
    Indiculum Episcopi. In nomine Domini, etc. promitto ego Ill. Episcopus, etc.
    Indiculum Episcopi de Langobardia. In nomine Domini, etc. promitto ego Ill. Episcopus, etc.
    Diversa privilegia Apostolicae auctoritatis. Si quis autem, quod non optamus, etc [Col. 0021A] Privilegium Monasterii. Creditae speculationis impellimur cura, etc.
    Item privilegium. Spiritualium praemiorum munificentiam, etc.
    Item privilegium. Cum magna orbis sollicitudine, etc.
    Item Privilegium. Convenit apostolico moderamini, etc.
    Item privilegium. Tanto plus Ecclesiasticae res, etc.
    Item privilegium. Divina nos ac saluberrima praecepta, etc.
    Item privilegium. Cum piae desiderium voluntatis, etc.
    Prologus in Judicatum. Cum pro exeauendis justitiae, etc.
    [Col. 0021B] Privilegium. Convenit Apostolico moderamini, etc.
    Item aliud. Semper religiosis, etc.
    Privilegium Monasterii in alia provincia. Si semper sunt concedenda, etc.
    Praeceptum de concedendo Xenodochio. Petentium desideriis, etc.
    Item aliud. Qui in commissis sibi, etc.
    Praeceptum de Praepositura. Quantum nobis fidelium, etc.
    Praeceptum, quando Clericus fiet absens. Qui in commissis sinceriter, etc.
    Praeceptum, quando la cus tonsuratur, et fit Regionarius. Quos bonae vitae opinio, etc.
    Praeceptum de concedendo puero in Monasterio. Nihil credimus minui, etc.
    [Col. 0021C] Privilegium Diaconias. Dum pro adipiscendis, etc.
    Item privilegium. Supernae miserationis respectu, etc.
    Item privilegium. Summam gerentes sollicitudinem, etc.
    [Col. 0022A] Privilegium firmationis loci. Quaecumque intuitu pietatis, etc.
    Privilegium, quando suo proprio loco conceditur. Dum magna nobis cura, etc.
    Privilegium ad confirmationem Monasterii. Desiderium, quod ad religiosum, etc.
    Privilegium, quando loca, quae ablata sunt a Monasterio, in usus pristinos restituuntur. Divinae praeceptiones monent, etc.
    Securitas. Justitiae consentaneum, etc.
    Securitas. Constat magnitudini, etc.
    Epistola ad Episcopum adhortandum. Miratur nimis, etc.
    Epistola consolatoria. Apostolici sermonis sumentes principium, etc.
    [Col. 0022B] Epistola vocatoria. Dilectissimis fratribus.


Si tanta est, quanta hic exhibetur, utriusque exemplaris discrepantia, si tanta etiam utriusque propria perturbatio, fuit, opinor, necesse, ex ea confusione evadere, et naturam sequi ducem, quae et singulis titulis ordinem tribuit, et ad quae capita sint quique revocandi, praemonstrat: idque praestitimus, nisi fallor, probabiliter, capitibus septem quae exposita sunt, complexi.

Ea porro confusio nihil detrahit de pretio libri, quandoquidem antiquae omnes fere collectiones ejus modi rerum hoc vitio laborant. Marculphi formulae vix habent quidquam ordinis, vix codices Canonum, sive qui Ecclesiae universae vulgo dicuntur, sive qui Romanae. In eo certe, qui nuper editus est, et pro [Col. 0022C] antiquissimo suppositus, nullus fere est ordo temporis, non magnus rerum delectus, indocta nonnunquam titulorum ratio, ut videatur merito, quod ait Editor pag. 670. II. tom. Rudior imperiti consarcinatoris opera.




[Col. 0021]
LIBER DIURNUS ROMANORUM PONTIFICUM. (C)



CAPUT PRIMUM. INDICULUM SCRIBENDAE EPISTOLAE.



1 ARGUMENTUM.

In epistolis, quas summus Pontifex scribit, observanda sunt tria: superscriptio, subscriptio, et compellatio. Superscriptio praefigitur litteris; subscriptio subjungitur; compellatio inseritur. Forma primae et secundae habetur in Diurno, deest tertia; sed facile potest vel ex prioribus aliis duabus, vel ex literis Pontificum, praesertim Gregorii Magni, suppleri. ---Epistolae summi Pontificis sunt vel ad saeculares, vel ad ecclesiasticas personas. Inter saeculares eminent Imperator, Augusta, Rex, et qui primas in aula tenent, cujusmodi Patricii, Exarchi, Comites, Consules. Inter ecclesiasticas censebantur id aetatis Patriarcha, Archiepiscopus Ravennae, Episcopi tum forenses, tum qui ordinationi sedis Apostolicae subjacebant, Presbyteri, Diaconi, Primicerii et Secundicerii. Ad hos, quorum numero caeteri 2 comprehenduntur, scribendi formulae sunt undecim; accedit duodecima, qua subscribitur constituto.--- Quoad istas voces, Indiculum scribendae epistolae; observa veteres formulas inscriptionum et subscriptionum frustra ex edito Gregorii Magni Regesto sperari, unde tamen spes videri poterat aliqua esse: collector enim, praetermissis honorificis titulis, id unum fere epistolae fronti inscripsit, quis cui scriberet. Reperiuntur tamen veterum auctorum libris insertae Gregorii epistolae, quae integram et solemnem formulam praeferant; ex quo apertum est, non a Pontifice omissam, quod ex Joanne Diacono intelligitur, [Col. 0023] sed a collectore neglectam, non parvo antiquitatis historicae dispendio. Idipsum contigit epistolis Leonis Magni: quare non sunt audiendi, qui non aliter inscriptas utriusque Pontificis epistolas ausi sunt asserere, quam quomodo in codicem collectae sunt.



[TITULI.]



TITULUS I. [a 1Kb] Ad Principem.
[Col. 0027A]

[b 1Kb] Superscriptio. [c 1Kb] Domino [d 1Kb] piissimo et serenissimo, victori ac triumphatori filio, amatori Dei et Domini nostri 3 Jesu Christi, [e 1Kb] Ill. Augusto, Ill. Episcopus [f 1Kb] servus servorum Dei.

Et [g 1Kb] subscriptio ejus. Piissimum domini imperium gratia superna custodiat, eique omnium [h 1Kb] gentilium colla substernat.



TITULUS II. [i 1Kb] Ad Augustam.

Superscriptio. Dominae piissimae filiae Ill. Augustae, Ill. Episcopus servus servorum Dei.

Et subscriptio ejus. Vestrae pietatis imperium gratia superna custodiat, domina filia.

[Col. 0024A] Item alia. Incolumem serenitatem vestram divina conservet majestas, domina filia.



4 TITULUS III. [j 1Kb] Ad Patricium.

Superscriptio. Domino excellentissimo, atque praecellentissimo filio Ill. Patricio, Ill. Episcopus servus servorum Dei.

Item subscriptio ejus. Incolumem excellentiam vestram gratia superna custodiat.



TITULUS IV. [k 1Kb] Ad Comitem imperialis obsequii, et [l 2Kb] Exarchum.

Subscriptio. Incolumen excellentiam vestram gratia superna custodiat, domine fili.



5 TITULUS V. [a 1Kb] Ad Consulem.
[Col. 0025A]

Superscriptio. Domino eminentissimo filio Ill. Consuli, Ill. Episcopus servus servorum Dei.

Et subscriptio ejus. Deus te incolumem custodiat, domine fili.



TITULUS VI. [b 1Kb] Ad Regem.




TITULUS VII. [c 1Kb] Ad Patriarcham.

Superscriptio. Dilectissimo fratri Ill. Ill.

Et subscriptio ejus. Deus te incolumen custodiat, dilectissime frater.



6 TITULUS VIII. d 2Kb] Ad Episcopum forensem.

[Col. 0025B] Superscriptio. Dilectissimo nobis Ill. Ill.

Et subscriptio ejus. Deus te incolumem custodiat, dilectissime nobis.



TITULUS IX. [e 2Kb] Ad Archiepiscopum Ravennae.

Superscriptio. Reverentissimo et sanctissimo fratri Ill. coepiscopo Ill. servus servorum Dei.

[Col. 0026A] Et subscriptio ejus. Deus te incolumem custodiat, reverentissime et sanctissime frater.



7 TITULUS X. [f 1Kb] Ad Episcopum.

Superscriptio; ut supra.

Subscriptio ejus. Deus te incolumem custodiat, reverentissime frater.



TITULUS XI. [g 1Kb] Ad Presbyterum, Diaconum, Primicerium et Secundicerium.

Superscriptio. Dilectissimo filio Ill. Ill. servus servorum Dei.

Et subscriptio ejus. Deus te incolumen custodiat, dilectissime fili.



TITULUS XII. Subscriptio constituti.
[Col. 0026B]

Ill. Episcopus sanctae ecclesiae catholicae atque apostolicae, urbis Romae, Ill. [h 1Kb] constituto a nobis facto subscripsi.



8 CAPUT II DE ORDINATIONE SUMMI PONTIFICIS.
[Col. 0027]


ARGUMENTUM.

Sexto, septimoque, et octavo saeculo, in ordinatione summi Pontificis haec observabantur. ---I. Ubi primum summus Pontifex excesserat vita, nuntius ad Exarchum mittebatur ab iis, qui sedis Apostolicae vicem servabant.---II. Post justa defuncto persoluta, indictumque tridui jejunium, eligebatur Pontifex, convenientibus cleri, optimatum et populi votis, decretumque condebatur, quod ab eligentibus subscriberetur.---III. De electione mox referebatur ad Principem, id est, Constantinopolitanum Imperatorem, postulabaturque electionis approbatio.---IV. Referebatur etiam ad Exarchum Ravennae, cum precibus ut electionem vel nomine Principis confirmaret, vel confirmandam curaret.---V. Scribebatur pariter ad Judices, Archiepiscopum et Aposcrisiarium Ravennae, et ut certum videtur, ad Patricium, Antistitem, et Apocrisiarium Constantinopolis, a paribus.---VI. Accepta confirmatione electus solemni ritu deducebatur ad confessionem sancti Petri.---VII. Illic nondum ordinatus ad corpus Apostolorum Principis profitebatur fidem.---VIII. Mox ordinatus eamdem iterum exponebat.---IX. Denique de fide concionem in urbe habebat, et ad universam Dei ecclesiam mittebat. Singula haec suas habent in Diurno formulas. Desiderari possent duae, altera Imperatoris rescribentis; altera Exarchi: verum nuspiam reperiuntur, quod quidem meminerim me legere. Quae formulae undecim hoc capite continentur, desumptae sunt ex iis, quae contigerunt in ordinationibus quatuor Pontificum 9 Bonifacii V. anno 617. Leonis II. ann. 682. Cononis ann. 686. et Gregorii II. ann. 714. quantum conjectura assequi fas est.



[TITULI.]



TITULUS I. Nuntius [a 1Kb] ad exarchum [b 1Kb] de transitu pontificis.
[Col. 0027A]

Superscriptio. Domino excellentissimo atque praecellentissimo, et a Deo nobis longaeviter in principalibus ministeriis feliciter conservando, Ill. exconsuli, patricio et exarcho Italiae, Ill. archipresbyter, Ill. archidiaconus, Ill. primicerius notariorum. [c 2Kb] servantes locum sanctae sedis apostolicae.

10 Quamvis non sine gravi gemitu et vere flebili voce, a Deo servatae excellentiae Domini nostri, per has nostras innotescimus humiles syllabas, Dei judicio, cujus dispensatione universus regitur orbis, ab hac luce fuisse subtractum dominum Ill. sanctissimum nostrum pontificem, cujus cuncti vere, et si dicendum est, etiam lapides ipsi fleverunt exitum. [d 1Kb] Die [Col. 0027B] enim Ill. instantis mensis obiit, pro cujus consternati, [Col. 0028A] ut diximus, funere, omnes grandi tristitiae premimur mole, ad solam Christi Dei nostri cordis oculos miserationem attoltentes, ut ipse dignetur subvenire desperatis, et suae providere dignum rectorem ecclesiae, a quo fundata est, qui etiam est pollicitus, non ei praevalere portas inferi (Matth. XVI, v. 18). Post divinum auxilium ad vestram excellentiam, domine Ill. excellentissime, et a Deo nobis multis temporibus concedende, omnes habemus fiduciam. Ecce eventum lugubrem indicavimus, quia ad nostram consolationem humanam alibi non habemus confugium.



TITULUS II. [e 1Kb] Decretum de electione [f 3Kb] pontificis.

Inter caetera, quae summae divinitatis consilio disponuntur, [Col. 0028B] pontificalis promotionis sublimitas, ipso, [Col. 0029A] a quo procedit omne quod bonum est, praedestinante ac largiente, 11 conceditur: nimirum [a 1Kb] novit humanis rebus providentia divina succurrere, et moerentium fletus ac gemitus in exsultationem convertere, ut qui nuper consternabantur afflicti, postmodum appareant nimium consolati. Canentis enim Regis sunt dicta, quae sanctus Spiritus de templo prophetalis cordis insonuit. Ad vesperum demorabitur fletus, et ad matutinum laetitia (Psal. XXIX, v. 6). Qui et iterum gratias referens Deo, beneficiorum ejus magnificentiam canit et dicit: Convertisti planctum meum in gaudium mihi, concidisti saccum meum, et praecinxisti me laetitia, ut cantet tibi gloria mea, et non compungar (Ibid., v. 12 et 13). Ipsi enim cura de nobis est (I Petr. V, v. 7), ut vas electionis [Col. 0029B] et verae fidei monet integritas. Quippe quae sunt tristitiae, ad gaudium miserando perducit, quod et nobis exiguis et peccatoribus opem de ejus misericordia praestolantibus dignatio caelestis exhibuit.

Etenim pontificalis memoriae domno IIl. papa de praesentibus curis ad aeternam requiem evocato, ut assolet humanis rebus accidere, [b 1Kb] magna nos tristitiarum moles obstrinxerat 12 proprio dispensatore destitutos; sed [c 1Kb] non diu in afflictione persistere consueta Dei nostri benignitas sperantes in se dereliquit. Divina enim nobis in oratione manentibus, ut caelestis dignatio demonstraret, quem dignum ad successionem apostolicae vicis jubeat eligendum, ejus gratia suffragante, et omnium animis inspirante, in unum convenientibus nobis, [d 1Kb] ut moris est, id est, [Col. 0029C] cunctis sacerdotibus ac proceribus ecclesiae, et universo clero atque optimatibus, et universa militari praesentia, seu civibus honestis, et cuncta generalitate populi istius a Deo servatae Romanae urbis, si [Col. 0030A] dici est, a parvo usque ad magnum, in personam Ill. sanctissimi hujus sanctae apostolicae sedis Romanae Ecclesiae presbyteri, Deo cooperante, et beatorum apostolorum annisu concurrit, atque consensit electio.

Cujus Deo amabilis viri tantum meruit apud omnium conscientias bonae et pudicae conversationis profectio, ut nullus in ejus electione dissideret, nullus abesset, nullusve seipsum subtraheret, quem nempe ad hoc apostolicae vicis officium incomparabilis atque indeficiens Dei nostri providentia praedestinatum habuerat. Quomodo non et humanis mentibus unanimis consonantia conveniret in id quod procul dubio in Dei praesentia tenebatur affixum?

Cujus et decretum solemniter facientes, et desideria [Col. 0030B] cordium circa ejus electionem manuum subscriptionibus confirmantes, profitemur ipsum Deo amabilem nostrum electum, castum, pudicum, sobrium ac benignum, et in omnibus 13 piis operibus esse perfectum, atque orthodoxae fidei et sanctorum Patrum traditionis defensorem et fortissimum observatorem.

Hunc omnes, ut profecto [e 1Kb] mitissimum virum, pro ejus suavissima ac bonae voluntatis constantia unanimiter nobis elegimus pastorem atque pontificem, unde ob ejus piae conversationis integritatem immensas Redemptori nostro laudes referimus, consona cum Propheta canentes voce: Magnus es, Domine Deus noster, et magna virtus tua (Psal. CXLVI, v. 5). Quis enim loquetur potentias tuas, Domine, et auditas [Col. 0030C] faciet omnes laudes clementiae tuae? (Ibid. CV, v. 2.) Quoniam vota petentium te ex audiens, pium nobis contulisti pastorem, qui sanctam tuam universalem Ecclesiam, et cunctas [Col. 0031A] dominicas ac rationales sibi commissas oves regere atque gubernare, te Domino Deo et Salvatore nostro protegente, valeat.

Hoc vero decretum a nobis factum subter, ut praefatum est, manibus propriis roborantes, in archivo dominico nostrae sanctae Romanae Ecclesiae, scilicet in sacro [a 1Kb] Lateranensi scrinio, pro futurorum temporum cautela, recondi fecimus in mense Novembrio, indictione quinta.

Ill. humilis presbyter sanctae Romanae Ecclesiae huic decreto a nobis facto in Ill. sanctissimum presbyterum consensi et subscripsi: similiter totus clerus, optimates et milites seu cives subscribunt.



14 TITULUS III. Relatio de electione pontificis [b 1Kb] ad principem.

[Col. 0031B] Cum non sine divinae misericordiae nutu sit, ita post mortem summi pontificis, in unius electionem omnium vota concurrere et convenire consensum, ut nullus penitus inveniretur qui discors posset existere. Necessarium est ut serenissimo ac piissimo domino petitionis unitae famulanter debeamus preces effundere, quem certum est, et de subjectorum suorum gaudere concordia, et clementer unitati postulata concedere.

Obeunte itaque beatissimae recordationis papa nostro Ill. [c 4Kb] in electionem Ill. venerabilis apostolicae sedis [Col. 0032A] archidiaconi, 15 omnium, Deo volente, declinavit assensus, propterea quod ita ab ineunte aetate sanctae idem Ecclesiae militavit, atque sic se in omnibus solerter exhibuit, ut ecclesiastico regimini non immerito, divina suffragante gratia, sit praeponendus; praesertim cum talis olim fuerit instituti, ut etiam praedicti beatissimi Ill. pontificis assidua conversatione sua ad tantorum meritorum insignia, quibus isdem sanctae recordationis antistes fuisse cognoscitur adornatus, fecerit, Christo adjuvante, profectum, ut verbis suis desiderantes ad superna gaudia animos semper accenderit, ut quidquid boni in illo amisimus, in hoc nos invenire indubitabiliter confidamus.

Ideoque lacrymabiliter cuncti famuli supplicamus, [Col. 0032B] ut dominorum pietas servorum suorum obsecrationes dignanter exaudiat, et concessa pietatis suae jussione, petentium desideria, pro mercede imperii sui, ad effectum de ordinatione ipsius praecipiat pervenire. Quatenus [d 1Kb] per sacros clementiae suae apices, sub pastore eodem constituti, pro vita imperioque serenissimorum dominorum nostrorum, omnipotentem Dominum, et beatorum apostolorum principem, cujus Ecclesiae dignum ordinari gubernatorem concedit, jugiter exoremus.

Subscriptio sacerdotum. [e 1Kb] Ego Ill. misericordia 16 [Col. 0033A] Dei presbyter sanctae Ecclesiae Romanae huic [a 1Kb] decreto a nobis facto in Ill. venerandum archidiaconum sanctae sedis apostolicae et electum nostrum consentiens subscripsi.

Et subscriptio laicorum. Ego Ill. pietatis vestrae servus huic decreto a nobis facto in Ill. venerandum archidiaconum sanctae sedis apostolicae et electum nostrum consentiens subscripsi.



TITULUS IV. De electione pontificis ad exarchum.

Superscriptio. Domino excellentissimo atque praecellentissimo, et a Deo nobis longaeviter in principalibus ministeriis feliciter conservando, Ill. exconsuli, patricio, et exarcho Italiae, [b 1Kb] presbyteri, diaconi et familiaris universus clerus, [c 1Kb] axiomati etiam, seu [Col. 0033B] exercitus et populus hujus Romanae urbis supplices.

[d 1Kb] Novit humanis rebus providentia divina succurrere, et moerentium fletus ac gemitus in exultationem convertere, ut qui nuper consternabantur afflicti, postmodum appareant nimium consolati. Canentis enim Regis sunt dicta, quae sanctus Spiritus de templo prophetalis cordis insonuit: 17 Ad vesperam demorabitur fletus, et ad matutinum laetitia (Psal. XXIX, v. 6). Qui et iterum gratias referens Deo, beneficiorum ejus magnificentiam canit, et dicit: Convertisti planctum meum in gaudium mihi, concidisti saccum meum, et praecinxisti me laetitia, ut cantet tibi gloria mea, et non compungar (Ibid., v. 12 et 13). Ipsi enim cura de nobis (I Petr. V, v. 7), ut vas electionis et verae fidei monet integritas, quippe quae [Col. 0033C] sunt tristitiae, ad gaudium miserando perducit: quod et nobis exiguis et peccatoribus opem de eius misericordia praestolantibus, dignatio caelestis exhibuit.

Etenim pontificalis memoriae Ill. de praesentibus curis ad aeternam requiem evocato, ut assolet humanis rebus accidere, magna nos tristitiarum moles obstrinxerat, proprio dispensatore frustratos: sed non diu in afflictione persistere consueta Dei nostri benignitas sperantes in se dereliquit: [e 1Kb] triduo enim nobis exiguis in oratione manentibus, ut omnium [Col. 0034A] mentibus caelestis dignatio demonstraret, quem dignum ad successionem apostolicae vicis jubeat eligendum, ejus gratia suffragante, et omnium animis inspirante, [f 1Kb] in uno convenientibus nobis, ut moris est, [g 1Kb] familiaribus cleri et plebis, [h 1Kb] procerum etiam et militaris praesentiae, si dici est, a parvo usque ad magnum, in personam Ill. sanctissimi hujus sanctae apostolicae sedis Romanae Ecclesiae archidiaconi, Deo cooperante, et beatorum apostolorum annisu, 18 concurrit atque consensit electio.

Cujus Deo amabilis viri tantum meruit apud omnium conscientias bonae et pudicae conversationis perfectio, ut nullus in ejus electione dissideret, ac nullus abesset, nullusve seipsum subtraheret: quem enim ad hoc apostolicae vicis officium incomparabilis [Col. 0034B] atque indeficiens Dei nostri providentia destinatum habuerat, quomodo non et humanis mentibus consonantia conveniret? Quod procul dubio in Dei praesentia tenebatur adfixum.

Cujus et decretum solemniter facientes, et desideria cordium, circa ejus electionem, manuum subscriptionibus confirmantes, per harum latores Ill. sanctissimum episcopum, Ill. venerabilem presbyterum, Ill. notarium regionarium, Ill. adaeque subdiaconum regionarium, ill. et Ill. viros honestos cives et de florentissimo atque felicissimo Romano exercitu, Ill. eminentissimum consulem, seu Ill. et Ill. viros magnificos tribunos militiae confamulos nostros direximus, supplicantes atque communiter impensissime exorantes a Deo conservandae praecellentiae [Col. 0034C] vestrae consuetam bonitatem piis votis concurrere: quia talis a nostro famulatu concorditer electus est, in quo, quantum ad hominum scientiam respicit, nullius macula reprehensionis apparebit.

Et ideo supplicantes quaesumus, ut inspirante Deo celsae ejus dominationi, nos famulos voti compotes celeriter fieri praecipiat: praesertim cum plura sint capitula, et alia ex aliis quotidie procreentur, quae curae sollicitudinem et pontificalis favoris expectant remedium. Provinciales vero curae, vel quaecunque sunt subinde causarum utilitates, perfectae autoritatis [Col. 0035A] censuram expectant. [a 1Kb] Propinquantium quoque inimicorum ferocitas, quam nisi sola Dei atque 19 apostolorum principis per suum vicarium, hoc est, Romanae urbis pontificem, virtus aliquando vero flectit, et morigerat hortatu, singulari interventu indiget, cum hujus solius [b 1Kb] pontificalibus monitis, ob reverentiam apostolorum principis, parentiam offerant voluntariam, et quos non virtus armorum humiliat, pontificalis increpatio cum observatione inclinat.

Cum haec ita sint, iterum atque iterum impensius, praecelse et a Deo servate domine, supplicamus, ut celerius, Deo operante, vestrisque praecordiis inspirante, apostolicam sedem de perfecta ejusdem nostri Patris atque pastoris ordinatione adornare [c 1Kb] praecipiatis, [Col. 0035B] ut pote per gratiam Christi ministerium imperialis fastigii feliciter atque fideliter peragentes: quatenus et nos exigui famuli desiderium nostrum maturius expleri cernentes, incessabiles Deo et imperiali clementiae atque eximiae ac Deo placitae dominationi vestrae gratiarum actiones valeamus exolvere, et cum promoto apostolicae sedis pontifice, spiritali nostro pastori juges preces effundere pro vita atque incolumitate perfectisque victoriis tranquillissimorum atque Christianissimorum dominorum nostrorum Ill. et Ill. magnorum, victorum, imperatorum, ut regalibus eorum virtutibus misericors Deus multiplices concedat victorias, et de subjectione omnium gentium Christianam rempublicam faciat triumphare, deque restituta plenius Romani imperii [Col. 0035C] prisca devotione laetitiam cordis impertiat.

Scimus enim, quod oratio ejus, quem ad pontificalis dignitatis culmen Dei nutu eligimus, divinam omnipotentiam 20 suis precibus flectet atque complacabit, et optatae felicitatis incrementa Romano imperio praeparabit, vestramque a Deo custodiendam potestatem, ad dispensationem hujus [d 1Kb] servilis Italicae provinciae, nostrumque omnium famulorum praesidium et subventum longaevis armorum actis conservabit.

[Col. 0036A] Subscriptio sacerdotum. Ego Ill. humilis archipresbyter sanctae Romanae Ecclesiae huic decreto in Ill. sanctissimum archidiaconum et electum nostrum consentiens subscripsi.

Subscriptio laicorum. Ego Ill. in Dei nomine consul huic decreto a nobis facto in Ill. sanctissimum archidiaconum et electum nostrum consentiens subscripsi.



TITULUS V De electione pontificis [e 1Kb] ad archiepiscopum Ravennae.

Superscriptio. Domino sanctissimo nobis spirituali Patri Ill. archiepiscopo, Ill. archipresbyter, Ill. archidiaconus, et ill. primicerius notariorum, servantes locum sanctae sedis apostolicae.

Inter caetera, quae summae divinitatis consilio disponuntur, [Col. 0036B] pontificalis promotionis sublimitas, ipso, a quo procedit omne bonum, praedestinante ac largiente conceditur. Quod quia ita dubium non est, sanctae et paternae beatitudini vestrae indicare curavimus, quod pontificalis memoriae domno Ill. de praesentibus curis ad aeternam requiem evocato, 21 consueta Dei benignitas tristitiarum molem, quae nos de praeteriti dispensatoris frustratu ad paululum obstrinxerat, abstersit atque inlinivit. Etenim ne diu ictus afflictionis nos sauciaret, providum ac Deo placitum apostolicae vicis successorem condonare dignata est.

In unum quippe [f 1Kb] post triduum, ut moris est, convenientibus nobis, id est, sacerdotibus, et reliquo omni clero, eminentissimis consulibus et gloriosis [Col. 0036C] judicibus ac universitate civium et florentis Romani exercitus, in personam amatoris vestri ac oratoris domini nostri Ill. sanctissimi hujus apostolicae sedis archidiaconi, electionis vota contulimus. In cujus Deo deditae electionis, nullus, gratia sancti Spiritus illustrante, defuit, sed omnium vota concorditer convenerunt: inque ejus sanctitatis persona decreta solemniter facientes, per harum portitores, [g 1Kb] sanctissimum episcopum Ill. venerabilem presbyterum Ill. notarium Ill. regionarium, Ill. adaeque subdiaconum [Col. 0037A] regionarium, Ill. et Ill. viros honestos cives, et de exercitali gradu, Ill. eminentissimum consulem, Ill. et Ill. magnificos tribunos, ad praecelsi et a Deo servati filii vestri exarchi vestigia demandavimus: impensius obsecrantes, ut celerius, Deo hujus animum inspirante, hanc apostolorum principis sedem, praesertim pro diversis imminentibus, et ad subventum provinciae exigentibus, simul et ad imperiale servitium respicientibus, de perfecta ordinatione electi apostolicam sedem adornet, quatenus insit in apostolicae sedis specula, qui et Christi regat Ecclesiam, gregemque rationabilium salubriter dispenset 22 ovium, et pro stabilitate a Deo decreti Romani imperii, longaevaque sospitate ac temporum prosperitate praedicti eximii domini exarchi indesinenti prece [Col. 0037B] exoret.

Elabora itaque, quaesumus, sanctissime ac beatissime Pater, ut cum harum portitoribus, veneratoribus et filiis vestris, apud praefatum dominum exarchum impigrius intervenias, vicem gratiae propriae beato Petro fautori tuo reddens, totisque nisibus imminens, ut optatae ordinationis, Deo jubente, acceleretur negotium, quatenus de praesularibus paternae vestrae beatitudinis adminiculis, et haec apostolica laetetur ac exsultet Ecclesia, et nos gratiarum actiones agamus, et charitas denominati domini nostri electi futurique apostolici pontificis opulentius erga vestram praesentarem sanctitatem dilatetur.



TITULUS VI. [Col. 0037C] De electione pontificis [a 1Kb] ad judices Ravennae.

Superscriptio. Domino eminentissimo et nobis in Christo fratri Ill. consuli, Ill. archipresbyter, et Ill. archidiaconus, Ill. primicerius notariorum. servantes locum sanctae sedis apostolicae.

Si benefacta saecularibus impensa negotiis digna minime vicissitudine defraudantur, nullus profecto est qui dubitet, quin ea, quae pio intuitu peraguntur, aeternae vitae remuneratione rependantur.

Quae cum ita sint, licet inclytae eminentiae vestrae propositum documentis pluribus agnoscamus, totis nisibus spirituali matri huic sacrosanctae apostolicae Dei Ecclesiae utilitatibus ad concurrendum suffragari: fraterna tamen dulcedine hortari atque poscere, congruum duximus, ut convenientibus 23 harum portitoribus [Col. 0038A] Ill. et Ill. quos [b 1Kb] cum decretalibus paginis et cum impensa supplicatione, pro celeri promotione oratoris vestri ac amatoris domini nostri Ill. archidiaconi et electi, apud praecelsum et a Deo servatum domnum exarchum destinavimus, cum eis conveniat, et ad precandum Deo optatis apud denominatum dominum exarchum subveniat: ut cum effectu, Deo propitio, eis qui missi sunt, remeantibus, et de vestrae a Deo servatae eminentiae bonitate prospera praefato domino nostro electo nuntiantibus, non solum affectiorem ejus sanctitatem erga vestram eminentiam efficiant; verum et boni ministerii merces atque vicissitudo ab ipso apostolorum principe, cui specialiter concurritis, et in praesenti vita multiplicetur, et in regnis caelestibus rependatur.



TITULUS VII. De electione pontificis ad apocrisiarium Ravennae.
[Col. 0038C]

Superscriptio. Dilectissimo fratri Ill. presbytero et apocrisiario, Ill. archipresbyter, Ill. archidiaconus, et Ill. primicerius notariorum, servantes locum sanctae sedis apostolicae.

Dudum dilectissimam fraternitatem vestram obitum sanctae memoriae domni Ill. agnovisse pontificis, satis scimus: cui post transitum, ut moris est, die tertia convenientibus nobis, id est, clero, axiomaticis etiam, et generalis militiae ac civium universitate, in personam domni Ill. sanctissimi archidiaconi, Dei gratia suffragante, electionis vota contulisse nos, indicamus. Cujus et solemne decretum facientes subscriptione [Col. 0038C] omnium roboratum apud eximium et a Deo servatum dominum exarchum, per harum portitores Ill. et Ill. direximus, cum quibus dilectissima fraternitas 24 vestra conveniat, et pro celeri promotione pontificalis ordinationis deposcenda apud denominatum dominum exarchum interveniat, ut valeant ii, qui missi sunt, Christo comite, cum effectu ad nos repedare, et de prosperis nuntiis apostolicam Christi Ecclesiam, omniumque nostrum animos magnanimiter relevare.



TITULUS VIII. [c 1Kb] Ritus ordinandi pontificis.

[d 1Kb] Psallunt secundum consuetudinem. Procedit electus de secretario, [e 1Kb] cum cereostatis septem, et venit [Col. 0039A] [a 1Kb] ad confessionem, et [b 1Kb] post litaniam [c 1Kb] ascendunt ad sedem, simul episcopi et presbyteri. Tunc episcopus Albanensis dat [d 1Kb] orationem primam: deinde episcopus Portuensis dat [e 1Kb] orationem secundam: [f 1Kb] postmodum adducuntur Evangelia, et aperiuntur, et tenentur super caput electi a diaconibus. Tunc [g 1Kb] episcopus Ostiensis [h 1Kb] consecrat eum pontificem. [i 1Kb] Post haec archidiaconus annectit ei pallium, deinde [j 1Kb] ascendit 25 ad sedem, et dat pacem omnibus sacer dotibus, [k 1Kb] et dicit, Gloria in excelsis Deo.



TITULUS IX.

[Quod indiculum hoc in loco dicitur, professionem fidei vocant Ivo, Gratianus, Antonius Augustinus, et Baronius, locis in praefatione citatis. Eam omnes illi professionem acceptam tradunt ex libro [Col. 0039B] diurno, sed nemo tamen refert puram, ut hic est, sed ad usum noni saeculi auctam atque interpolatam. Visum est operae pretium, utramque exhibere, ut quisque facilius et varietatem [Col. 0040A] observet, et quae ex ambarum collatione concludi debeant, minore negotio intelligat.]




[1Kb] Indiculum [l 1Kb] pontificis.

In nomine Domini Dei Salvatoris nostri Jesu Christi, etc. Indictione Ill. mense Ill. Ego Ill. misericordia Dei [m 1Kb] presbyter et [n 1Kb] Electus, futurusque per Dei gratiam humilis Apostolicae sedis Antistes, tibi profiteor, beate Petre Apostolorum Princeps, ( [o 1Kb] cui claves regni caelorum ad ligandum atque solvendum in caelo et in terra, creator atque redemptor omnium Dominus [Col. 0040B] Jesus Christus tradidit, inquiens: Quaecumque ligaveris super terram, erunt ligata et in [Col. 0041A] coelo; et quaecumque solveris super terram, erunt soluta et in coelis) sanctaeque tuae Ecclesiae, quam hodie tuo praesidio regendam suscepi.

Hanc verae fidei rectitudinem (quam Christo autore tradente, per successores tuos atque discipulos, usque ad exiguitatem [Col. 0041B] meam perlatam, in tua sancta Ecclesia reperi, totis conatibus meis, usque ad animam et sanguinem custodire, temporumque difficultates, cum tuo adjutorio, toleranter sufferre.)

Tam de sanctae et individuae Trinitatis mysterio, quae unus est Deus; quam de dispensatione, quae secundum carnem facta est, Unigeniti filii Dei Domini nostri Jesu Christi, et de caeteris Ecclesiae dogmatibus, sicut in [a 1Kb] universalibus Conciliis, et Constitutis Apostolicorum [Col. 0041C] Pontificum probatissimorum, atque Doctorum Ecclesiae scriptis 28 sunt commendata; [b 1Kb] item quaecumque ad rectitudinem vestrae nostraeque orthodoxae fidei, a te traditae, respiciunt, conservare.

[c 1Kb] Sancta quoque universalia Concilia, Nicaenum, [Col. 0042A] Constantinopolitanum, Ephesinum primum, Chalcedonense, et secundum Constantinopolitanum, quod Justiniani piae memoriae Principis temporibus celebratum est, [e 1Kb] usque ad unum apicem, immutilata servare.

Et una cum eis pari honore et veneratione sanctum sextum Concilium, quod [f 1Kb] nuper [g 1Kb] Constantino piae memoriae Principe, Agathone Apostolico praedecessore meo 29 convenit, medullitus et plenius conservare, quaeque vero praedicaverunt, [Col. 0042B] praedicare; quaeque condemnaverunt, ore et corde condemnare.

Diligentius autem et vivacius omnia [h 1Kb] decreta praedecessorum Apostolicorum nostrorum Pontificum, quaeque synodaliter statuerunt, et probata sunt, confirmare, et indiminute servare, et sicut ab eis statuta sunt, in sui vigoris stabilitate custodire; quaeque vel quosque simili autoritatis sententia condemnaverunt, vel abdicaverunt, simili autoritatis sententia condemnare.

[Col. 0042C] [i 1Kb] Disciplinam et ritum Ecclesiae, sicut inveni, et a sanctis praecessoribus meis traditum reperi, inlibatum custodire.

Et indiminutas res Ecclesiae conservare, et ut indiminutae custodiantur, operam dare.

[Col. 0043A] 30 [a 10Kb] Nihil de traditione, quod a probatissimis praedecessoribus meis servatum reperi, diminuere vel mutare, aut aliquam novitatem admittere; sed ferventer, ut vere eorum [b 1Kb] discipulus et sequipeda, totis viribus meis conatibusque tradita conservare ac venerari.

Si qua vero emerserint contra disciplinam canonicam, emendare; sacrosque [Col. 0043B] Canones et Constituta Pontificum nostrorum, [c 1Kb] ut divina et coelestia mandata, custodire, utpote tibi redditurum me sciens de omnibus, quae profiteor, districtam in divino judicio rationem, cujus locum divina dignatione perago, et vicem intercessionibus 31 tuis adjutus impleo.

Si praeter haec aliquid agere praesumpsero, vel ut praesumatur, permisero, eris mihi, in illa terribili die divini judicii, depropitius.

[Col. 0044A] Haec conanti et diligenter servare curanti, in hac vita corruptibili constituto, adjutorium quoque ut praebeas obsecro, ut irreprehensibilis appaream ante conspectum judicis omnium Domini nostri Jesu Christi, dum terribiliter de commissis advenerit judicare, ut faciat me dextrae partis compotem, et inter fideles discipulos ac successores tuos esse consortem.

32 Quam professionem meam, ut supra continetur, [Col. 0044B] per Ill. Notarium et Scriniarium me mandante conscriptam, propria manu subscripsi, et tibi, beate Petre Apostole et Apostolorum omnium Princeps, pura mente et conscientia devota, corporali jurejurando sinceriter obtuli.

Subscriptio. Ego qui supra Ill. indignus presbyter Dei gratia electus hujus Apostolicae sedis Romanae Ecclesiae Episcopus, hanc professionem meam, sicut supra continet, faciens jusjurandum corporaliter tibi, beate, Petre Apostolorum [Col. 0044C] Princeps, pura mente et conscientia obtuli.



[p 1Kb] Professio pontificia.

In nomine sanctae et individuae Trinitatis, Amen. Ego N. sanctae Romanae Ecclesiae Diaconus vel Presbyter, vel Episcopus Cardinalis electus, ut fiam per Dei gratiam hujus sanctae Apostolicae sedis humilis minister: profiteor tibi, beate Petre Apostolorum Princeps, (cui claves regni caelestis ad ligandum atque solvendum in caelo et in terra creator et redemptor Dominus [Col. 0040B] noster tradidit, inquiens: Quaecumque ligaveris super terram, erunt ligata et in coelo; et quaecumque [Col. 0041A] solveris super terram, erunt soluta et in coelis [Matth. XVI, 19]) sanctaeque tuae Ecclesiae, quam hodie tuo praesidio regendam suscipio, [d 1Kb] quod quamdiu in hac misera vita constitutus fuero, ipsam non deseram, non relinquam, non abnegabo, non abdicabo aliquatenus, nec ex quacumque causa, cujuscumque metus vel periculi occasione dimittam, nec me segregabo ab ipsa.

Sed verae fidei rectitudinem, (quam Christo autore tradente per te, et beatissimum tuum coapostolum [Col. 0041B] Paulum, et per discipulos successores vestros usque ad exiguitatem meam prolatam in tua sancta Ecclesia reperi totis conatibus usque ad sanguinem custodire.)

Tam de sanctae et individuae Trinitatis mysterio, quae est unus Deus; quam de dispensatione, quae secundum carnem facta est, unigeniti Filii Dei Domini nostri Jesu Christi, et de caeteris Ecclesiae dogmatibus, sicut in universalibus Conciliis, et Constitutionibus Apostolicorum [Col. 0041C] Pontificum, probatissimorumque Ecclesiae Doctorum scriptis sunt commendata, id est, quae ad rectitudinem nostrae vestraeque orthodoxae fidei, a te traditae, respiciunt, conservare.

Sanctaque octo universalia Concilia, id est, Nicaenum, [Col. 0042A] Constantinopolitanum, et Ephesinum primum, Chalcedonense, quintum quoque et sextum item Constantinopolitana, et septimum item Nicaenum, [j 1Kb] octavum quoque Constantinopolitanum, usque ad unum apicem, immutilate servare.

Et pari honore et veneratione digna habere, et quae praedicaverunt et statuerunt, omnimode sequi et praedicare, quaeque condemnaverunt, condemnare ore et corde.

[Col. 0042B] Diligentius autem et vivacius, quamdiu vixero, omnia decreta canonica praedecessorum Apostolicorum nostrorum Pontificum, quaecumque ipsi Synodaliter statuerunt et probata sunt. confirmare et indiminuta servare, et sicut ab eis statuta sunt, in sui vigoris stabilitate custodire; quaeque vel quoscumque condemnaverunt, vel abdicaverunt, simili sententia condemnare vel abdicare.

[Col. 0042C] Disciplinam et ritum, sicut invenimus a sanctis praedecessoribus meis canonice traditum, quamdiu vita in istis comes fuerit, illibate custodire.

Et indiminutas res Ecclesiae conservare, neque alienare, seu in feudum, censum, vel emphytheusim [Col. 0043A] dare, quomodolibet, ex quacumque causa, et ut indiminutae custodiantur, operam dare.

Nihil de traditione, quam a probatissimis praedecessoribus meis canonice traditam et servatam reperi, diminuere vel mutare, aut aliquam novitatem admittere; sed ferventer, ut eorum discipulus et sequipeda, totis mentis meae conatibus, quae tradita canonice reperio, servare et venerari.

Si qua vero emerserint contra canonicam disciplinam, communicatione [Col. 0043B] [d 1Kb] filiorum meorum sanctae Romanae Ecclesiae Cardinalium cum quorum consilio, directione, et rememoratione ministerium meum geram et peragam, emendare, aut patienter, excepta fidei et christianae Religionis gravi offensione, tua et beatissimi tui [e 1Kb] coapostoli Pauli procurante intercessione, tolerare, sacrosque canones et sacrorum Pontificum decreta, ut divina et coelestia mandata, Deo auxiliante, custodire: utpote Deo et tibi sciens me redditurum de omnibus, quae profiteor et [Col. 0043C] quamdiu vixero, egero, vel obliviscar, districtam in divino judicio rationem, cujus sanctissimae sedi divina dignatione, te patrocinante, praesideo, et vicem intercessionibus tuis adimpleo.

[Col. 0044A] Eris autem mihi in illa terribili die haec conanti et diligenter servare conanti propitius.

Adjutorium quoque ut praebeas obsecro in hac corruptibili vita constituto, ut irreprehensibilis appaream ante conspectum judicis omnium Domini nostri Jesu Christi, dum terribiliter de commissis advenerit judicare, ut faciat me dextrae partis participem, et inter fideles discipulos et successores tuos esse consortem.

Hanc autem professionem meam, per Notarium [Col. 0044B] et Scriniarium sanctae Romanae Ecclesiae me jubente scriptam, propria manu subscripsi, et tibi, Apostole Petre, et Apostolorum omnium Principi, pura mente et devota conscientia, super sanctum corpus tuum, et altare tuum sinceriter obtuli. Actum, etc.



[f 1Kb] Secunda professio fidei.
[Col. 0044C]

[g 2Kb] Ill. Episcopus sanctae Catholicae et Apostolicae Ecclesiae urbis Romae, reverentissimis fratribus, et dilectissimis filiis, seu universae plebi.

[Col. 0045A] Apostolicae sedis officium, dilectissimi, ad quod, superna 33 gratia ita providente ac suffragante, pervenimus, cum tanto cordis stupore ac humilitate nos suscipere debere perpendimus, quantum ad ejus accessum nostram pusillitatem incomparabiliter imparem esse cognoscimus: quia neque pro meritis praecedentibus hoc nobis collatum advertimus, neque propter solertiam gubernandi commissum fuisse permittimus. Sed clementissimi Dei nostri misericorditer inclinata sublimitas hoc fieri vestris obsecrationibus annuit, et eligentium nos atque concurrentium sententiam, tanquam jugum piae nobis dispensationis, impressit.

Idcirco, carissimi, pusillanimitatem, quam in nobis aspicitis, crebris orationibus adjuvate, pro nobis [Col. 0045B] apud Dei clementiam 34 cum fletibus intercedite, ut impotentiam quae in nobis est, Dei nostri omnipotentia roboret, et qui omnes filii sui pretioso sanguine dignatus est redimere, etiam nostrae fragilitatis officium placatus dignetur aspicere.

Verum etsi virtutum indoles nequaquam in nobis est, Evangelicae tamen atque Apostolicae fidei salutaris integritas inlibata atque perfecta, Christo annuente, et nunc in nobis est, et eadem fine tenus permanebit.

Quamquam ergo merita Pontificum praedecessorum, nec imitari possumus, nec condigne pensare; horum tamen spiritales regulas medullitus conservamus, et salutiferis sanctorum Patrum doctrinis innitimur, hisque tanquam inexpugnabili muro praecincti, [Col. 0045C] [a 1Kb] confidimus, cuncta inimicorum fidei tela [Col. 0046A] destruere, et veritatem oppugnantes mentes, eorum et praesidio et autoritate prosternere.

Horum traditionibus juxta capacitatem instructi, devota mente [b 1Kb] omni Ecclesiae profitemur, et coram Deo conscientiarum teste satisfacimus, quaecumque ad stabilitatem Christianae religionis et rectitudinem Catholicae fidei congruunt, quod et fidelium de nobis expectat optatus, et [c 1Kb] audire designat intuitus, nos facturos.

Cognoscat itaque vestra dilectio, et integra nos satisfactione praedicare, tenere, ac defendere, praedicaturosque esse confidat fidem Christi, quam Apostoli tradiderunt, Apostolorum discipuli docuerunt, eorumque successores Apostolici 35 nostri ac probatissimi praedecessores [d 1Kb] immutabiliter servaverunt [Col. 0046B] ac defenderunt.

Etenim hujus Apostolicae traditionis normam inviolabiliter custodiemus, quam venerandum sanctorum trecentorum decem et octo Patrum Concilium, quod in Nicaea, sub magno Principe Constantino, convenit, Dei gratia revelante, redegit in Symbolum, et consubstantialem Patri Filium praedicavit, et Verbum Dei Deum verum esse confirmans Dominum nostrum Jesum Christum, Arium deitatem blasphemantem, cum suis consortibus expulit, et ut diaboli ministros aeterno anathemate condemnavit.

Dehinc secundum Constantinopolitanum adaeque sanctum, centum quoque quinquaginta Patrum, concilium, sub Imperialis memoriae majore Theodosio, in Regiam urbem concurrens, [e 1Kb] quod Symbolo deesse [Col. 0046C] putabatur, exposuit, et gratia Spiritus sancti inlustrante, [Col. 0047A] Deum esse Spiritum sanctum, Patrique et Filio, utpote consubstantialem, coadorandum annexit: unde Macedonium rebellem Spiritus sancti, et Apollinarem cum suis sacrilegis complicibus, perpetui anathematis censura prostravit.

Per haec duo sacra Concilia [a 1Kb] sanctam et insepabilem Trinitatem, unum Deum, unamque Trinitatis substantiam esse cognoscimus, Trinitatemque in unitate, et unitatem in Trinitate palam praedicare didicimus, ut unum Deum, propter unitatem essentiae, fateamur, et Trinitatem inseparabilem, 36 propter substantiarum atque personarum differentiam, doceamus; dum de Patre Filius aeternaliter nascitur, Spitus sanctus de Patre procedere confirmatur, eumdem Dei Filius de suo accipere perhibet, et in nomine suo [Col. 0047B] mitti a Patre Spiritum sanctum manifestat, et insufflando discipulis, Accipite Spiritum sanctum (Joan. XVI, v. 14), ut pote [b 1Kb] de se procedentem, adnuntiat: et in coelos ascendens, ut promiserat, Paraclitum ad discipulos mittit.

Ex hoc ergo vivaciter edocemur, et unicam divinitatis essentiam, et propter inconfusas subsistentiarum proprietates, Trinitatem praedicare perfectam. Patris igitur et Filii et Spiritus sancti, sicut una vere est divinitas; ita una est gloria, imperium, majestas, virtus, atque potentia, una quoque eorum naturalis voluntas, et una est operatio.

Quibus duobus universalibus venerandisque Conciliis Tertium generale [c 1Kb] ducentorum sanctorum Patrum accessit Concilium, quod sub principalis quidem [Col. 0047C] memoriae [d 1Kb] Theodosio Augusto factum est, [e 1Kb] ex auctoritate tamen Coelestini Apostolicae sedis Antistitis, [Col. 0048A] cum beato Cyrillo Alexandrinae Ecclesiae 37 Praesule, prius in Ephesinam urbem convenit; in quo unitio in Christo convenientium naturarum, id est, deitatis atque humanitatis in Christo connexio secundum subsistentiam, salubriter praedicata est, et profanus [f 1Kb] hominicola Nestorius dominicae dispensationi infestus, utpote qui adorandae Incarnationis arcanum, Deum ab homine separando, disjunxerat, et sanctam virginem Mariam Dei genitricem blasphemis vocibus objurgabat, [g 1Kb] per duodecim veneranda capitula, multiplici anathemate in perpetuam condemnationem cum sociis suis dejectus est, confiteri veraciter nolens, quod Verbum caro factum est, et habitavit in nobis (Joan. I, 12), id est, Deus Verbum, idemque Filius Dei, pro nobis factus est homo, [h 1Kb] id quod erat manens, factus est [Col. 0048B] quod non erat: et quia simul caro, simul Verbi caro animata anima rationali, in Verbo quippe hoc ipsum subsistere habuit.

Pro hujusmodi ergo de incarnatione Dei Verbi regulis explanandis, etiam Quartum sanctum sexcentorum triginta Patrum sanctorum Concilium, sub augustae memoriae Marciano Imperatore, in Chalcedona concurrit, cui Apostolicus Papa Leo per Legatos et Vicarios praefuit, cujus, Dei gratia reserante, [i 1Kb] venerabili tomo firmati Patres sententialiter 38 promulgaverunt, ex duabus et in duabus naturis, sive substantiis, id est, deitate atque humanitate, unum eumdemque Filium Dei Dominum Jesum Christum; et quod in nullo perempta sit differentia naturarum, magis autem, salva proprietate, utraque natura in [Col. 0048C] unam personam atque subsistentiam concurrerit: etenim ex quibus eum veraciter subsistere credimus, [Col. 0049A] in eisdem inconfuse inseparabiliter et indivise, et esse, et contemplari nihilominus praedicamus. Quibus acquiescere nolentes blasphemus Dioscorus, simul et delirus Eutyches, anathematis justi censura, cum [a 9Kb] fautoribus suis, percussi sunt.

Haec igitur sancta atque universalia quatuor Concilia, etiam sanctum Quintum Concilium venerandum assecutum est, et sub piae memoriae Justiniano Principe, apud Constantinopolitanam urbem est congregatum, cujus salutari consultu, [b 1Kb] unus esse de sancta Trinitate Dominus noster Jesus Christus veraciter praedicatus est: et confundentes ac dividentes sacrae ejus incarnationis arcanum, istius vocis spirituali mucrone prostrati sunt.

[c 1Kb] In hoc Origenes, cum impiis discipulis et sequacibus, [Col. 0049B] Didymo et Evagrio, et qui creatorem omnium Deum et omnem rationalem ejus creaturam gentilibus fabulis prosecuti sunt, aeternae sunt condemnationi submissi.

In eo Theodorus Mopsuestenus autor Nestorii, pariterque Diodorus, et omnes execrandae divisionis discipuli, qui et Semi-Nestoriani vocati sunt, sub anathematis aeterna censura ab Ecclesia Dei projecti sunt. Cum his et epistola, 39 quae Ibae dicitur ad Marim Persam, et scripta Theodoriti adversus beatissimum Cyrillum, cum condemnatione projecta sunt.

[Col. 0050A] In hoc Severus Acephalus, cum Petro et Zoara, caeterisque eorum impiae confusionis consortibus atque sequacibus, perpetua condemnatione prostrati sunt, et omnes qui ex duabus et in duabus naturis sive substantiis, cum earum proprietatibus, unum eumdemque Dominum nostrum Jesum Christum Filium Dei cognoscere renuunt. [d 1Kb] Qui cum Deus sit consubstantialis Patri atque coaeternus, propter nos nostramque salutem descendit de caelo, et incarnatus est de Spiritu sancto, id est, operatione sancti Spiritus virgo Dei filium concepit, carne animam habente rationalem atque intellectualem: in qua carne et crucifixus est, et mortuus est, et tertia die, sicut voluit, resurrexit a mortuis, mortis nostrae dissolvens imperium: in qua carne, quam ex nobis [Col. 0050B] assumpsit absque solo peccato, sedet ad dexteram Patris, in ea venturus judicare vivos et mortuos: cujus regni non erit finis.

[e 1Kb] Inter haec veneranda universalia quinque Concilia etiam sanctum Sextum Concilium universale centum septuaginta quinque venerabilium Praesulum praedicamus, quod favente Deo, et votum [f 1Kb] piae memoriae magni Principis nostri Domini Constantini clementer implente, in Urbe regia, [g 1Kb] eo praesidente, celebratum est, cui Apostolicae recordationis 40 Agatho Papa [h 3Kb] per Legatos suos et Responsales praefuit, cujus venerabilem tomum celebriter assequentes, [Col. 0051A] eos qui novo et haeretico dogmate immaculatam Dei Ecclesiam polluere nitebantur, et errasse manifestius probaverunt, et cum sui erroris [a 1Kb] autoribus, atque fautoribus, perpetuo anathemate damnaverunt.

Recte atque veraciter statuentes, sicut duas unius Domini nostri Jesu Christi naturas, id est, deitatem et humanitatem, cujus duas nativitates esse cognoscimus, de Patre videlicet, ex aeterno; de matre, de qua humanitas ei accessit, ex tempore: ita duas quoque substantias unius ejusdemque personae confitemur, juxta subsistentiam unitas, ex quibus et in quibus idem Dominus noster Jesus Christus Filius 41 Dei, et adnuntiatur, et creditur: quia totus Deus totus factus est homo, et in suis integer manens, [Col. 0051B] etiam in nostris perfectus apparuit, absque solo [Col. 0052A] peccato, quia in se salvare totum hominem venerat; ita quoque et duas naturales habere voluntates, duasque naturales operationes, secundum sanctorum Patrum doctrinam, decreverunt.

[b 1Kb] Autores vero novi haeretici dogmatis Sergium, Pyrrhum, Paulum, et Petrum Constantinopolitanos, [c 2Kb] una cum Honorio, qui pravis eorum assertionibus fomentum impendit; pariterque et Theodorum Pharanitanum, et Cyrum Alexandrinum, cum eorum imitatoribus, simulque et hos, qui haeretica dogmata contra veritatem fidei synodaliter declaratam 42 atque praedicatam, pertinaciter defendebant.

Pessimum etiam et Deo odibilem [d 1Kb] Macarium (cum ejus discipulo, et magistro impietatis, [e 1Kb] Stephano, [f 1Kb] et Polychronio deliro sene, [g 2Kb] novo Simone) [Col. 0052B] cum omnibus haereticis scriptis atque sequacibus [Col. 0053A] nexu perpetui anathematis devinxerunt, qui unam execrabiliter asserebant voluntatem, et unam operationem in Christo; quam neque divinam, neque humanam, neque inconditam, neque conditam poterant demonstrare, sed velut confusam atque congregatam. Sicut de naturis impius Eutyches, ita de naturalibus voluntatibus atque operationibus Christi, juxta haereticorum praestigias, nitebantur defendere.

43 Sed et eos, qui unam simul et duas voluntates et operationes in Christo dicere praesumebant, sive nec unam, nec duas; vel qui proprietates naturarum Christi confundere vel extinguere nisi sunt, vel nituntur, pari cum eis anathemate multaverunt.

Propterea quosquos, vel quaeque sancta sex universalia [Col. 0053B] Concilia abjecerunt, simili etiam nos condemnatione percellimus anathematis,

Cum supra fatis haereticis, Sabellium, Paulum Samosatenum, [a 1Kb] Marim Persam, Montanum, Donatum, Eunomium, Novatum, Sabbatium, Acacium, Anthimum, [b 1Kb] Julianum Halicarnasseum, Theodosium, Gaianum, Priscillianum, Pelagium, Caelestium, et Julianum eorum discipulum, et cum eis simul omnes haereticos eorumque simul sequaces execramur ac condemnamus.

Quosque vero, vel quaeque eadem sex sancta Concilia susceperunt, ut rectae fidei consortes suscipimus, et cum eadem reverentia ore et corde veneramur.

Sed et hoc vestrae caritati, Christo annuente, pollicemur, [Col. 0053C] cuncta, quae hujus Apostolicae sedis praefati Pontifices Apostolici praedecessores nostri synodaliter [Col. 0054A] statuerunt, cum toto mentis studio et puritate nos esse conservaturos; et ad defendendam rectae fidei puritatem, eorumdem praesidio, coram hominibus esse sequipedam.

Unde et districti anathematis interdictioni subjicimus, si quis unquam, seu nos, sive est alius, qui novum aliquid praesumat contra hujusmodi evangelicam traditionem, et orthodoxae fidei Christianaeque religionis integritatem, vel quidquam contrarium annitendo immutare, sive subtrahere 44 de integritate fidei nostrae tentaverit, vel ausu sacrilego hoc praesumentibus consentire.

Ut sinceritas perfectae nostrae fidei vestrae caritati manifestius clareat, praesentem nostrae professionis paginam per Ill. Notarium scriptam, cum [Col. 0054B] nostrae manus subscriptione, coram omnibus relectam, in confessione beati Petri Apostolorum Principis, deposuimus, tanquam ipso testificante de puritate conscientiae nostrae, cui claves ligandi atque solvendi in terra et in caelo omnium Salvator et Dominus tradidit.

Ill. gratia Dei Episcopus sanctae catholicae et Apostolicae Ecclesiae urbis Romae huic professioni rectae et orthodoxae fidei, sicut superius legitur, subscripsi, eamque ad corpus tuum, beate Petre Apostole, obtuli consolidandam.



Tertia Professio fidei, post ordinationem.

[c 2Kb] Ill. Episcopus sanctae catholicae atque Apostolicae Ecclesiae urbis Romae, [d 1Kb] dilectissimis et dulcissimis filiis in Domino salutem.

[Col. 0054C] 45 [e 1Kb] Hodiernae diei festiva jocunditas invitat nos, dilectissimi, vestram in Christo fraternam humili [Col. 0055A] voce exhortari concordiam. Quatenus tam alacer vestrae devotionis concursus, non ad favorem hominum, sed ad laudem potentissimi proficiat Creatoris, qui dum votis vota ubertim accumulat, gaudiis caelestibus nostrae humilitatis gaudia amplificare dignabitur.

Quis namque, ut ait Propheta, loquetur potentias Domini, aut quis omnes ejus auditas valebit facere laudes (Psal. CV, v. 2)? vel quis digne poterit magna et mirabilia ejus opera enarrare (Eccl. XVII, v. 8)? Neque enim hoc mea merita, carissimi, quae nulla sunt, sed vestrae christianitatis vota apud Altissimum promeruerunt, quod in me indignum desuper cernitis exultantes, ut nimirum Omnipotens de terra inopem et de stercore pauperem sublimaret (Psal. CXII, [Col. 0055B] v. 7), praerogativam sacerdotii concederet, dispensatoremque suae constitueret familiae.

Quapropter, carissimi, hujus diei praeclara solemnitas geminam apud vestram Deo placitam caritatem, per hanc meae mediocritatis [a 1Kb] paginam compulit [b 1Kb] persolvere functionem.

46 [c 1Kb] Et primum omnium quidem, condecet paterno affectu meos dulces deposcere natos, ut pro meae fragilitatis inopia Christum Dominum convenienter deprecemini, ut hoc officium pietatis, quod largiente Domino, vestris precibus, indeptus sum, suorum intercessionibus Apostolorum, concedat inculpabiliter adimplere, quatenus non de culmine praesulatus temeritatis poena condemner; sed de fideli officio ac sedulo pietatis ministerio, in die adventus Domini, [Col. 0055C] merear, una cum animabus ab eo mihi creditis, immarcescibilem gloriae percipere coronam

Deinde alia mihi ad vos, o dilectissimi, pro vobis est [d 1Kb] amplissima caritatis adhortatio, quatenus si quis vestrum adversus aliquem habuit vel habet huc usque querelam, meae obsecrationis interventu, propter eum scilicet, qui autor pacis et caritatis est, invicem ex cordibus relaxetis. Donantes vobismetipsis (Coloss. III, v. 13), secundum apostolicam exhortationem, sicut Deus in Christo donavit vobis, ut [Col. 0056A] non, quod absit, quolibet argumento, a satana, inimico pacis dissensionisque autore, circumveniamur (II Cor. II, v. 11). Finiantur quaeso simultates et discordiae, ut non regnet in vestro casto corpore odii fomes, sed pax et caritas, quam diligit Deus: ut sitis obedientes filii Patris vestri, qui in coelis est (Matth. V, v. 45). Scriptum quippe est: Beati pacifici, quia filii Dei vocabuntur (Ibidem, v. 9). Et iterum: Pacem sequimini et sanctimoniam sine qua nemo videbit Deum (Hebr. XII, v. 24). Dimittite, inquit Dominus in Evangelio, et dimittetur vobis (Luc. VI, v. 37), In hoc, ait, cognoscent omnes, 47 quia mei estis discipuli, si dilectionem invicem conservetis (Joan. XIII, v. 35), ut pax Dei, quae exuperat omnem sensum, custodiat corda et intelligentias vestras, in Christo Jesu [Col. 0056B] Domino nostro (Philip. IV, v. 7). Quatenus, sicut meae exiguitatis promotione laetitiae [e 1Kb] gaudia vobis hodie cumulavit Altissimus; ita profecto, et mihi de vestrae unanimitatis et pacis concordia mentis jocunditas uberius multiplicetur, ut condecenter pari assensu [f 1Kb] hymnum gloriae cum sanctis angelis, ante venerabile Apostolorum Principis corpus, possimus concordi modulamine, etiam cum interno mentis adsensu, alacriter exclamare, Gloria in excelsis Deo, et in terra pax hominibus bonae voluntatis (Luc. II, v. 14).

Quibus praemissis, carissimi, ad illud singulare spei nostrae remedium, meae humilitatis [g 1Kb] alloquium summopere curro, ut ad quod vestrum desiderium, per afflatum Spiritus sancti indesinenter esse sollicitum [Col. 0056C] atque adtentum in meis oculis habeo conspectum; illaque meae humilitatis professione,ad vestram aedificationem, libenter invitor depromere, quae a me inhianter, suspensis auribus, fervore catholicae atque orthodoxae fidei, christianae religion dedita vestra devotio, per meae ministerium linguae convenienter cupit audire.

Propterea christianae simul et evangelicae doctrinae discipuli, paternaeque traditionis, per Dei gratiam, aemulatores, et orthodoxae fidei sectatores existentes, [Col. 0057A] ea, quae per sanctos Apostolos, hujusque Aposlicae Sedis Praesules, praedicanda suscepimus, quemadmodum corde credimus ad justitiam (Rom. X, v. 10), ita nos condecet, ad vestrae salutis aedificationem, mente devota proprie ac veraciter, [a 1Kb] in conspectu totius Ecclesiae, libera profiteri voce.

48 [b 1Kb] Credimus in unum Deum, Patrem et Filium et Spiritum sanctum, Trinitatem inseparabilem: Patrem scilicet, ex quo omnia: Filium per quem omnia: Spiritum sanctum, in quo omnia. Patrem quidem ingenitum, Filium autem ex Patre unigenitum, [c 1Kb] Spiritum vero sanctum nec genitum, nec ingenitum, sed de Patre Filioque procedentem. Unam sanctae Trinitatis essentiam, unam virtutem, unam dominationem, unam naturalem voluntatem atque [Col. 0057B] operationem unam. Trinitatis nomine credentes baptizati sumus, et credendum fideliter praedicamus.

Unum igitur sanctae Trinitatis, hoc est, Deum Verbum, qui natus est de Patre ante omnia saecula, eumdem in ultimis temporibus descendisse credimus, incarnatum esse de Spiritu sancto, et de semper virgine beata Dei genitrice Maria, et inhumanatum: consubstantialem Patri secundum deitatem, et consubstantialem eundem nobis secundum humanitatem: de Patre quidem natum sine tempore et aeterne, de matre autem absque semine in tempore: unde et duas ejus nativitates praedicamus, et unum eumdemque Dei Filium, eumdemque hominis filium ex duabus, et in duabus naturis, hoc est, divina et [Col. 0057C] humana, incondita et condita, impassibili et passibili, in unam personam atque substantiam concurrentibus, et in sua proprietate, inconfusis et immutabiliter eisdem naturis manentibus, ex quibus ineffabilis adunatio facta est, et Deus unitus, 49 mediante rationali anima, carni, quam de sancta et immaculata virgine assumpsit.

Quare vere ac proprie , id est, Dei genitricem sanctam semperque virginem praedicamus, eo quod unum eumdemque Deum et Dominum nostrum Jesum Christum genuit, non in duas personas duosve filios partitum, sed eumdem, deitate quidem impassibilem, passum autem carne, crucifixum et sepultum [Col. 0058A] carne, resurrexisse et ascendisse in coelos carne, unde nunquam divinitate discessit, sedentem ad dexteram Patris in eadem carne, et ita venturum judicare vivos et mortuos, et sic semper in eadem carne mansurum.

[d 1Kb] Propterea detestamur eos atque condemnamus, quicumque ante adunationem duas naturas et post adunationem unam Christi naturam errantes adseverant; necnon et illos, qui in duas personas, vel duos filios, unum Dominum nostrum Jesum Christum dividentes blasphemant.

Nos igitur in omnibus sequentes sanctarum quinque Synodorum instituta, necnon et probabilium catholicae Ecclesiae Patrum atque Doctorum venerabiles traditiones, confitemur, atque praedicamus [Col. 0058B] unitas duarum Christi naturarum proprietates, ita nihilominus, ut duas naturales voluntates atque operationes unius ejusdemque Domini nostri Jesu Christi fateamur.

Ad haec quoque profitemur etiam cuncta decreta Pontificum Apostolicae sedis praedecessorum meorum, praesertim quae a sanctae memoriae [e 1Kb] Martino universali papa, ad confirmationem praedictarum quinque Synodorum, definita 50 sunt atque decreta, in omnibus custodire, maxime quae adversus novas promulgata sunt quaestiones, quibus zizaniorum scandala huc atque illuc disseminata sunt.

Quorum sanctorum Patrum et Apostolicae sedis Pontificum autoritate muniti ac freti, quae vel synodice [Col. 0058C] susceperunt, vel praedicaverunt, sine aliqua diminutione suscipimus et praedicamus. Simili modo et quaecunque damanaverunt cum suis autoribus et sectatoribus, sub anathemate damnamus.

Profitemur etiam nos, secundum illa, quae a praedecessoribus meis statuta sunt, nunquam aliquid novi contra catholicam atque orthodoxam fidem suscepturos, nec talia temerarie praesumentibus, si opportunum fuerit etiam mori, Dei gratia nos corroborante, [f 1Kb] quoquo modo consensum praebituros.

Ad haec vero suscipio et amplector et veneror definitionem, quam, Deo auspice, fecit sancta et universalis ac magna Sexta Synodus, quae nuper in regia [Col. 0059A] Constantinopoli urbe, in qua et Apostolicae sedis Legatos praesidere manifestum est, quae et per decretum christianissimi ac piissimi, a Deoque coronati Constantini Principis congregata est, et quae suscepit, suscipio et quae vel quos abjecit, abjicio, similiter et quos anathematizavit atque damnavit, anathematizo et damno.

Et hanc denique, dilectissimi, orthodoxae atque Apostolicae fidei normam in omnibus tenentes, atque spiritalium Patrum, lucidissimis veluti saeculi luminaribus, sacris inhaerentes doctrinis, oportet nostrae humilitatis religiosa devotione, quae eorum magisterio, illustrante superna gratia, corde concepimus, ore etiam libere confiteri, ut in die adventus et Domini et salvatoris nostri Jesu Christi a dextris 51 consistentes, [Col. 0059B] illam desiderabilem de Evangelio mereamur vocem audire dicentem: Venite, benedicti Patris mei, percipite regnum, quod vobis praeparatum est ab origine mundi (Matth. XXV, v. 34).

His igitur praelibatis, oportet nos, dilectissimi, ad [Col. 0060A] hoc sacratissimum et venerabile beati Apostolorum Principis corpus, fixis genibus, Dominum Jesum Christum impensius exorare, ut fidelissimum ac christianissimum Romanum a Deo constitutum Principem, cum vita et victoria, [a 1Kb] religionis cultu pollentem, [b 1Kb] longaevae aetatis curriculis in suo sancto timore conservare et custodire, longe lateque regnantem pacifice, dignetur, una cum fidelissimis atque fortissimis Romanae reipublicae Italiae exercitibus, rebelles inimicos imperii, praeviantibus beatissimis Apostolorum Principibus, subjugare ac prosternere, non mucrone ferri, sed prudentiae consiliis, et absque dispendio florentissimi exercitus, sua virtute dignetur: de eorum feritate tam [c 1Kb] in regiam urbem, quam circumquaque adversantium, laudabiles decurrant [Col. 0060B] triumphi, ut omnis sexus et dignitas de ejusmodi victoriis exultantes, uno ore Deo nostro et Domino Jesu Christo dignas invitentur laudes et gratias persolvere, cum quo est Deo Patri Spirituique sancto gloria per omnia saecula saeculorum. Amen.



52 CAPUT III. DE ORDINATIONE EPISCOPI SUBURBICARII A SUMMO PONTIFICE.
[Col. 0059]


ARGUMENTUM

I. Ubi e vita excesserat Episcopus aliquis eorum, qui sedis Apostolicae ordinationi suberant, de obitu statim monebatur Pontifex, sive Cleri et Plebis Ecclesiae viduae literis, sive a defensoribus patrimonii illic positi.---II. Monitus Pontifex scribebat Clericis et Plebi Ecclesiae viduae de electione Episcopi.---III. Scribebat et vicino Episcopo, cui commendaret Ecclesiae curam, donec pastorem haberet.---IV. Fiebat electio, concurrentibus Cleri, Ordinisque, et Plebis votis, decretumque omnium subscriptione firmabatur.---V. Electionis decretum deferebatur ad Pontificem, cum precibus, ut electionem probaret, ordinaretque Episcopum, quem sibi delegerant.---VI. Respondebat Pontifex, Episcopumque, quem probasset, evocabat Romam ad consecrationem.---VII. Electo, cum se conferret ad sedem Apostolicam, Archidiaconus Ecclesiae viduae, aliique Honorati comitabantur, secumque deferebant alias Cleri Plebisque literas, quibus instantius ordinatio urgebatur.---VIII. Peragebatur solemni ritu ordinatio Romae, praevio examine de fide et moribus, monitaque inter ordinandum Episcopo dabantur, quibus ad regendam suam Ecclesiam juvaretur.---IX. In ordinatione Episcopus professionem fidei ad corpus sancti Petri emittebat.---X. Dabat etiam cautionem, qua disciplinam Ecclesiasticam observaturum se pollicebatur. ---53 XI. Addebat et indiculum de obedientia erga summum Pontificem, et fidelitate erga Principem servanda.---XII. Post ordinationem accipiebat a Pontifice ad Clericos et Plebem civitatis suae literas, quibus monebantur, quid Episcopus, et in mandatis accepisset, et spopondisset; qua etiam deberet observantia a suis subditis coli.---XIII. Accipiebat quoque, cum dimitteretur, ab Archidiacono Romanae Ecclesiae formatam, ut constaret, a quo facta esset ordinatio, qua die, quo mense, qua indictione, quo imperante, etc.---XIV. Si Episcopus Ecclesiam, ad quam erat ordinatus, propter feritatem barbarorum amisisset, nec recipiendae spes foret, a summo Pontifice per literas praeficiebatur viduae alteri, quod incardinari dicebatur.---XV. Quod si contra e re foret, nullum viduae alicui Ecclesiae praeficere, vicinus Episcopus literas a summo Pontifice recipiebat, quibus adunabantur Ecclesiae, unusque ambabus praeficiebatur. ---XVI. In Ecclesia sua sedentem Episcopum invitare solebat literis summus Pontifex ad natalem suum Romae solemnius celebrandum.---XVII. Qui invitatus fuerat, si prohibente infirmitate, alioque gravis momenti negotio, venire non posset, literisque se excusaret, rescribebat Pontifex excusatoriam, id est, epistolam, qua excusationem probaret.---XVIII. Statis debebant temporibus sistere se Pontifici Episcopi, qui sedis Apostolicae ordinationi subjacebant. Si quando id officii omitterent, accipiebant a Pontifice exhortatoriam, qua morantes monerentur, atque etiam minis terrerentur.---XIX. Quod si adversi aliquid paterentur, consolatorias Pontifex literas dabat: quae fuit illorum temporum humanitas atque benignitas.---Fuerunt igitur circa ordinationem suburbicarii Episcopi, ordinatique instructionem novemdecim formulae: undecim pertinebant ad scribentem Pontificem; tres ad Episcopum; reliquae ad alios. Ex Pontificiis, neque exhortatoria Cleri ad electionem; 54 neque commendatoria Ecclesiae viduae in Diurno reperitur; sed ubique passim utraque inter Epistolas Gregorii Magni obvia est.

Non reperitur etiam forma decreti post electionem: verum illa in Ordine Romano legitur. Quae desunt, post Notas, appendicis instar, apponentur, ut temporum, de quibus agimus, manifestior sit usus.



[TITULI.]



TITULUS I. Decretum de electo Episcopo, quod leget [a 1Kb] Notarius Regionarius.
[Col. 0061A]

Superscriptio. Domino sancto, merito Apostolico, et divina benedictione decorato, Ill. [b 1Kb] Papae Patrum, summae sedis Praesuli, famuli vestri Clerus et Plebs Ecclesiae Ill.

Ad laudem Apostolatus vestri nihilominus credimus pertinere, si Ecclesia, quae Pontificis, officio destituta videtur, vestris fuerit, Deo favente, decorata temporibus: proinde, sancte meritis Apostolice, quaesumus [c 1Kb] Apostolatum vestrum, uti famulum vestrum Ill. virum venerabilem, Diaconum Ecclesiae nostrae, cujus vitam et honestos mores apud nos habemus bene et optime comprobatos, hunc nobis [Col. 0061B] Apostolatus vester, divina gratia praeveniente, Episcopum consecrare dignetur: quatenus Ecclesia Dei et vestra, dum vestris fuerit decorata temporibus, Deo et Apostolatui vestro insufficientes gratias referat.

55 Et Subscriptio ipsorum. Ill. huic decreto a nobis facto in Ill. viro venerabili, Diacono et electo nostro, consensi et subscripsi, etc.



TITULUS II. [d 1Kb] Vocatoria.

Dilectissimis [e 1Kb] fratribus et filiis Presbyteris, Diaconibus, [Col. 0062A] Clericis, Honoratis, Possessoribus, et cunctae Plebi Ill. Ecclesiae, simulque vocato Ill. Episcopo, auxiliante Domino, futuro Ill. sanctae Ecclesiae.

[f 1Kb] Dilectionem vestram salubriter alloquimur, quia praedictum Ill. a vobis electum Episcopum virum venerabilem ordinare compellimur. Gaudemus et oramus Christum Jesum, ut qui vobis devotionem electionis dedit, nobis quoque perficiendi tribuat potestatem. Jam fatum virum religiosa violentia tenete, et ad sanctam nostram sedem perducere festinate, qui forte dignior eo erit, si se [g 1Kb] occultare voluerit.



56 TITULUS III. [h 2Kb] Decretale, quod legit [i 1Kb] Diaconus designato Episcopo.
[Col. 0062B]

Domino beatissimo Papae, sanctae Ecclesiae Ill. Presbyteri, Diaconi, et Plebs consistens.

Item alia manus. [j 1Kb] Cum adjacentibus Parochiis, in Domino, salutem

Pontificii vestri est destitutis Ecclesiis subvenire, ne Plebs Deo devota diu sine proprio videatur esse rectore: et ideo, Domine beatissime papa, precamur Apostolatum vestrum, uti nobis Ill. virum venerabilem, [k 1Kb] Diaconum nostrum, 57 vita et moribus comprobatum, [Col. 0063A] et ab [a 1Kb] Universitate electum, dignemini consecrare Pastorem.

Item alia manu. Optamus te per multos annos bene valere, Domine beatissime Papa

Ill. Archipresbyter subscripsit, Ill. presbyter subscripsit, III. archidiaconus subscripsit, III. diaconus subscripsit, Ill. subdiaconus subscripsit, Ill. primicerius subscripsit, Ill. acolytus subscripsit, Ill. lector subscripsit, cantor, et caeteri subscripserunt



TITULUS IV. Item aliud.

Desiderio facile credimus annuendum, quando id petitur, quod Ecclesiasticae convenit disciplinae. Ecclesia igitur nostra proprio est destituta pastore, [Col. 0063B] cui a vestro apostolatu est consulendum: et ideo, Domine beatissime Papa, precamur apostolatum vestrum, ut ill. virum venerabilem Diaconum nostrum, vita moribusque perspicuum, et judicio universitatis electum, antistitem nobis consecrare dignemini.



TITULUS V Item aliud.

[b 1Kb] Paschalis festivitas nos hortatur, ad vestri Pontificii remedia convolare, in cujus potestate omnium [Col. 0064A] Ecclesiarum 58 consistit ornatus: et ideo quaesumus apostolatum vestrum, domine beatissime Papa, ut ill. virum venerabilem, Diaconum nostrum, vita et moribus comprobatum, et ab universitate electum, nobis dignemini consecrare pastorem, cum quo venerandum Pascha, annuente vobis Domino, celebrare possimus.



TITULUS VI. [c 2Kb] Promissio fidei [d 1Kb] episcopi.

In nomine Domini, et caetera. Promitto ego Ill. episcopus sanctae Ecclesiae ill. Domino meo sanctissimo et ter beatissimo ill. summo Pontifici, [e 2Kb] seu universali Papae, et 59 per vos sanctae vestrae catholicae Ecclesiae et apostolicae sedi, devota mentis integritate, et pura conscientia, firmoque, ut oportet, [Col. 0064B] proposito, ea quae pro firmamento sive rectitudine catholicae fidei et orthodoxae religionis conveniunt, me profiteri.

Et ideo promitto atque spondeo vobis, sanctissimo et beatissimo domno meo Papae, et per vos beato Petro principi apostolorum, ejusque sanctae Ecclesiae, illam fidem tenere, praedicare, atque defendere, quam ab apostolis traditam habemus, et quam per successores eorum custoditam [f 1Kb] veneranda Nicaena synodus trecentorum decem et octo Patrum, [Col. 0065A] sancto Spiritu sibi revelante, suscipiens redegit in symbolum.

Deinde tres aliae sanctae synodi, id est, Constantinopolitana centum quinquaginta Patrum, sub piae memoriae Theodosio seniore principe facta, et Ephesina prima, cui beatae memoriae Papa Caelestinus apostolicae sedis pontifex, et beatus Cyrillus Alexandrinus episcopus praesederunt. Sed et Chalcedonensis sexcentorum triginta Patrum, quae sub piae memoriae Martiano imperatore convenit, cuique sanctae recordationis papa Leo per legatos suos vicariosque praesedit, prout diversarum haeresum damnanda exigebat 60 diversitas, eamdem fidem, uno eodemque sensu atque Spiritu, declarantes latius ediderunt.

[Col. 0065B] Eos autem, quicunque ab eisdem sanctis Patribus in memoratis quatuor synodis, vel quinta sub piae memoriae Justiniano confecta, diversis vicibus damnati leguntur, ego meaque Ecclesia eorumdem venerandam Patrum autoritatem sequentes, insolubili damnatione percellimus; necnon et omnes, quos beatae recordationis Romae urbis Pontifices propter diversos errores vel haereses, damnaverunt, damnamus

Illud etiam, spiritali suffragante gratia, profitemur, nos sanctae et beatae recordationis Leonis apostolicae sedis antistitis epistolam ad Flavianum Constantinopolitanum episcopum datam, quae et Tomus appellatur; sed et omnes ejus epistolas de fidei firmitate perscriptas, per omnia et in omnibus inviolabiliter [Col. 0065C] custodire, et semper libere, sicut praedicatis, praedicare.

In quibus inter caetera evidentissime continetur, [a 9Kb] unum eumdemque Deum Dominum et Salvatorem nostrum Jesum Christum Filium Dei, eumdemque hominis filium, ex duabus et in duabus naturis, hoc [Col. 0066A] est, divina et humana, in unam personam atque subsistentiam concurrentibus, et in sua proprietate differentiaque manentibus, esse praedicandum: non in duas personas atque in duos filios partitum; sed, ut dictum est, unum eumdemque Filium Dei, Deum et Dominum nostrum Jesum Christum, quem credimus in utero virginis sanctae Mariae genitricis suae, de eadem sancta semper virgine Maria sumpsisse veram carnem animatam anima rationali, ac sibi univisse, et ita ex utero virginis Dei genitricis Mariae natum eumdem Deum verum carne, eumdem passum carne, crucifixum et mortuum carne, resurrexisse eum secundum carnem, ascendisse eumdem in eadem in coelos, unde nunquam divinitate 61 discessit: et ita in eadem carne venturum judicare vivos et mortuos: [Col. 0066B] et sic semper in eadem carne mansurum.

Et quamvis ad orthodoxae fidei sinceritatem abunde superius dicta sufficiant: tamen quia [b 1Kb] hoc specialiter a nobis profitendum, sicut condecet, voluistis; detestamur etiam eos et abominamur, atque damnamus, quicunque in Domino Deo et Salvatore nostro Jesu Christo ante adunationem, duas naturas, et post adunationem, unam, delirando dicere, vel credere praesumpserunt.

Profitemur etiam cuncta decreta Pontificum apostolicae sedis, id est, sanctae recordationis [c 11Kb] Severini, Joannis, Theodori, atque Martini, custodire, qui adversus novas quaestiones in urbe regia exortas, et pro propria doctrina cuncta zizaniorum scandala amputasse noscuntur, profitentes juxta duarum naturarum [Col. 0066C] motum, ita et duas naturales operationes: et quaecunque damnaverunt, sub anathemate damnamus: quaeque susceperunt, suscipimus, et tota fidei integritate veneramur.

62 Ad haec vero suscipio et amplector et veneror definitionem, quam, Deo auspice, sancta universalis [Col. 0067A] ac magna sexta synodus, quae in regia Constantinopolitana urbe convenit, et in qua apostolicae sedis domni Agathonis legatos praesidere manifestum est, quae et per decretum Christianissimi ac piissimi [a 1Kb] et a Deo coronati Constantini Magni principis congregata est: et quaecunque susceperunt, suscipimus: et quos vel quae adjecerunt, abjicimus: similiter et quos anathematizaverunt atque damnaverunt, anathematizamus ac damnamus

Profitemur etiam nunquam nos aliquid novi, quod contra catholicam fidem et orthodoxam religionem esse claruerit, suscepturos.

[b 1Kb] Praeterea promitto nunquam me parochiam, aut jura alterius cujuscunque Ecclesiae pertinentia, sub jurisdictione episcopatus mei usurpare.

[Col. 0067B] Et ut nostrae fidei vestro apostolatui, sanctaeque ejus catholicae Ecclesiae, integritas ac puritas monstraretur, praesentis 63 promissionis nostrae paginam per ill. notarium scribendam dictavimus, [c 1Kb] et sacro scrinio sanctae apostolicae sedis beatitudinis vestrae contradimus.

Et subscriptio episcopi. Ill. indignus episcopus sanctae Ecclesiae Ill. huic promissioni sponsionique orthodoxae fidei fideliter a me factae, omnia relegens, quae superius continentur, consentiensque subscripsi.

[d 1Kb] Et subscriptio sacerdotum ejusdem Ecclesiae. Ill. [Col. 0068A] indignus presbyter sanctae Ecclesiae Ill. huic promissioni sponsionique orthodoxae fidei factae ab Ill. sanctissimo episcopo meo, omnia, quae superius professa sunt, relegens, consentiensque subscripsi.



TITULUS VII. [e 1Kb] Cautio episcopi.

In nomine Domini Dei et Salvatoris nostri Jesu Christi, imperante ill., etc.

Inter caetera salubris instituta doctrinae, quibus me ill. episcopum vos Dominus ill. beatissimus atque apostolicae sedis Papa, ad accipiendum regendumque episcopatum Ecclesiae ill. perducere atque informare dignati estis: hoc me quoque admonuistis, [Col. 0068B] sacerdotium [f 1Kb] nullo praemio concedi, 64 [g 2Kb] exceptis officiis, quibus ex antiqua consuetudine dari solet: quia dignum est, ut quod gratis accepi, gratis debeam, Deo juvante, conferre.

[h 1Kb] Spondeo me de ordinatione clericorum, ab ostiario usque ad presbyterum, nullum praemium esse accepturum; sed eos, quos Dei consideratione ad officium clericatus elegero, gratis me esse ordinaturum.

Idemque fateor, [i 1Kb] nec de baptizandis consignandisque catholicis, unquam me aliquod praemium in qualibet re vel specie, pro quacunque persona postulaturum, [Col. 0069A] nec accepturum, sub divini obtestatione judicii promitto.

Spondeo etiam ecclesiastica praedia urbana vel rustica, universasque res immobiles, seseque moventes, vel ornamenta Ecclesiae, ministeriaque sacrata diligenter et fideliter servaturum: si qua pignora a quibuslibet obligata sunt, aut indebite detinentur, meo annisu, labore et sumptu proprio, ut temporis necessitas largietur, atque meo studio revocanda, 65 nec a me alienanda quolibet titulo esse promitto.

Ecclesiastica vero negotia, quae proponenda aut excipienda fuerint, me sine respectu gratiae, conludii, vel venalitatis aut fraudis, agendi contra detentatores, vel excipiendi contra pulsantes, efficaciter [Col. 0069B] atque fideliter, considerata tamen in omnibus justitia, quae universis utilitatibus praeponenda est, Deo juvante, a me peragenda confirmo.

Nullum me ecclesiastici juris praedium urbanum vel rusticum, cujuslibet meriti, aut idoneum, aut nimium, vel mancipia cujuslibet sexus vel aetatis, Episcopatus mei promitto alienaturum esse temporibus, quatenus Ecclesia, in qua ordinatus sum, nullum dispendium patiatur.

Quartam Clericis vel fabricis portionem me annis [Col. 0070A] singulis sine aliqua imminutione spondeo praestaturum, nec pro gratia ullam, cujuslibet meriti sit, personam Ecclesiasticis officiis aggregare.

[a 1Kb] Sarta tecta vero per omnes Ecclesias meas, sub omni diligentia vel sollicitudine, me profiteor annis singulis, prout expensas habuero, esse facturum, nec ulterius Episcopatus mei tempore, pro qualibet causa, ministeria supradicta loco pignoris obliganda.

[b 1Kb] Praeterea promitto, me [c 1Kb] sine sedis Apostolicae jussione ad 66 comitatum nullatenus proficisci, nec per diversas provincias aut civitates discurrere, quatenus Ecclesiam meam videar sine gravi occasione deserere.

[Col. 0070B] Promitto, me etiam [d 4Kb] ad natalem Apostolorum, si nulla necessitas impedierit, annis singulis occursurum

Quod si contra haec, quae superius continentur, aut contra quodlibet eorum, me egisse vel fecisse convictus fuero, tunc non solum ea, quae Ecclesiae meae competentia amiserim, vel forte injuste perceperim, a me heredibusque meis restituenda confirmo: verum etiam honoris me periculum spondeo subiturum

[Col. 0071A] 67 [a 1Kb] Insuper etiam promitto, praeter cunctas mihi propinquas aut affines personas, si quis pro animae suae judicio, me heredem inscripserit, aut per donationem aliquid mihi forsitan largitus fuerit, hoc me Ill. Episcopum sanctae Ecclesiae Ill. spondeo collaturum. Quod si minime fecero, sit superscriptae sanctae Ecclesiae licentia, vel sacerdotibus ejus, tanquam si ab eis universa sibi acquisita fuerint vel collata, ex hac mea professione et sponsione, indubitabiliter vindicare.

[b 1Kb] Illud etiam [prae omnibus spondeo atque promitto, me omni tempore, per singulos dies, a primo gallo usque mane, cum omni ordine Clericorum meorum, vigilias in Ecclesia celebrare, ita ut minoris quidem noctis, id est, a Pascha usque ad aequinoctium, [Col. 0071B] vigesima quarta die mensis Septembris, [c 1Kb] tres Lectiones et tres Antiphonae, atque tres Responsorii dicantur: ab hoc vero aequinoctio usque ad aliud vernale aequinoctium, et usque ad Pascha, quatuor 68 Lectiones cum Responsoriis et Antiphonis suis dicantur. Dominico autem, in omni tempore, novem Lectiones cum Antiphonis et Responsoriis suis persolvere Deo profitemur.

[d 2Kb] Litanias vero bis in mense omni tempore a me faciendas spondeo. Quae tamen omnia cum timore et disciplina, ut Deus placari possit, me in Ecclesia mea instituturum, atque diebus vitae meae conservaturum, ipso auxiliante, promitto

Quam cautionem meam, per Ill. Notarium Ecclesiae meae scribendam dictavi, in qua et ego subter [Col. 0071C] manu propria subscripsi, et testes, ut scriberent, rogavi, exhortatione Domini et beatissimi Papae Ill stipulantibus vobis Domno Ill. Primicerio, seu Domno Ill. Secundicerio sanctae Sedis Apostolicae, in omnibus superius comprehensis, in verbis solemnibus spopondi. [Col. 0072A] Actum Romae die Ill. Imp. Ill. Consule Ill.

Et Subscriptio Episcopi. Ill. indignus Episcopus sanctae Ecclesiae Ill. huic cautioni sponsionique meae, omnia suprascripta relegens consentiensque subscripsi, et testes, qui subscriberent, rogavi.

Subscriptio testium. Ill. Tribunus huic cautioni sponsionique factae ab Ill. Episcopo sanctae Ill. Ecclesiae rogatus ab eo testis subscripsi, etc.

69 Subscriptio scriptoris. Ill. sanctae Ecclesiae Ill. Notarius, qui et scriptor, testimonium subscriptione supplevi.



TITULUS VIII.



[e 10Kb] Indiculum Episcopi.

In nomine Domini, Imp. [Col. 0072B] etc.

Promitto ego Ill. Episcopus Ecclesiae Ill. vobis beato Petro Apostolorum principi, Vicarioque tuo, beatissimo Papae Domino Ill. successoribusque ejus, per Patrem, et Filium, et Spiritum sanctum. Trinitatem inseparabilem, et hoc sacratissimum corpus tuum, me omnem fidem et puritatem sanctae [Col. 0072C] fidei Catholicae exhibere, et in unitate ejusdem fidei, Deo operante, persistere, in qua omnis Christianorum salus esse comprobatur, et nullo modo [Col. 0073A] contra unitatem communis et universalis, suadente quopiam consentire: sed, ut dixi, fidem et puritatem meam atque concursum tibi et utilitatibus Ecclesiae tuae, cui a Domino Deo potestas ligandi solvendique data, et praedicto Vicario tuo atque successoribus ejus, per omnia exhibere.

Sed et si cognovero Antistites contra instituta antiqua sanctorum Patrum conversari, cum eis nullam habere communionem aut conjunctionem: sed magis, si valuero prohibere, prohibebo: sin [Col. 0073B] minus, fideliter statim Domno meo Apostolico renuntiabo.

Quod si, quod absit, contra hujus promissionis meae seriem aliquid facere quolibet modo, seu ingenio vel occasione tentavero, reus inveniar in aeterno judicio, ultionem Ananiae et Saphyrae incurram: qui vobis etiam de rebus propriis fraudem facere vel falsum dicere praesumpserunt.

[Col. 0073C] 71 Hunc autem Indiculum sacramenti ego Bonifacius exiguus Episcopus manu propria scripsi, atque ponens supra sacratissimum corpus beati Petri, ita ut perscriptum est, Deo teste et judice, praestiti sacramentum, quod et servare promitto.



Indiculus Bonifacii Moguntinensis.
[Col. 0072A]

In nomine Domini Dei [Col. 0072B] et salvatoris nostri Jesu Christi. Imperante Domno Leone a Deo coronato magno Imperatore, anno VI post Consulatum ejus: sed et Constantino magno Imperatore ejus filio, anno III, Indictione VI.

Promitto ego Bonifacius Dei gratia Episcopus tibi beato Petro Apostolorum principi, Vicarioque tuo beato Gregorio Papae, et successoribus ejus, per Patrem, et Filium, et Spiritum sanctum, Trinitatem inseparabilem, et sacratissimum corpus tuum, me omnem fidem et puritatem sanctae fidei [Col. 0072C] catholicae exhibere, et in unitate ejusdem fidei, Deo operante, persistere, in qua omnis Christianorum salus sine dubio esse comprobatur, nullo modo me [Col. 0073A] contra unitatem communis et universalis Ecclesiae suadenti cuipiam consentire: sed, ut dixi, fidem et puritatem meam, quae. Ecclesiae tuae, cui a Domino Deo potestas ligandi solvendique data, et praedicto Vicario tuo atque, successoribus ejus, per omnia exhibere.

Promitto pariter, quod si quid contra rempublicam, vel piissimum Principem nostrum a quolibet agi cognovero, minime consentire: sed in quantum virtus suffragaverit, obviare, et Vicario tuo Domino [Col. 0073B] meo Apostolico modis quibus potuero, nuntiare, et id agere vel facere, quatenus fidem meam in omnibus sincerissimam exhibeam.

Quod si, quod absit, contra hujus promissionis meae seriem aliquid facere quolibet modo, seu ingenio, vel occasione tentavero, reus inveniar in aeterno judicio, vel ultionem Ananiae et Saphyrae incurram: qui etiam tibi beato Petro, de rebus propriis fraudem facere et falsum dicere praesumpserunt.

[Col. 0073C] Hoc autem Indiculum sacramenti ego Ill. Episcopus manu propria subscripsi, atque posui super sacratissimum corpus tuum, ac sicut superius legitur, Deo teste et judice, praestiti sacramentum, quod et servare promitto.



Indiculum Episcopi [a 1Kb] de Langobardia
[Col. 0074A]

In nomine Domini Dei Salvatoris nostri Jesu Christi, Imp. etc.

Promitto ego Ill. Episcopus sanctae Ecclesiae Ill. vobis beato Petro Apostolorum Principi, Vicarioque tuo beatissimo Papae Domino meo Ill. ejusque successoribus, per Patrem, et Filium, et Spiritum sanctum, Trinitatem inseparabilem, et hoc sacratissimum corpus tuum, me omnem fidem et puritatem sanctae fidei catholicae exhibere, et in unitate fidei, Deo operante, persistere, in qua omnis Christianorum salus esse sine dubio comprobatur, et nullo modo contra unitatem communis et universalis Ecclesiae suadenti cuipiam consentire: sed, ut dixi, fidem et puritatem meam atque concursum tibi ac [Col. 0074B] utilitatibus Ecclesiae tuae, cui a Domino Deo data est potestas ligandi solvendique, et praedicto Vicario tuo atque successoribus ejus, per omnia exhibere.

Promitto pariter festinare omni annisu, ut semper pax, 72 quam Deus diligit, inter rempublicam et nos, hoc est, gentem Langobardorum, conservetur, et nullo modo contra agere vel facere quidpiam adversum, quatenus fidem meam in omnibus sincerissimam exhibeam.

Quod si, quod absit, contra hujus promissionis meae seriem aliquid facere quolibet modo, aut ingenio, vel occasione tentavero, contra catholicam legem, reus inveniar in aeterno judicio, et ultionem Ananiae et Saphyrae incurram: qui etiam tibi beato Petro, de rebus propriis fraudem facere et falsa dicere [Col. 0074C] praesumpserunt.

Hunc autem Indiculum sacramenti ego Ill. Episcopus manu propria scripsi, atque posui supra sacratissimum corpus tuum, beate Petre, ac praebui jusjurandum, quod, ut superius legitur, Deo teste et judice, conservare promitto.



TITULUS IX. [b 11Kb] Synodale, quod accipit Episcopus.

Clero, Ordini et Plebi consistenti Ill. dilectissimis filiis in Domino salutem.

Probabilibus desideriis nihil attulimus tarditatis, [Col. 0075A] fratrem 73 jam et Coepiscopum nostrum Ill., vobis ordinavimus Sacerdotem, cui dedimus in mandatis.

1. Ne unquam ordinationes praesumat illicitas.

2. Ne bigamum, aut qui virginem non est sortitus uxorem, neque inliteratum, vel in qualibet corporis parte vitiatum, aut expoenitentem, vel curiae aut cuilibet conditioni obnoxium, notatumque, ad sacros ordines permittat excedere, sed si quos hujusmodi forte repererit, non audeat promovere.

3. [a 1Kb] Afros passim ad Ecclesiasticos ordines procedentes nulla ratione suscipiat, quia aliqui eorum Manichaei, aliqui rebaptizati, saepius sunt probati.

4. Ministeria atque ornamentum Ecclesiae, vel quidquid est in patrimonio ejusdem, non minuere studeat, sed augere.

[Col. 0075B] 5. De reditu vero Ecclesiae vel oblatione fidelium quatuor faciat portiones, quarum unam sibi ipse retineat; alteram Clericis, pro officiorum suorum sedulitate, distribuat; tertiam pauperibus et peregrinis; quartam ecclesiasticis fabricis noverit reservandam, de quibus divino erit redditurus judicio rationem.

6. [b 1Kb] Ordinationes vero Presbyterorum seu Diaconorum [Col. 0076A] non nisi primi, quarti, septimi et decimi mensis jejuniis, sed 74 et in ingressu quadragesimali atque mediana, vespere Sabbati noverit celebrandas.

7. [c 1Kb] Sancti autem baptismi sacramentum, nonnisi in Paschali festivitate et Pentecostes, noverit esse praebendum, exceptis his qui mortis urgentur peri culo, quibus ne in aeternum pereant, talibus oportet remediis subvenire.

8. [d 1Kb] Litanias vero per triduum ante diem Ascensionis Domini celebrare.

Huic ergo sedis nostrae praecepta servanti devotis animis obsequi vos oportet, ut irreprehensibile placitumque fiat corpus Ecclesiae, per Christum Dominum nostrum, qui vivit et regnat cum Deo Patre [Col. 0076B] omnipotenti, et Spiritu sancto, per omnia saecula saeculorum.

Et subscriptio ejus. Deus vos incolumes custodiat, dilecti nobis.



TITULUS X. [e 3Kb] Formata, quam [f 1Kb] accipit Episcopus.

Ill. Presbyteris Diaconibus, et Plebi consistenti, [Col. 0077A] Ill. fratribus salutem, [a 1Kb] per carissimum nostrum Ill. Episcopum, 75 salutamus vos, carissimi nostri: vos etiam nostri salutant.

Et subscriptio ejus. Bene valete, fratres, in nomine Domini. Dominicum erit Pascha die Ill. mensis Ill. Indictione Ill.

Subscriptio Archidiaconi. Ill. Archidiaconus sanctae sedis Apostolicae subscripsi et dimisi. Data die Ill. mensis Ill. [b 1Kb] Imperante Ill. post Cons. Ill. Indictione Ill.



TITULUS XI. Synodale, ut episcopus alterius civitatis in alia Ecclesia possit [c 3Kb] incardinari.

Clero, Ordini, et Plebi consistenti Ill. dilectissimis [Col. 0077B] filiis in Domino salutem.

Et temporis necessitas nos perurget, et imminutio exigit personarum, ut destitutae Ecclesiae vestrae salubri debeamus 77 dispositione succurrere, et ideo, secundum desiderium vestrum, fratrem et Coepiscopum nostrum Ill. cujus Ecclesia est ab hostibus occupata, [d 1Kb] Cardinalem vestrae Ecclesiae, sicut petiistis, constituimus Sacerdotem: quatenus vos, Deo propitio, et ordinando et vigilando sollicite studeat gubernare, [e 1Kb] cui dedimus in mandatis, ne unquam ordinationes praesumat illicitas, etc. secundum morem.



TITULUS XII. Praeceptum [f 1Kb] de adunandis Ecclesiis.
[Col. 0078A]

Postquam hostilis impietas diversarum civitatum, ita peccatis facientibus, desolavit Ecclesias, ut reparandi eas spes nulla, populo deficiente, remanserit: majori valde cura constringimur cogitare, ne defunctis earum Sacerdotibus, reliquiae plebis nullo pastoris moderamine [g 1Kb] gubernatae, [h 1Kb] per invidiam, fidei hostis callidi, quod absit, rapiantur insidiis.

Hujus ergo rei sollicitudine saepe [i 1Kb] commonitis, sedit cordi 78 consilium, ut vicinis eas [j 1Kb] mandare debeamus Antistitibus gubernandas, ideoque fraternitati tuae curam gubernationemque [k 1Kb] Ill. Ecclesiae [l 1Kb] providimus committendam, quam etiam tuae Ecclesiae [m 1Kb] aggregatam esse constituimus ac unitam, [Col. 0078B] quatenus utrarumque Ecclesiarum Sacerdos recte, Christo adjutore, possis existere, et quaecumque tibi de ejus patrimonio, vel de Cleri ordinatione seu promotione, vigilanti ac canonica visa fuerint cura disponere, quippe ut proprius Episcopus, liberum habeas, ex praesenti nostra [n 1Kb] auctoritate licentiam.

Quapropter, frater charissime, dominicorum reminiscens salubriter mandatorum, ita in commissae plebis regimine, lucrandisque animabus invigila, [o 1Kb] ut redemptori nostro fructum bonae operationis, in quo laetari possis, exhibeas.



TITULUS XIII. Invitatoria ad Episcopum, [a 4Kb] in natali Papae.
[Col. 0079A]

Dei nostri misericordia favente, Ill. dies in quo Episcopatus mei est natalis, adproperat, ad quem ex more missis a me litteris invitaris: decet enim, frater charissime, 79 ut ejusdem particeps festivitatis existas, et fraternae congregationi praesentiam tuae dilectionis accommodes, ut ea inter nos, quae mos Ecclesiasticus exigit, confirmemus.



80TITULUS XIV. [b 1Kb] Excusatoria.

Scripta fraternitatis tuae, quae transmisisti, oblata nobis relegimus, veniamque imbecillitati ac senectuti fraternitatis tuae, quam expetiisti, ob id quod venire non potuit, concessimus: cognoscentes, quia [Col. 0079B] non studio excusationis peractum est, ut ad nos minime fraternitas tua pervenisset.



TITULUS XV. Excusatoria, quando Episcopus infirmatur.

Et natalis nostri festivitas et consuetudinis solemnitas exigit, ut de profectu nostro omnipotenti Deo, quae debentur gratiae, sub cunctorum Sacerdotum frequentatione et praesentia redderentur: sed quia charitatem tuam ad devotionis occursum inaequalitate corporis perhibes impeditam, necesse est ut [Col. 0080A] concedamus veniam, quidquid infirmitas exigit corporis: quia ubi necessitas interest, voluntas non vocatur ad culpam: cupimus tamen, recuperata sanitate, pro tempore ea, quae oportet, affectione pensetur.



TITULUS XVI. Epistola ad Episcopum exhortandum

Miramur nimis fraternitatis tuae reverentiam, quod immemor [c 1Kb] pollicitationis; quam temporibus consecrationis 81 tuae, beato Petro Apostolorum Principi praebuisti, huic Apostolicae sedi post biennium adfuturum, ut tuo te Pontifici praesentasses. Ecce quot lapsa sunt tempora, et minime advenisti: sed in praesenti moneo reverentiam tuam, ut mox susceperis praeceptionis nostrae litteras, absque aliqua [Col. 0080B] excusatione celerius apud nos convenias: quod si distuleris, superbiae fastu elatus, scias te, ex auctoritate Domini mei summi Apostolorum Principis beati Petri, a Missarum solemniis esse suspensum, quoad usque tuam nobis praesentiam exhibeas.



TITULUS XVII. Epistola consolatoria.

Apostolici sermonis sumentes principium clamamus: Quis infirmatur, et ego non infirmor (I Cor. XI, v. 27)? Alio etiam inquit loco: Si unum membrum patitur, compatiuntur et caetera membra (I Cor. [Col. 0081A] XII, v. 16). Nam ipsi nos tuis condolentes doloribus, continua quasi valetudine laboramus: quod quia opportunitas est, veluti praesentes charitatis fervore sanctitatem alloquimur tuam, et stylo exarante, illud ad animum Apostolicae consolationis reducimus, quo consolatur moerentes: Omne gaudium existimate, fratres, cum in tentationes varias incideritis (Jac. I, v. 2). Ipsa quoque Veritas docet: Beati eritis, cum vos oderint homines, et persecuti fuerint, atque dixerint adversum vos omne malum (Matth. V, v. 11), et reliqua. Pro quo pollicetur, mercedem eis reconditam esse copiosam in coelis. Quia vero in saeculo exercitium tribulatio est, ut aequanimiter toleres eventus, tuam unanimem charitatem admonemus, ne iste tibi casus aliquam ingerat pusillanimitatem. Labor [Col. 0081B] enim est, per quem fructum te credimus spiritalem recipere a Christo. Illud namque recole dictum Prophetae [Col. 0082A] canentis: Euntes ibant et flebant, mittentes semina sua, venientes autem venient in exsultatione portantes manipulos suos (Psal. CXXV, v. 6).

His denique praelibatis, consolare, sancte frater, et esto 82 robustus: illius enim praesidio te confidimus ad propriam redire sedem, pro cujus amore tantam peregrinationis contumeliam sustines. Nam nostra apud Christum indesinens est deprecatio, ut ipse, compressa insania saevientium, ad propriam te revocet sedem. Laborare nisibus totis non quiescimus, ut modis quibus potuerimus, ejus auxilio fulti, te tuae reducamus sedi, et in aliquo non haesites, nec te superflua opprimat tristitia: votis enim nostris Christum Dominum nostrum favere cito confidimus, atque credimus, quod, eo miserante, laetus concessam [Col. 0082B] recipias ad regendum Ecclesiam, ut laeta jam mente Christo feramus laudes.



CAPUT IV. DE USU PALLII.
[Col. 0081]


ARGUMENTUM.

Pallium summi pontifices aliquando praesentibus dabant, aliquando mittebant absentibus. Dandi praesentibus antiquum ritum exhibet Ordo Romanus. Litterarum, quibus mitteretur, formulae quatuor hic continentur.



[TITULI.]



TITULUS I.

[Col. 0081B] [a 2Kb] Si pastores ovium solem geluque pro gregis sui custodia die ac nocte ferre contenti sunt, et ut nequaquam ex eis, aut errando pereant, aut ferinis laniatae [Col. 0081C] morsibus moriantur, oculis semper vigilantibus circumspectant, 83 quanto sudore quantaque cura debeamus esse pervigiles, nos qui pastores animarum dicimur, attendamus: susceptum officium exhibere erga custodiam dominicarum ovium non cessemus, ne in die divini examinis, pro desidia nostra, ante summum pastorem, negligentia reatus nos excruciet, unde modo honoris reverentia sublimiores inter caeteros judicamur.

Pallium autem fraternitati tuae ex more, ad missarum [Col. 0082B] solemnia celebranda transmisimus, quo non aliter, Ecclesiae tuae privilegiis in suo statu manentibus, uti largimur, quam decessores praedecessoresque tuos usos esse incognitum non habes.

[Col. 0082C] Cujus quoniam indumenti honor modesta actuum vivacitate servandus est, hortamur, ut ei morum tuorum ornamenta consentiant, quatenus auctore Deo, recte utrobique possis esse conspicuus.

Itaque vita tua filiis tuis sit regula: in ipsa, si qua torpitudo illis invecta est, se erigant: in ea quod imitentur, aspiciant: in ipsa semper considerando proficiant, ut tuum, post Deum, videatur esse, bene quod vixerint.

[b 2Kb] Cor ergo neque prospera, quae temporaliter 84 [Col. 0083A] blandiuntur, extollant, neque adversa dejiciant; sed, quidquid illud fuerit, virtute patientiae devincatur.

Nullum apud te locum odia, nullum favor indiscretus inveniat: benignum te boni sentiant, districtum mali cognoscant: insontem apud te suggestio mala non faciat, nocentem gratia non excuset: remissum te delinquentibus non ostendas, ne quod ultus non fueris, perpetrari permittas.

Sit in te et boni pastoris dulcedo, sit et judicis severi districtio: unum scilicet, quod innocentes viventes foveat; aliud, quod inquietos feriendo a pravitate compescat. Sed quoniam nonnunquam praepositorum zelus, dum districtus malorum vult vindex existere, transit: in crudelitatem correctio, iram judicio refraena, et censura disciplinae sic utere, ut et culpas [Col. 0083B] ferias, et a dilectione personarum, quas corrigis, non recedas.

Misericordem te, prout virtus patitur, pauperibus exhibe. Oppressis defensio tua subveniat: opprimentibus modesta erectio contradicat: nullius faciem contra justitiam accipias. Nullum querentem justitia despiciat: custodia in te aequitatis excellat, ut nec diviti potentia sua aliquid apud vos extra viam suadeat rationis audere; nec pauperem de se sua faciat humilitas desperare: quatenus, Deo miserante, talis possis existere, qualem sacra lectio praecepit dicens: Oportet episcovum irreprehensibilem esse (I Tim. III, v. 2).

Sed his omnibus uti salubriter poteris, si magistram charitatem habueris, quam qui secutus fuerit, [Col. 0083C] a recto tramite non recedit.

Ecce, frater charissime, inter multa alia, ista sunt sacerdotii; ista sunt pallii. Quae si studiose servaveris, quod foris accepisse ostenderis, intus habes.

85 [a 2Kb] Fidem autem, quam in tuis epistolis breviter adscripsisti, licet latius explanare debueras, redemptori [Col. 0084A] tamen nostro gratias agimus, quod eam in ipsa etiam brevitate rectam esse cognovimus.

[b 1Kb] Sancta Trinitas fraternitatem vestram gratiae suae protectione circumdet, atque ita in timoris sui via nos dirigat, ut post vitae unius amaritudines, ad aeternam simul pervenire dulcedinem mereamur.



TITULUS II. Item aliud.

[c 1Kb] Officium sacerdotis assumere, si nteriori vigilantia perpendamus, plus est oneris, quam honoris; 86 quippe cui propria curare non sufficit, nisi et salubriter gesserit aliena. Nam ad hoc pastoralis regiminis cura adgraditur, ut aliorum in se sollicitudinem pia provisione suscipiat et in eorum se custodia vigilanter disponat, ut lupus insidians possibilitatem [Col. 0084B] in eo irrumpendi non habeat, nec laesionem ovibus inferat. Sic quia nimirum curam suscepimus assiduam debemus sollicitudinem exercere, ut callido antiquoque humani generis inimico aditum praecludamus, et totis contra ejus voracitatem viribus obsistamus: ne nostra forte desidia, rabida, quod absit, quemquam fauce deglutiat: quatenus ad nostram non immerito apolicetur poenam, perditio dirae negligentiae.

Exhibeamus ergo quod dicimus. Divini dispensatione consilii praeesse nos contigit, prodesse quantum possumus, festinemus, ut dum creditor rationes nobiscum positurus advenerit, lucrum nos fecisse reperiat, et sua nos, sicut promisit, remuneratione laetificet.

[Col. 0084C] Hoc itaque, frater charissime, considera, et locum quem adeptus es, non ad requiem, sed ad laborem, te suscepisse cognosce. Adhortationis ope corda fidelium corrobora, infidelium converte: quod ut facilius adsequi merearis, [d 1Kb] praedicationem tuam vita commendet: ipsa eis instructio, ipsa magistra [Col. 0085A] sit: ad desiderium aeternae vitae, docente te, suspirent: tuo viventes exemplo, ad eam perveniant: temporalia despiciant, et quae transitura sunt, contemnentes, ad ea semper, quae nullo fine clauduntur, anhelent.

In his igitur studium adhibe, in his tota mentis intentione persiste: quatenus dum tua praedicatione atque 87 imitatione haec fuerint consecuti, tanto majora a Deo nostro recipias, quanto congrua sollicitudine lucrandis ei animabus officii tui exercere opera minime destiteris.

Pallium praeterea, juxta antiquam consuetudinem, fraternitati tuae transmisimus, quo ita uti memineris, sicut praedecessores nostri tuis praedecessoribus concessere, [a 1Kb] privilegiorum tuorum scilicet integritate [Col. 0085B] servata.

Fidem autem fraternitatis tuae, quamvis in epistola quam direxisti, subtiliter debuisses exponere; verumtamen laetamur in Domino, qui eam rectam esse ex solemni symboli confessione didicimus.

[b 2Kb] Praeterea pervenit ad nos, quod sacri ordines in illis partibus cum datione commodi conferantur: quod si ita est, flens dico, gemens denuntio, quia, cum sacerdotalis ordo intus cecidit, foris quoque diu stare non poterit: scimus quippe ex Evangelio, quid Redemptor noster per semetipsum fecerit, quia ingressus templum cathedras vendentium columbas evertit (Matth. XXI, v. 12). Columbas enim vendere, est de Spiritu sancto, quem Deus omnipotens consubstantialem [Col. 0086A] sibi, per impositionem manuum hominibus tribuit, commodum temporale percipere: ex quo, ut praedixi, malo jam innuitur, quid subsequatur: quia qui in templo Dei columbas vendere praesumpserunt, eorum, Deo judice, cathedrae ceciderunt, quia videlicet error in subditos cum augmento propagatur: nam ipse quoque, qui pretio ad sacrum honorem perducitur, jam in ipsa provectus sui radice vitiatus, paratus est aliis venundare quod emit. Et ubi est quod scriptum est: Gratis accepistis, gratis date (Matth. X, v. 8).

88 Cum prima contra sanctam Ecclesiam Simoniaca haeresis sit exorta, cur non perpenditis, cur non videtis, quoniam cum quisque cum pretio ordinat, provehendo agit, ut haereticus fiat?

[Col. 0086B] Pro qua re admoneo atque obtestor, ut omnino debeas esse sollicitus, ut nihil sibi commodi datio, nihil gratia, nihil quarumlibet supplicatio personarum in sacris ordinibus vindicet: sed ille ad hoc officium perducatur, quem morum gravitas commendat, et actiones: nam si, quod non credimus, fieri tale aliquid senserimus, canonica illud, ut dignum est, severitate corrigemus.

[c 1Kb] Oramus omnipotentem Deum, ut sua te munitione circumtegat, et sacerdotii susceptum officium operibus implere concedat.



TITULUS III. Item aliud.

[d 3Kb] Pallii usum, quem ad sacerdotalis officii decorem, [Col. 0087A] et ad ostendendam unanimitatem, quam cum beato Petro apostolo universum gregem dominicarum ovium, quae ei commissae sunt, habere non dubium est, 89 Apostolicam sedem, sicut decuit, poposeisti, ut pote ab eisdem apostolis fundatae Ecclesiae episcopus, majorum petitioni libenter indulsimus, et ad ostendendam in te tuamque Ecclesiam, ejusdem sedis Apostolicae charitatem, ex nostri etiam tibi usu pallii, quo secundum tuae morem uti possis Ecclesiae, illud destinasse significamus. Fraternitatem tuam congrue ac necesse commonentes, ut et creditae tibi Ecclesiae opus, et Apostolicae in te sedis benevolentiam affectumque considerans, ita Deo regente cor tuum, commissam exsequi gubernationem studeas, ut adepta, cujus ornaris officio, dignitate, et probitate [Col. 0087B] morum, et vivacitatis sollicitudine, et custodita integritate fidei, amplius studeas adornari.



90 TITULUS IV. Item aliud Episcopis Siciliae.
[Col. 088A]

[a 1Kb] Apostolicae sedis benevolentia, et [b 1Kb] antiqua consuetudine provocati, fraternitati tuae, quam in Ill. Ecclesia gubernationis suscepisse constat officium, pallii usum praevidimus concedendum, illis videlicet temporibus atque eo ordine, quibus decessorem quoque tuum usum esse [c 1Kb] non ambigis.

Hoc nihilominus admonentes, ut sicut a nobis hujusce decoris usum, ad sacerdotalis officii honorem, accepisse te gaudes: ita etiam morum atque actuum probitate, ad gloriam Christi, nostra susceptum auctoritate sacerdotale adornare contendas officium. Sic etenim alterno eris invicem honore conspicuus, si ad hujuscemodi corporis habitum, [Col. 0088B] mentis quoque tuae bona concordent

Omnia etiam privilegia, quae tuae pridem concessa esse constat Ecclesiae, nostra auctoritate firmamus, et inlibata decernimus permanere.



91 CAPUT V DE PRAECEPTIS SUMMI PONTIFICIS AD EPISCOPOS SUAE ORDINATIONIS, DE SACRIS LOCIS ET SANCTORUM RELIQUIIS.
[Col. 0087]


ARGUMENTUM.

Formulis hoc capite comprehensis describuntur praecepta summi pontificis ad episcopos suae ordinationis, de locis sacris, sanctorumque reliquiis. Mandat vero loca sacra, id est, basilicas, oratoria, baptisteria et altaria consecrari, sanctuaria collocari, reliquias concedi vel recondi, levari corpora sanctorum, et honestiore loco reponi; praefici presbyteros oratoriis et basilicis. Sunt hic porro non praeceptorum tantum, sed etiam petitionum formulae.



[TITULI.]



TITULUS I. Episcopo, de ordinando presbytero.
[Col. 0087C]

Presbyter, qui basilicae Massae Ill. praefuerat, praesentis saeculi dicitur vita privatus, in cujus locum ab his, quorum intersit, Ill. Diaconus substitui postulatur; cujus vitam et conversationem charitas tua diligenti examinatione perquirat: et si vitae meritis venerabilium canonum per omnia suffragatur auctoritas, [a 1Kb] vespere Sabbati, sine suffragatione, eum presbyterum solemniter ordinabis: quatenus sub ecclesiasticae disciplinae observatione dignus sit, qui memoratam inculpabiliter gubernare possit Ecclesiam.



92 TITULUS II. Item aliud.
[Col. 0087C]

Filius noster Ill. postulavit, in oratorio instantia sua consecrato, debere sibi ordinari presbyterum: et ideo si fraternitas tua videt expedire, aut quae donata sunt, possunt servientibus sine querela sufficere. Suprascripti desiderii praebentes effectum, praesenti praeceptione censemus, ut in eodem loco ordinare, tempore competenti, charitas tua debeat presbyterum, qui sit dignis moribus, et fide perfectus.



TITULUS III. Petitio dedicationis oratoru.

Domino sancto et beatissimo Patri Patrum Ill. papae famulus vester.

[Col. 0089A] Ad augmentum catholicae religionis pertinet, quotiens in honore sanctorum loca venerabilia divino cultui consecrantur.

In praedio quidem Ill. juris mei basilicam, sumptu proprio, me suggero construxisse, quam in honore sanctorum Id. et Ill. martyrum desidero consecrari: cui basilicae ad luminaria, vel ad alimoniam ibidem servientibus offero Ill. et Ill.

Quapropter quaeso apostolatum vestrum, uti detis praeceptiones vestras ad Ill. venerandum civitatis Ill. Antistitem, quatenus supra memoratam basilicam debeat sacrosanctis mysteriis consecrare, ut hoc facto, beatitudinis vestrae temporibus sancta veneratio sumat augmentum.

Promitto pariter, nihil mihi de eodem loco ulterius [Col. 0089B] vindicandum, nisi processionis gratiam, quae Christianis omnibus in commune debetur.

93 Pari prece deposco, ut datis affatibus vestris ad Ill. venerandum Ill. civitatis episcopum, quatenus possit mihi reliquias supra memoratorum sanctorum solemniter contradere.



TITULUS IV. Responsum oratorii dedicandi.

[a 1Kb] Petitoria Ill. nobis insinuatione suggessit, quod habetur in subditis: in fundo Ill. juris Ill. oratorium se pro sua devotione fundasse, quod in honorem sancti Ill. desiderat consecrari.

Et ideo fraternitas tua, si in tuae parochiae memorata constructio jure consistit, et nullum corpus ibi constat humatum, percepta primitus donatione legitima, [Col. 0089C] id est, Ill. et Ill. vel Ill. praestantes liberos a fiscalibus titulis, solidos tot, gestisque municipalibus allegatis, praedictum oratorium absque missis publicis, solemniter consecrabit, ita ut in eodem loco, nec futuris temporibus baptisteria construantur, nec presbyterum constituas cardinalem.

Sed etsi missas fieri sibi forte maluerit, a dilectione tua noverit presbyterum postulandum, quatenus nihil tale a quolibet alio sacerdote nullatenus praesumatur. Sanctuaria vero suscepta, sui cum reverentia, collocabis.



94 TITULUS V. Responsum de sperandis sanctuariis.
[Col. 0090A]

[b 1Kb] Sanctuaria beati Ill. Ill. oblata petitione sibi postulat debere concedi, quatenus in ejus nomine basilica propriis constructa sumptibus solemniter consecrari debeat: et ideo, frater charissime, praefati desideriis, ex nostra te praeceptione convenit obedire, uti devotionis suae, in consecratione quam postulat, potiatur effectu.



TITULUS VI. De dandis sanctuariis.

In oratorio ab Ill. constructo, quod jubente decessore nostro, in honorem beatorum Ill. et Ill. dicitur consecratum, beati Martyris Ill. accepta sanctuaria dilectio tua, sub congrua devotione, restituat, [Col. 0090B] ut supradicti sancta religiosa petitio, per operam sacerdotalis officii, mereatur effectum.



TITULUS VII. De dando beneficio sancti angeli.

Ill. [c 2Kb] beneficia sancti Archangeli, oblata petitione, sibi postulat debere concedi, quatenus in ejus nomine oratorium 95 propriis constructum sumptibus possit solemniter consecrari: et ideo, frater charissime, praefati desideriis, ex nostra te praeceptione convenit obedire, ut devotionis suae, in consecratione quam postulat, potiatur effectu.



TITULUS VIII. Responsio de dedicando oratorio intra monasterium monachorum.

[d 1Kb] Religiosis desideriis sine difficultate praestari [Col. 0090C] decet effectum. Quoniam Ill. Sancti Ill. in loco, in quo monachi habitant, oratorium, pro voto suo dixit esse fundatum, dilectionem tuam praesentibus jussionibus duximus admonendam, quatenus ad praedictum locum, cum postulaverit, ingravanter accedas, veneranda solemnia dedicationis impendens, ut quotiens necesse fuerit, a presbyteris Ecclesiae in supra scripto loco deservientibus celebrentur sacrificia veneranda missarum: ita ut in eodem monasterio, neque fraternitas tua, neque presbyteri, praeter diligentiam disciplinae, aliquid molestiarum [Col. 0091A] inferant, ut si quid pro diversorum devotione commoditatis accesserit, sibi aestiment vindicandum, cum monachis in eodem loco deservientibus debeat proficere, quidquid offerri constiterit.



96 TITULUS IX. De recondendis reliquiis intra monasterium.

[a 1Kb] Religiosis desideriis sine difficultate praestari decet effectum: atque ideo, quoniam Ill. abbas monasterii Ill. vel Ill. qui est supradicti monasterii, oratorium pro voto suo dixit esse fundatum, postulans, ut dedicari debeat: dilectionem tuam praesentibus jussionibus duximus admonendam, quatenus ad praedictum locum, cum postulaverit, ingravanter accedas, veneranda solemnia dedicationis impendens, ut quotiens necesse fuerit, a presbyteris [Col. 0091B] ecclesiae in eodem loco deservientibus, celebrentur sacrificia veneranda missarum.

Ita ut in eodem loco, neque fraternitas tua, neque presbyteri, praeter diligentiam disciplinae, aliquid molestiarum inferant; aut si quid pro diversorum devotione commoditatis accesserit, sibi aestiment vindicandum: cum monachis in eodem loco deservientibus debeat proficere, quidquid constiterit offerri.

Sanctuaria vero suscepta sui cum reverentia collocabis.



TITULUS X. De recondendis reliquiis [b 1Kb] intra episcopium.

Quoniam dilectio tua sanctuaria beati Ill. sibi nostra [Col. 0091C] voluntate concessa, in oratorio, quod in nomine ejusdem 97 beati martyris intra episcopium civitatis suae asserit construxisse, postulat recondenda, ut in ejus honorem locus ipse debeat [c 1Kb] consecrari, fraternitati tuae, si tamen nullum illic humatum corpus esse claruerit, quae postulas, indulgemus, quatenus desiderii tui, Deo auctore, potiaris effectu.



TITULUS XI. Petitio Episcopi.

Ad laudem summi certum est pertinere Pontificis, quotiens sanctarum Basilicarum copia videtur accrescere. In fundo Ill. in nostro territorio constituto, Basilicam me propriis sumptibus certum est fabricasse, quam, Deo auctore, vobis propitiis, in honorem [Col. 0091D] sancti Ill. martyris consecrare desidero, [d 1Kb] cui Basilicae ad sarta tecta, vel ad alimoniam custodum, de ipsius fundi Ill. et Ill. offero: ideoque oro apostolatum [Col. 0092A] vestrum, uti, data jussione vestra, in praedicti sancti Ill. martyris honorem, Basilicam possim dedicare.



TITULUS XII. Item Responsum.

Basilicam, quam dilectio tua, in honorem beatorum Apostolorum Ill. et Ill. nuper fabricasse commemorat, facultatem tribuimus dedicandi, praecipue si ea spatia Ecclesiae tuae juris esse testaris, in quibus eadem est fundata constructio, in qua etiam benedictiones de sanctuariis 98 Apostolicis, id est, [e 1Kb] palliola de eorum confessionibus, tradidimus collocanda. Providi quoque Pontificis devotione providebis, ut possessionem servientibus ibidem profuturam, quam de propriis facultatibus deputasti, solemni devotione [Col. 0092B] transcribas.



TITULUS XIII. Item Responsum.

Ill. in solo sibi concesso ab Ill. et in Ill. fundo, petitione oblata, dudum se asserit Monasterium condidisse, in quo nuper oratorium, quod deerat, esse commemorat, petens hoc in honorem Sancti Ill. debere dedicari.

[f 1Kb] Et ideo, frater carissime, si in tuae dioecesis jure consistit antedicta fundatio, praesenti praeceptione suscepta, oratorium memoratum solita benedictione sacrabis. Sic tamen ut non illud publica processione a conditore aliquatenus teneatur: congregationi tantummodo, quae illic esse noscitur, sacra mysteria celebrabis, quatenus religiosa congregatio, citra [Col. 0092C] strepitum plebis, Domino die noctuque valeat supplicare.



TITULUS XIV. Item Responsum.

Petitionem dilectionis tuae, boni operis perfectione gaudentes, congrua gratulatione suscepimus: et ideo Basilicam, quam dudum asseris Arianae haeresis speluncam fuisse, nunc sollicitudinis tuae opera catholicae fidei, Christo Deo nostro ac Salvatore nostro regnante, aptaveris concedendam, quam postulas, ut in honorem beatorum Ill. atque Ill. Martyrum debeat consecrari.

99 Et ideo, frater charissime, si in tuae parochiae memorata constructio jure consistit, et nullum corpus [Col. 0092D] ibidem constat humatum, praedictam Basilicam reconciliandi, atque consecrandi, tibi nostris praeceptionibus facultatem noveris attributam.



TITULUS XV. De altari dedicando.
[Col. 0093A]

Relationis tuae, sed et petitionis oblatae ab Ill. tenore decurso, necesse fuit rationabiliter respondere: ideoque in altare, quod in Basilica Sancti Ill. olim dedicata constructum dicitur, dilectionis tuae consecratio aptata perveniat: quatenus aedificatoris devotio desiderii sui plenum sortiatur effectum.



TITULUS XVI. De recondendo corpore Sanctorum.

Filius noster Ill. suis nobis suggestionibus indicavit, partibus Ill. corpus Beati Ill. noviter fuisse repertum, et quod Ill. gloriosus genitor ejus in Basilica, quam noviter aedificavit, idem corpus statuit collocandum, petitque ut eadem Ecclesia [a 1Kb] solemniter [Col. 0093B] debeat consecrari.

Ideoque, frater charissime, si in tuae parochiae memorata constructio jure consistit, nullumque corpus ibi constat humatum, percepta primitus a praedicto viro donatione legitima, quae in luminariis ejusdem basilicae digne possit sufficere, eamdem Ecclesiam, convocatis aliis fratribus et Coepiscopis nostris tibi vicinantibus, stude solemniter dedicare, quatenus devotionis suae in consecratione, quam postulat, potiatur effectu.



100 TITULUS XVII. Basilica quae post incendium reparatur.

Basilicam, quam in castro Ill. dilectio tua post incendium asserit reparatam, et in honorem beati Ill. [Col. 0093C] habitatores loci ipsius desiderant consecrari, dedicationis tibi in eo praeceptionis nostrae serie facultatem tribuimus, ut fidelium devotio competentem sortiatur effectum. [b 1Kb] Scias sanctuaria noviter missa: sanctuaria vero suscepta sui cum reverentia collocabis.



TITULUS XVIII. Basilica quae post ruinam alterius juxta ipsam constructa est.

Quoniam beati Ill. Basilicam lateribus aliquando constructam funditus perhibes corruisse, et ita ruina ipsa vel aliis squaloribus esse repletam, ut mundari difficilius fuerit, quam aedificari: te autem in vicino omnino ejusdem loco, Basilicam aliam in honorem praedicti Martyris, non de lateribus, sed de calce [Col. 0094A] atque arena intruxisse commemoras, sed et in meliorem longe statum, quam illa fuerat, surrexisse. Nunc autem facultatem tibi ejusdem Basilicae tribui desideras dedicandae, et ut de praedictis ruinis ad novam Basilicam ipse reliquiae transferantur.

Ideoque, ut pia et justa sunt, quae a tua fraternitate poscuntur, dedicandi tibi praedicti locum concedimus, Deo propitiante, licentiam; sed et reliquias cum honore debito [c 1Kb] transferendi, atque in ea quae a te constructa est, 101 Basilica collocandi. Haec enim ad filiorum Ecclesiae gaudium, et ad tuae opinionis, vel etiam mercedis, utilitatem noscuntur pertinere.



TITULUS XIX. Petitio de dedicando Baptisterio.

[Col. 0094B] Votiva solemnitas animorum exigit augmenta Basilicae, quatenus in bonum religionis populi devotio major adcrescat. Ergo quia in Basilica Sancti Ill. et in fundo Ill. juris mei [d 1Kb] Baptisterium collocavi, ita ut reliquias in eodem loco sanctorum Martyrum Ill. et Ill. desiderem introduci: idcirco provolutus Apostolatus vestri meritum obtestor, et per sedem, quam regitis, divinitatis sorte Vicarii, ut datis ad nostrum venerabilem Ill. Episcopum jussionibus, in cujus dioecesi videtur esse constructum, dedicationem Baptisterii, praedictis Martyribus propitiis, fieri censeatis, ut in fide catholica, adcrescente populo, et agente beatitudini vestrae gratias, reliquiae collocentur: cui [e 1Kb] Basilicae facta donationis cartula, fundos Ill. et Ill. me collocaturum esse promitto.



102 TITULUS XX. Responsum dedicandi Baptisterii.
[Col. 0094C]

[f 1Kb] Filius noster in fundo Ill. juris sui Basilicam dudum dicatam oblata asserit petitione, et se praedicta in Basilica Baptisterium, quod deerat, suggessit condidisse, quod solemni benedictione sacrari desiderat, atque in eodem Baptisterio Sanctorum Ill. et Ill. sanctuaria debere collocari.

Idcirco, charissime frater, si in tuae dioecesis memorata fundatio jure consistit, praeceptione suscepta, desideriis satisfacies conditoris: sic tamen, ut oblatarum rerum primitias [g 1Kb] donatio solemnis praeveniat, denuntiaturus ex more, nihil illic juris fundatori ulterius jam deberi, nisi processionis gratiam, [Col. 0095A] quae Christianis omnibus in commune debetur: quatenus et desideria conditoris in omnibus compleantur, et per sacrum lavacrum regenerandis illic peccatorum maculae deleantur.



TITULUS XXI. Item Responsum.

[a 1Kb] Petitoria Ill. nobis suggessit insinuatione, quod [Col. 0096A] habetur in subditis, in loco Ill. juris sui Baptisterium se asserit construxisse.

Et ideo, frater charissime, praesenti praeceptione suscepta, desideriis satisfacies conditoris: quatenus per venerandum lavacrum peccatorum illic maculae deleantur.



103 CAPUT VI. DE REBUS ECCLESIAE PROCURANDIS ET ALIENANDIS.
[Col. 0095]


ARGUMENTUM.

[Col. 0095A] Cum mittitur ad patrimonium gerendum curator, datur primum ei procurandi auctoritas: deinde scribitur et ad colonos, ut obediant; et ad Patritium Provinciae, ut patrocinetur; et ad judicem pariter, ut in causis pauperum adjuvet; et ad Episcopos loci, ut opem ferant. Postea fit potestas et conficiendi legitimas locationis cartulas, et commutandi sive fundos, sive mancipia, et servos seu pueros concedendi. Denique post rationes administrationis gestae redditas, tribuitur immunitas. Horum omnium formulae hic habentur, et tres insuper aliae nempe libertatis qua donatur servus, et tractoriarum, quibus, vel qui mittuntur ad negotia sedis Apostolicae, vel qui redeunt in patriam, post limina Apostolorum rite salutata, instruuntur.



[TITULI.]



TITULUS I. Praeceptum quando laicus tonsuratur, et fit Regionarius.
[Col. 0095B]

Quos bonae vitae opinio et optimae conversationis meritum commendat, hos et nos intra Ecclesiasticum ovile aggregare non despicimus.

Et quia ex narratione plurium sumus satisfacti de conversationis tuae modestia, quod elegantis vitae sis, dignum censuimus inter Clerum hujus Apostolicae Dei Ecclesiae te connumerari, ac inter Notarios Regionarios, per hujus praeceptionis paginam, ex auctoritate beati Petri Apostolorum Principis, cujus licet impares meritis, Deo tamen dignante, vices gerimus, ab hac die noveris te esse ascriptum, quatenus talis beneficii vel promotionis memor existens, [Col. 0095C] 104 diebus vitae tuae, in his quae injuncta fuerint a proceribus tuis, fideliter ac sinceriter deservias, et in cunctis obedientiam et rectitudinem exhibeas, ut Deo beatoque Petro Apostolo auctori et protectori nostro acceptus appareas, et apud nos commendatior de fideli servitio, atque laude dignus proberis.



TITULUS II. Praeceptum, quando absens Subregionarius fit Regionarius.

Qui in commissis sinceriter fidem suam illibatam exhibet, unde Apostolorum Principi, ejusque Vicario, possit esse acceptus, merito ad incrementum provehitur dignitatis, et fortiori, nostro interveniente praeceptionis annisu, ditatur honore.

[Col. 0095D] Et idcirco de tuis fidelibus servitiis, quanquam dudum, tamen et in praesenti ex suggestione Ill. satisfacti, promotionis munificentiam tibi concedimus: et ideo ex autoritate beati Petri Principis Apostolorum, cujus licet impares meritis, Deo tamen dignante, vices gerimus, noveris te ab hac die inter Regionarios Notarios esse adscriptum, quatenus talis [Col. 0096B] beneficii existens memor, tu quoque meliora valeas ac festines demonstrare servitia.



TITULUS III. Praeceptum, eunte ordinatore in patrimonium.

Salubri providentia, quidquid Ecclesiastica requirit utilitas, illis committendum credimus esse personis, quas fidei puritas, vel placitae actionis studium laudabili opinione commendat: quapropter tibi Ill. quod divina gratia suffragante dictum sit, omne patrimonium juris sanctae Romanae, cui Deo auctore deservimus, Ecclesiae, per insulam 105 Ill. constitutum, praesenti praeceptione peraequandum, sive ordinandum committimus: injungentes ut colonorum vires, sub divini judicii contemplatione, consideres, et quantum pensionis nomine, a praesenti Ill. indictione, [Col. 0096C] inferre debeant, sollicita provisione disponas, ne quisquam eorum ultra quam sufficit, exigi coarctetur, aut amplius quam inferre convenit, minusve persolvat; et quidquid tibi, cum Dei timore, provida deliberatione constiterit, ejusdem creatoris nostri dextera protegente, disponas: ut cui praevideris aliquid relaxandum pensionis, levigationem inveniat; et cui addendum esse credideris, quod justum est, cogatur exsolvere: quia id quod pauperibus erogatur, longe fit a mercede, si in his, a quibus infertur, non fuerit juste ac misericorditer dispensatum.



TITULUS IV. Item aliud, fundi Rectori.

Quoniam in ordinando, sive discutiendo patrimonio [Col. 0096D] sanctae Romanae, cui Deo autore deservimus, Ecclesiae, in provincia Ill. constituto, praesenti Ill. indictione, jubemus te rectorem accedere: te videlicet bene agente, et absque colonorum gravamine conversante, ut divini consideratione judicii, nostrae quoque commonitionis memor, ita te efficaciter et fideliter exhibeas, ut nullius neglectus, vel fraudis, [Col. 0097A] quod absit, alicujus inveniaris sustinere periculum: magis autem id agas, quatenus de fide et industria tua divinae possis gratiae commendari. Ad familias quoque ejusdem patrimonii, secundum morem, praecepta direximus, ut nihil, quod ad peragenda ea, quae tibi injuncta sunt, in aliquo valeant impedire.



106 TITULUS V. Colonis, et Familiae massarum sive fundorum in Provincia constitutae.

[a 1Kb] Ad sollicitudinem vos Ill. sedis nostrae Notarii et Rectoris dispositio nostra pertinere constituit. Jubemus enim, ut ejus, pro Ecclesiae utilitatibus et cultura agrorum, mandatis parere properetis, et salubrioribus obedire praeceptis: cui talem dedimus potestatem, ut eos, qui contumaces exstiterint, districta [Col. 0097B] severitate corripiat. Noveritis enim sub hac conditione vos esse commissos, ut mancipia, si qua foris latitant, vel fines pervasos, sua instantia juri Ecclesiastico revocare non differat: pariter etiam periculo suo fuisse commonitum, ne aliquando violentiam rebus alienis, vel raptum forsitan, facere praesumatis.



TITULUS VI. Praeceptum ad commendationem euntis Rectoris in patrimonium, ad Judicem Provinciae.

[b 1Kb] Qui in actione positus bonis se omnipotenti Deo commendare studet operibus, viam sibi profecto sternit, per quam salubriter ad desiderata perveniat, et ad majora semper, Christo adjuvante, proficiat.

Itaque praemisso salutationis alloquio, Ill. Notarium [Col. 0097C] portitorem praesentium, quem ad regimen patrimonii Ecclesiastici in Ill. insula constituti transmisimus, vestrae magnitudini 107 commendamus, ut bonitatis vestrae illi affectum et gratiam in causis pauperum libentissime commendetis: atque ita eum, sicut revera christianos decet, in omnibus adjuvetis: quatenus dum, vobis concurrentibus, utilitatem commissam peregerit, ante omnipotentis Dei oculos, intercedente beato Petro Apostolorum Principe, actionum vestrarum mercedem invenire, et ejus semper debitricem habere Ecclesiam valeatis.



TITULUS VII. [c 1Kb] Ad Patricium Provinciae.
[Col. 0098A]

Qui illa protegit, unde aliquid accesere cognoscitur pauperibus alimentum, quid aliud agit, quam de proprio egentibus eleemosynam subministrat? Quod et quia ita esse excellentiae vestrae indicium non latet, libenter scribimus ea, quae facere vos sponte confidimus.

Proinde, honore debito salutantes, latorem praesentium Ill. cui patrimonii Ecclesiastici in illis partibus constituti cura commissa est, scriptis praesentibus commendantes, petimus, ut ei auxilii vestri salus dignanter assistat, atque illum, quaecumque causa poposcerit, adjuvet: quatenus pro impensis patrociniorum bonis, et nos orare pro excellentiae vestrae [Col. 0098B] incolumitate enixius provocemur, et beatus Petrus Apostolorum Princeps, cui vestrum obsequium commodatis, dignam vobis et hic et in futurum retributionem compenset. Nec enim novum vobis est, ista, quae poscimus, agere: nam multi exinde venientes tanta de vobis testati sunt, ut majorem de sublimitatis vestrae bonitate fiduciam capere, quam olim habuimus, debeamus: 108 quoniam postulatus rationi sine dubio creditur exhibere, quae consuevit etiam non postulatus praestare.

Omnipotens Deus ab omni malo vos protegat, et de vestra nos semper faciat salute gaudere.



TITULUS VIII. Item ad Episcopos.

[d 1Kb] Notario Ill. sanctae nostrae Ecclesiae patrimonium [Col. 0098C] in insula Ill. a praesenti Ill. indictione, Deo auxiliante, peragendum noveritis esse commissum: quare dilectio vestra memorato Notario, ubicunque necesse habuerit, solatia festinet impendere: quatenus adjutus vestro auxilio, quae ei injunximus, sine impedimento valeat explicare: ut dum nobis de obedientia vestra retulerit, apud nostros animos possitis, Deo propitio, melius commendari.



TITULUS IX [e 2Kb] Tractoria.

Ecclesiasticae causae non recepit utilitas tarditatem, [Col. 0099A] ideoque apud excellentissimum filium nostrum Ill. Regem Ill. Notarium sanctae nostrae Ecclesiae destinavimus. Exhortamur, ut ei caballos, cum quibus ad vicinam 109 civitatem facile possit occurrere, charitas vestra sine mora faciat procurare: quatenus actio, quae ei injuncta est, cum divino favore vestroque solatio, celeriter mereatur effectum.



TITULUS X. [a 1Kb] Item tractoria.

Praesentium latores pro sua devotione liminibus beatorum Principum Apostolorum praesentati, petierunt, ut a nobis relaxati, valeant ad propria remeare: ideoque praecipimus, quatenus sine impedimento solatium eis ac consultum impertientes, eos [b 1Kb] absolvere debeatis, videlicet ut ex vestra subventione refecti, [Col. 0099B] sospites valeant et insontes ad propria repedare. Ad eorum vero sustentationem, itineris adjumentum atque vires impendite, vicissitudinem vobis a remuneratore omnium bonorum Deo impertiendam absque dubio praestolantes.



110 TITULUS XI. Praeceptum autoritatis de faciendis cartulis.

Quaecumque ad Ecclesiasticarum rerum locationes contractusque respiciunt, sicut salubre est, Pontificale providere consultum: ita providae ejus autoritatis interesse censuram, necesse est, ut non tantum legaliter, sed etiam regulariter, possit res Ecclesiae Dei committi poscentibus.

Quia igitur vineas atque casales juris sanctae Romanae, [Col. 0099C] cui, Deo autore, deservimus Ecclesiae, in patrimonio Ill. quod curae tuae commissum est, constitutas, diversi sibi factis cartulis postulant debere conduci, atque ipsam conductionem multis desiderant annis extendi: experientia tua, hac autoritate suffulta, praedictas vineas et casales, cum omnibus eis pertinentibus, factis solemniter cartulis, sub justa pensione, rationibus ecclesiasticis annis singulis persolvenda, dare non differat.

Ita sane, ut nulla ratione praesumas, colonos sanctae nostrae Ecclesiae emittere, neque locum eis pertinentem ulla ratione usurpare, et alii cuilibet conducere vel locare: nam sunt omnia irrita et vacua, quae feceris, si exstiteris temerator.

Quatenus hoc modo, interveniente locationis conductionisque [Col. 0099D] contractu, et illis eorum labor sit utilis, et sanctae nostrae Ecclesiae procuretur utilitas atque indemnitas.



TITULUS XII. Item aliud, de faciendis cartulis.
[Col. 0100A]

Quamvis ea, quae legaliter geruntur, nulla valeant refragatione convelli, ne qua tamen possit esse contrahendi dubietas, necessario nostra intervenire debet autoritas.

111 Quia igitur Ill. vineae tabulas plus minus tot juris sanctae Romanae, cui, Deo autore, deservimus Ecclesiae, in patrimonio, quod curae tuae commissum est, constitutas, sibi factis cartulis postulat debere conduci, atque ipsam conductionem multis desiderat annis extendi: experientia tua, hac nostra autoritate suffulta, praedictam vineam, cum omnibus ei pertinentibus, factis solemniter cartulis, sub unius [c 1Kb] aurei solidi pensionem rationibus Ecclesiasticis annis singulis [Col. 0100B] persolvendam, dare non differat.

Quatenus hoc modo interveniente locationis conductionisque contractu, et illis suus labor sit utilis, et sanctae nostrae Ecclesiae procuretur utilitas.



TITULUS XIII. Praeceptio de commutando fundo.

Quanquam rei commutatio ex ipsa corporali traditione possit firma consistere, vel ea quae legaliter geruntur, nulla valeant refragatione convelli: ne qua tamen possit esse contrahendi dubietas, nostrae debet intervenire autoritatis annisus.

Et quoniam Ill. fundum Ill. positum in loco Ill. juris sanctae Romanae, cui, Deo auctore deservimus Ecclesiae, poposcit, atque desiderat commutare, ad cujus vicem fundum Ill. positum in loco Ill. juris [Col. 0100C] proprii concedere velit: experientia tua, hac nostra suffulta autoritate, praedictum fundum Ill. in integro juris sanctae Romanae Ecclesiae, ut praemissum est, existentem, a praesenti Ill. indictione denominato Ill. contradat atque commutet, suscipiens ab eo nimirum ad invicem ejusdem fundi, in jus dominiumque sanctae nostrae Romanae Ecclesiae, denominatum fundum Ill. in integro, et omnibus ei pertinentibus, vel quaecunque 112 sunt nomina ejusdem fundi, quae in Ecclesiastico nostro Scrinio pro futuri temporis cautela contradere Scriniariis sanctae Ecclesiae nostrae convenit.

Quatenus hoc modo interveniente, et ille suae petitionis potiatur effectu, et sanctae nostrae Ecclesiae [Col. 0100D] procuretur indemnitas.



TITULUS XIV. Praeceptum de commutando mancipio.

Constat strenuitatem tuam, juris sanctae Romanae, [Col. 0101A] cui, Deo autore, deservimus Ecclesiae, puerum nomine Ill. nutrivisse, ipsumque in ministerium tuae domus per tot annos etiam habuisse, quam tuae strenuitati precatus es nos commutare, ad cujus vicem Ill. puerum natione Ill. juvenem tribuere poposcisti.

Tuis denique precibus flexi, per hujus nostrae praeceptionis atque commutationis paginam, antefatum puerum in jura nostrae sanctae Ecclesiae suscipientes, sibi qui supra Ill. a praesenti Ill. indictione, puerum ante dictum Ill. iure irrevocabili concedimus, atque donamus, nullam jurisdictionis partem sanctae nostrae Ecclesiae in eum de caetero habere decernentes.

In cujus fidem praeceptionis atque commutationis paginam manu nostra roboratam tibi tradidimus.



TITULUS XV. Item aliud, de commutando mancipio.
[Col. 0101B]

Abbas Monasterii Ill. propria nobis relatione suggessit, memorati Monasterii quemdam servum in possessione Ill. famulam nostrae Ecclesiae fuisse [a 1Kb] sortitum.

113 Pro quibus [b 1Kb] tuae experientiae, praesentis praeceptionis nostrae autoritate injungimus, ut accedens apud locum Ill. in patrimonio Ill. tibi commisso, pro praedicta Ecclesiae famula vicariam suscipias a praedicti Monasterii hominibus, et commutatione propriam Ecclesiae emittas, eo quod colonum Monasterii est sortita, ut deinceps in possessione Monasterii absque ulla repetitione debeat deservire.

Pro cujus rei peragendae firmitate, praesentem praeceptionem nostram intervenire censuimus, ut praedicta commutatio omne in posterum stabilitatis [Col. 0101C] robur obtineat.



TITULUS XVI. [c 1Kb] Praeceptum de donando puero.

Nihil sibi subtrahit, qui sedule sibi ministrantibus aliquid largitur, Domino Deo nostro dicente: Beatus servus ille, quem cum venerit Dominus, invenerit vigilantem (Luc. XII, v. 37).

Ideoque ex Apostolica autoritate tibi puerum nomine Ill. ex jure Xenodochii Ill. largimur ad serviendum, compassionis modo a nobis tibi impenso, pro gratitudinibus tuis, atque fideli servitio nobis exhibito, quem in tuo dominio, sub ea conditione statuimus esse, ut post tui diem obitus, si bene servierit, jugo servitutis absolvatur, libertate a te munitus.

[Col. 0101D] Quam nostram auctoritatis praeceptionem quicunque maluerit violare, sit aeternae condemnationis innodatus vinculo.



114 TITULUS XVII. Item [d 1Kb] praeceptum de concedendo puero.
[Col. 0102A]

Exemplo pastoralis benignitatis accenduntur fidelium animae, et maxime ministrorum Ecclesiasticae dignitatis; ut fidelia servitia in commissis, non solum ipsi exerceant, verum alios adhibere commemorent.

Quapropter fidelibus servitiis tuis satisfacti, dilectioni tuae Ill. puerum, qui ex colonatu massae ill. patrimonii Ill. juris sanctae Romanae, cui, Deo autore, deservimus Ecclesiae cognoscitur, collocata tibi munificentia, Apostolica autoritate donamus, cedimus, atque largimur, et juri atque dominio tuo eumdem Ill. puerum conferimus. Ita ut, ab hac die ut proprius dominus, ejus servitio potiaris; et quidquid [Col. 0102B] de eo facere volueris, liberam ex nostra autoritate habeas facultatem: quatenus hoc beneficio potitus, etiam meliora nobis ac fideliora obsequia exhibere inviteris.



TITULUS XVIII. Item praeceptum de concedendo.

Credimus ad augmentum et laudem sanctae Ecclesiae pertinere, si ex donis beati Petri Apostolorum Principis, cujus, licet impares meritis, vices tamen, Dei dignatione, gerimus, ejus utilitatibus fidelia exhibentibus servitia, aliquid largiamur: non enim respicit ad dispendium, quod eis irrogatur, dum largitatis Apostolicae munificentia invitantur majori studio atque alacritate in commissis invigilare ministeriis, et solerti cura erga creditas utilitates impendere [Col. 0102C] devota mente certamina.

115 Igitur tuis fidelibus atque sinceris provocati servitiis, ad aliquantulam tuae puritatis remunerationem, ex largitate beati Petri Apostolorum Principis, in praesenti Ill. indictione, donamus tibi atque largimur puerum nomine Ill. natione Ill. ex familia sanctae Romanae, cui, Deo autore, deservimus Ecclesiae, in tua transferentes jura, ita ut in eo jus atque dominium, ut in propriis famulis habere debeas: nec licentia sit cuilibet, a tuo aliquando jure auferre, quidquid tuorum ad aliquantulam recompensationem servitiorum bona voluntate dignoscimur contulisse.

Quam donationis paginam manibus nostris roboratam tuae dilectioni tradidimus pro futura cautela.



TITULUS XIX. [e 1Kb] Securitas.
[Col. 0102D]

Justitiae consentaneum esse dignoscitur, ut ii, [Col. 0103A] qui Ecclesiasticis utilitatibus fideliter serviunt, perfecta debeant securitate muniri, quatenus nullam imposterum a quoquam patiantur jacturam.

Et quoniam patrimonium Ill. juris sanctae Romanae, cui, Deo autore, deservimus Ecclesiae, curae tuae commissum est, cujus exactionem, per nostrum dispositum, fecisse dignosceris, praesenti Ill. indictione de nuntiatica, vel de aliis accidentibus causis, praedicta Ill. indictione, pro quo tradidisti nobis de suprascripto patrimonio in auro scilicet solidos X boves numero pari X, caballos X, vaccas X, porcos accepturi tui tenorem.



116 TITULUS XX. Securitas.

Constat nos magnitudini vestrae commisisse actionaria [Col. 0103B] de diversis portis hujus Romanae urbis ad peragendum in fide [a 1Kb] dominicale, de hac transacta indictione, cujus exactione fecisse dignosceris fideliter, quodcunque exinde abstollere exigereque valuistis, sine ulla fraude praesentare atque adsignare in integro visi estis, et in omnibus a vobis completi sumus de eadem actionaria: nihilque apud vos remansisse manifestum est, dum omnia puriter fideliterque cum omni integritate manifestum est vos praesentasse.

Statuentes Apostolica censura, et autoritate beati Petri Principis Apostolorum, ut nullus unquam, sit licet magna parvaque persona, praesumat quoquo modo vos haeredesque vestros pro eadem actionaria molestare, aut quamlibet requisitionis controversiam [Col. 0103C] vobis vestrisque haeredibus inferre: unde amplissima vobis haeredibusque vestris cautela plenariam [Col. 0104A] securitatem duximus muniendam, quam Ill. Notario et Scriniario sedis nostrae scribendam praecipimus, cuique manu nostra subscripsimus, et vobis contradidimus, sub die Ill. Imper. Domino, filioque et caetera.



TITULUS XXI. [b 1Kb] Praeceptum libertatis.

Domino credimus Deo nostro placere, quod pietatis intuitu discreta prosequitur compassio, eo dicente 117: Misericordiam volo, et non sacrificium (Ose. VI, 6; Matth. IX, 13). Ipse namque in suis legitur eloquiis conductis operariis tribuisse mercedem.

Ad cujus imitationem, nos, qui pastoris vices, eo [Col. 0104B] dispensante, gerimus, fidelia exhibentibus servitia, praemia laborum reddere debemus, ut illi, quod miserendo fecerimus, sit acceptabile.

Igitur servitiis exhibitis, prona, in quantum voluisti, mente, quibus nostro in commissis animo satisfecisti, te Ill. sanctae, cui, Deo autore, servimus Ecclesiae, famulum, autoritate beati Petri Apostolorum Principis, per hujus nostrae praeceptionis paginam, recompensationis munere, a praesenti Ill. indictione, [c 1Kb] cumulo libertatis largito, ab omni servili fortuna et conditione liberum esse censemus, civemque Romanum solutum ab omni subjectionis noxa decernimus: nec aliud cunctis, nisi solam salutationem debere, ut perfecto, absolutus jugo servili, ritu possis degere, quibus advixeris diebus, et more liberorum, [Col. 0104C] Deo agens gratias, pro cujus hoc amore et mandato te constat promeruisse.



CAPUT VII. DIVERSA PRIVILEGIA APOSTOLICAE AUCTORITATIS CONCESSA MONASTERIIS, DIACONIIS ET XENODOCHIIS.
[Col. 0103]


ARGUMENTUM.

[Col. 0103] Comprehenduntur hoc capite diversa privilegia Apostolicae auctoritatis Monasteriis, Diaconiis, et Xenodochiis, aliisque piis locis 118 concessa; neque visus est debere ullus alius ordo statuendus quam qui reperitur in codice MS. in quo perturbate omnia permiscentur: ponitur tamen in fronte, propter singularitatem, Prologus in Judicatum.---Non praesto aetatem omnium ejusmodi formularum: suspicor enim id accedisse collectioni isti, quod Ordini Romano, qui cum simplicior esset primum breviorque, additamentis auctus est. Opinor ab audaci manu inserta esse huic parti quaedam sequioris aevi: neque enim praecedentis aetatis leniori spiritu plena sunt, sed terribiliter minantur; qui genius novi decimique saeculi.---Paucissima quaedam observavimus ad singulas formulas, quoniam nihil admodum Ecclesiasticae vetustatis habent, nihil reconditioris doctrinae: voces autem inclinatae Latinitatis, si quae occurrant, ex Glossario V. Clar. Cangaei facile intelligentur.



[PRIVILEGIA.]



PROLOGUS IN JUDICATUM.
[Col. 0103D]

Cum pro exequendis justitiae profectibus, et altercantium sopiendis tergiversationibus, pastoralis [Col. 0104D] nos vehementer provocare dignoscatur sollicitudo curae: idcirco vigilantius insistimus, ut, si qua inter partes deceptio exoritur, liquida protinus indagine [Col. 0105A] jus perscrutari, et aequitatis moderamine, quoad cuncta congruant, limari queat.

Et quoniam constat, etc.



I. Privilegium.

[a 1Kb] Quoniam semper sunt concedenda, quae rationabilibus congruunt desideriis, oportet ut devotio conditori piae constructionis oraculi in privilegiis praestandis minime denegetur.

Igitur quia postulasti a nobis, quatenus Monasterium Sancti Ill. situm in loco Ill. privilegiis sedis Apostolicae decoretur, 119 ut sub jurisdictione sanctae, cui, Deo autore, deservimus Ecclesiae, constitutum, nullius alterius Ecclesiae jurisdictionibus submittatur.

[Col. 0105B] Pro qua re piis desideriis faventes, hac nostra autoritate, id quod exposcitur, effectui mancipamus: et ideo omnem cujuslibet Ecclesiae Sacerdotem in praefato Monasterio ditionem quamlibet habere, vel autoritatem, praeter sedem Apostolicam, prohibemus: ita ut nisi ab Abbate Monasterii fuerit invitatus, nec Missarum ibidem solemnitatem quispiam praesumat celebrare, omnimodo constituentes per hujus decreti nostri paginam, atque interdicentes omnibus omnino cujuslibet Ecclesiae Praesulibus, vel cujuscumque dignitatis potestate praeditis, sub anathematis interpositione: qui praesumpserit, praesentis constituti a nobis praefato Monasterio indulti, quolibet modo existere temerator, etc.



II. Privilegium.
[Col. 0105C]

[b 1Kb] Quoniam semper, ut supra usque ad haec verba, existere temerator.

Statuentes insuper Apostolica censura, sub divini judicii obtestatione, et validis atque atrocioribus anathematis interdictionibus, ut neque ullus Sacerdos unquam praesumat, vel quispiam alius, quae in eodem sancto loco largita atque oblata sunt, et in postmodum illic concessa fuerint, vindicare, sed firma stabilitate, juris ipsius praelati Monasterii existenda, atque in perpetuo permanenda statuimus. Nec licentia sit, ut dictum est, ex ejus vel omnibus eidem Monasterio pertinentibus, cuiquam magnae [Col. 0106A] parvaeque personae auferre, ut profecto isdem venerabilis locus juxta id quod 120 subjectus Apostolici constituti atque privilegii tenor consistit, inconcusse dotandus permaneat.

Si quis autem, quod non optamus, nefario ausu praesumpserit, haec quae a nobis ad laudem Dei pro stabilitate jam dicti Monasterii statuta sunt, refragari, aut in quoquam transgredi, sciat se anathematis vinculo innodatum, et cum Diabolo et ejus atrocissimis [c 10Kb] Pompis, atque Juda traditore Domini nostri Jesu Christi, aeterni incendii supplicio concremandum deputari. At vero qui pio intuitu observator in omnibus extiterit, custodiens hujus nostri Apostolici constituti ad cultum Dei respicientis praeceptionem, benedictionis gratiam a misericordissimo Domino [Col. 0106B] nostro multipliciter consequatur, et vitae aeternae particeps effici mereatur.



III. Privilegium Monasterii.

Creditae speculationis impellimur cura atque etiam ardore christianae religionis, et studio divini cultus promovendi, pro venerabilium locorum atque Deo servientium, cogitare stabilitate, ut hoc proveniente pio labore et animae Christo dicatae, quae se in illis diebus vitae earum, servituras decreverunt, perseverent imperturbatae, 121 necnon illa maneant fine tenus firma, quae a christianis in Dei laudem constructa sunt.

Quia igitur monasterium sancti Christi martyris [d 1Kb] Stephani, quod intra atrium beati Apostoli Pauli [Col. 0106C] fundatum est, omnino constat, jam elapso tempore, congregatione servorum aut ancillarum Dei, nudatum et solitudini, nullo Praeposito in eo aut monachis habitantibus, traditum: permoti proinde compassione tanti piaculi, ac compulsi dolore, apostolica autoritate, providimus monasterio tibi commisso idem monasterium sociare, quatenus a praesenti Ill. indictione atque in perpetuum, a te tuisque successoribus, cum sibi omnibus subjacentibus, in integro disponatur, atque cum Dei timore regatur, ut vestro conjunctum subsistat monasterio: ita ut in eodem venerabili loco Domino Deo nostro laudes exsolvere debeatis, nullam vos rationem exinde vel [Col. 0107A] ei pertinentibus, nisi soli Deo, solvere, hac nostra autoritate statuimus: fabrica autem seu luminariorum concinnatio indifferenter, vobis sine dubio procurantibus, efficiatur.

Nulla proinde in exsolvendis Deo laudibus, vel in luminariis concinnandis mora proveniat: sed devota sinceritate peragere festinate, ac ne per incautae desidiae culpam judicii vos futuri metus concutiat, potius elaborare studete, ut divina placetur vestro conatu clementia, possitque manere hoc, quod a nobis justa deliberatione decretum est, futuris inconvulse perpetuisque temporibus.



IV. Privilegium.

Spiritualium praemiorum munificentiam religiosis [Col. 0107B] viris castamque vitam degentibus, cum mittit praesularis 122 autoritas ad futurae prorsus vicissitudinis cumulum proficiens, laudabili poterit apud omnium conditorem mercimonio aeternam obtinere memoriam.

Hinc proinde certam habentes sollicitudinis tuae religiosae constantiam, piis semper studiis inhaerentis, et sobria conversatione pollentis, praefata venerabilia loca Ill. beatorum Ill. posita in loco Ill. nimia egestate obrui reperta, praedecessorum incuria, tibi per hujus nostrae praeceptionis paginam omnibus diebus vitae tuae, ad regendum ac dispensandum committimus, tuae religiositati et successoribus tuis in perpetuum donantes monasterium Ill. situm in loco Ill. cum quo pariter consociantes [Col. 0107C] ei et dicto Ill. qui ponitur in loco Ill. cum omnibus ad eadem venerabilia loca pertinentibus urbanis vel rusticis praediis in integrum: ea prorsus ratione, ut omnem, qua indigent praefata, fabricam ac restaurationem, seu luminariorum concinnationem, omni seposito neglectu, perficere studeas, ut haec perficiens nullo modo a quopiam ejici, aut alienari dubites. Imo magis omnium eorumdem venerabilium locorum, ut praefatum est, augmentum et compendium, fabricam ac meliorationem perficere studeas, sub divinae retributionis intuitu. Nos autem omnibus omnino indicimus nostris posteris ac successoribus hujus piae dispositionis censuram fine tenus inviolatam servare.



V. Privilegium.

Cum magna nobis sollicitudine insistat cura pro universis Ecclesiis ac piis locis vigilandi, ne aliquam necessitatis jacturam sustineant, sed magis propria utilitatis stipendia consequantur: ideo convenit nos pastorali tota mentis integritate eorumdem venerabilium locorum maximae stabilitatis integritatem procurare, et sedule eorum utilitatum subsidia conferre: ut Deo nostro omnipotenti, id quod pro ejus sanctimoniis, honore etiam et laude atque [Col. 0108A] 123 gloria ejus divinae majestatis, venerabilibus nos certum est contulisse locis, sit acceptabile, nobisque ab ejus locupletissima manu digna hujusmodi pii operis in sidereis conferatur arcibus remuneratio.

Igitur quia petiistis a nobis, quatenus fundos Ill. atque Ill. sitos in loco Ill. tuae religiositati ad tenendum, emissa praeceptione, in perpetuum concedere deberemus: ita sane ut a vobis, etc.

Statuentes apostolica censura, autoritate beati apostolorum principis, sub divini judicii obtestatione et anathematis interdicto, ut nulli unquam nostrorum successorum pontificum, vel alii cuilibet magnae parvaeque personae, ipsa praenominata loca a potestate et ditione jam praefati monasterii auferre [Col. 0108B] vel alienare sit licitum, sed potius in proprio suo consistant.

Si qua autem temerario ausu parva magnaque persona contra hoc nostrum apostolicum decretum agere praesumpserit, sciat se anathematis vinculo esse innodatam, et a regno Dei alienam, et cum omnibus impiis aeterno incendic et supplicio condemnatam: at vero qui observator exstiterit praecepti, gratiam atque misericordiam, vitamque aeternam a misericordissimo Deo nostro consequi mereatur.



VI. Privilegium.

[a 1Kb] Convenit apostolico moderamini pia religione poscentibus benevola compassione succurrere, et poscentium [Col. 0108C] animis alacri devotione impertiri assensum: tunc enim potissimum praemium apud conditorem omnium reponitur Deum, quando venerabilia loca opportune ordinata 124 ad meliorem fuerint sine dubio statum perducta.

Igitur quia petiistis a nobis, quatenus fundum Ill. etc.

Statuentes beati Petri principis apostolorum autoritate, cujus nos etsi impares meritis, divina tamen gratia suffragante, vices gerimus, sub anathematis interdictione et divini judicii obtestatione, haec quae a nobis compassionis modo decreta sunt, quempiam in quoquam convellere, sed potius firma stabilitate inconvulsa perpetuis permanere temporibus definimus.



VII. Privilegium.
[Col. 0108D]

Tanto plus ecclesiasticae res protensiori incremento proficiunt, quantum ex eis, studio pietatis, egentibus aliquid fuerit, vel Christo servientibus, aut locis venerabilibus commodatum. Unde enim credita, miserante Deo, suscepimus, optima dispensatione ejus potentiae restitui non dubitamus, atque nos fiduciam, de obtinendo praemio futuro, tenemus.

[Col. 0109A] Igitur quia petiistis a nobis, quatenus fundum Ill. etc.

Statuentes quapropter apostolica autoritate, sub interminatione futuri judicii, nulli licere nostrorum successorum, vel alii cuilibet, haec quae a nobis intentione decreta sunt pia, in quoquam convellere, potius firma stabilitate inconvulsa manere, atque sub anathematis vinculo perpetuis temporibus observanda definimus.



VIII. Privilegium.

Divina nos ac saluberrima praecepta, et sanctorum Canonum ac venerabilium Patrum instruunt efficaciter documenta, omnium ecclesiarum Dei, pio considerationis intuitu, imo et apostolici moderaminis [Col. 0109B] annisu, utilitatum commoditatem, atque firmitatis perficere 125 integritatem, quatenus procurata earum utilitatum subsidia existunt, inconcussa permaneant, atque personae divino cultui dedicatae in laudibus Dei diutissime persolvendis valeant proficere.

Nam profecto inter caetera pastoralis congruae operationis certamina, quae indeficienter studemus procurare, hoc procul dubio commissa sollicitudo nos provocat, pia consideratione, sancire, ut nullam indigentiae inopiam, quaecunque ecclesia, quae sub episcopali regimine constituta est, quoquomodo perpeti debeat. Et ideo fas exigit aequanimiter nos uniuscujusque ecclesiae privilegia, juraque parochiarum, ac dioeceseon, et monasteriorum apostolica [Col. 0109C] censura promulgare possidenda, ut ex hoc et sanctorum Canonum instituta illibata permaneant, et nobis lucri potissimum praemium a conditore omnium Deo conferatur.

Igitur, etc.



IX. Privilegium.

Cum piae desiderium voluntatis, et laudanda de bonis intentio apostolicis sit semper studiis adjuvanda, cura est sollicitudinis adhibenda, ut ea quae legaliter geruntur, et aequitatis formae conveniunt, nulla valeant refragatione perturbari, sed irrefragabili jure, Deo autore, debeant permanere: et ob hoc apostolicis promulgatis sanctionibus, propria unicuique, quae suppetunt, rationis fas exigit, possidenda [Col. 0109D] confirmari [a 1Kb] .

Et ideo, quoniam constat, excellentiam vestram plurima monasteria tam construxisse, quam acquisivisse, et cuncta in honore et nomine fautoris vestri beati Petri constituisse dedicare: quibus et diversa agrorum praedia ac possessiones, et famulorum multitudinem videmini contulisse: quae omnia sub tuae excellentiae ditione, vel conjugis tuae Ill. reginae et natorum vestrorum genealogiae, in perpetuum eadem monasteria et agrorum possessiones, cum 126 omnibus originalibus famulis ac manentibus [Col. 0110A] vel universis sibi pertinentibus, apostolicae sedis privilegiis poposcitis confirmare detinenda, sicuti inferius ascripta, eadem loca atque agrorum praedia continere monstratur, scilicet, etc.



X. Privilegium.

Convenit apostolico moderamini, pia religione poscentibus, benevola compassione succurrere, et poscentium animis alacri devotione impertire assensum: ex hoc enim lucri potissimum praemium a conditore omnium Deo procul dubio promeremur, dum venerabilia loca opportune ordinata ad meliorem fuerint sine dubio statum perducta.

Igitur quia petiisti a nobis, quatenus monasterium Sancti Ill. positum in loco Ill. juris sanctae [Col. 0110B] Romanae, cui, Deo autore, deservimus Ecclesiae, tibi ad regendum, ac cum Dei timore dispensandum, emissa praeceptione, concedere deberemus: inclinati precibus tuis, per hujus praecepti seriem, supra scriptum monasterium integrum cum omnibus pertinentibus, a praesenti Ill. indictione, et donec, Deo jubente, advixeris, tibi concedimus, cum Dei timore regendum atque dispensandum: ea dumtaxat ratione, ut servos Dei monachos, qui in eodem monasterio sunt, vel quos aggregare potueris, sub castitate et modestia, sub regulari atque monachica disciplina, ut paterfamilias, foveas et gubernes, ita ut quotidianis diebus ac noctibus juges Deo laudes canere debeant: et ut luminariorum concinnationem atque restaurationem omnem sine mora procures. [Col. 0110C] Loca etiam monasterii urbana vel rustica, si forsitan ab aliquibus ablata vel perversa cognoveris, haec tuo studio juri 127 venerabilis monasterii elabores reducere: ut juxta quod a nobis es institutus, in omnibus et erga omnes, sollicitudinem pii studii gerens, possis a Deo mercedem suscipere, atque id quod a nobis decretum est, cunctis diebus vitae tuae inconcussa firmitate valeat subsistere.



XI. Privilegium.

Semper religiosis castamque vitam viventibus libenter in his, quae postulant, annuimus: ideoque petente te a nobis, cum tua congregatione, monasterium beati Ill. juris sanctae nostrae Ecclesiae constitutum [Col. 0110D] in hac Romana civitate, regione Ill. quatenus ibidem commanentes, et jugiter piis operibus vacantes, quotidie Deo laudes decantare debeatis.

Ob hoc, per hujus nostrae praeceptionis seriem, tibi tuaeque congregationi ipsum monasterium perenniter concessimus, videlicet ut nunquam te liceat tuamque congregationem exinde egredi, sed semper ibidem inhabitare: quia, ut dictum est, a nobis pietatis intuitu compatientibus vestrae peregrinationi, ipsum monasterium vobis est concessum.

Sed sicut statuimus vos exinde minime egredi, [Col. 0111A] ita firmamus, atque decernimus, nullum habere de nostris successoribus licentiam, vos exinde dejiciendi; sed semper esse monasterium, in quo Domino nostro Jesu Christo humani generis redemptori laudes decantare omnibus diebus congregatio vestra debeat.

In qua praeceptionis nostrae piaeque mentis dispositione subterscripsimus, et tibi proinde atque tuae congregationi pro aeterno munimine vestro tradidimus.



128 XII. Privilegium monasterii in alia provincia.

Si semper sunt concedenda, quae piis desideriis congruunt, quanto potius ea quae pro divini cultus praerogativa poscuntur, non sunt omni modo abneganda, [Col. 0111B] ut quae sunt a largitoribus non solum poscenda, sed etiam vi charitatis procul dubio exigenda.

Petis nos igitur, ut monasterio Ill. sancti Ill. in loco Ill. constituto, in quo praeesse dignosceris, privilegia sedis Apostolicae largiamur: quatenus sub jurisdictione sanctae nostrae, cui, Deo autore, deservimus Ecclesiae, constitutum, nullius ecclesiae jurisdictionibus submittatur.

Pro qua re piis votis faventes hac nostra autoritate, id quod a tua religione exposcitur, effectui mancipamus: et ideo omnem cujuslibet ecclesiae sacerdotem in praefatum monasterium jurisdictionem quamlibet, autoritatemve extendere, atque sua autoritate, nisi a Praeposito monasterii fuerit [Col. 0111C] invitatus, missarum solemnitatem celebrare, omnimodo inhibemus.

Curae ergo tuae sit, monasterii fratres, in quo praees, egregiis moribus ac vita irreprehensibili exornare, ut charitas tua, quos subjectis apostolicis privilegiis maluit inconcusse dotandos, desideret, aut potius anhelet, inviolabili coelestis affluentiae munere, diurnis sanctae disciplinae precibus decorandos.

Sit profecto communis et sincera vita, sit sobria communionis sinceritas, ut quibus mundus est mortuus ac sepultus, per incentiva contentionis vitia minime suscitetur: quia incassum quis et frustra laborare cognoscitur, si superbiae vitiorum auctrici colla submittere sentiatur. Sit excelsa in Deo humilitas, [Col. 0111D] quia per hanc electi arcem caelestium munerum possidebunt.

Sit igitur ante oculos mentis et corporis traditionum regula paternarum, ut unusquisque Praelatus noverit, qualiter 129 debeat imperare subjectis, ne dum aspera, et non unicuique fratri aptissima, videntur imponi, usque ad contemptum prorumpant de imperantis indiscretione subjecti.

Sit itaque moderata vivacitas, sit sollicitudinis supereminens in fratribus strenuitas, ut dum regulariter omnes, qui se Deo integerrime conferunt, pro [Col. 0112A] obedientiae linea bene servientes exhibeant temporalia, et ad gaudia caelestis patriae perveniant sempiterna. Et haec quidem, quae ad sollicitudinem pertinent, dixisse sufficiat.

Anta omnia vero Redemptoris nostri misericordiam, cui ingemiscimus redemptionem nostram expectantes, enixius cum singultibus et gemitibus expectemus, ut ea quae pietas flagitat, fragilitas humanae conditionis sufficienter atque confidenter de sui autoris suffragatione, adimpleat.



XIII. Praeceptum de concedendo Xenodochio.

[a 1Kb] Petentium desideriis ita nos convenit impertire assensum, ut tamen sequentibus temporibus, nullis Ecclesiastica utilitas valeat submitti dispendiis: nam [Col. 0112B] tunc petitorum postulatio congruum videtur suscipere effectum, quando venerabilia loca opportune ordinata, ad meliorem fuerint sine dubio statum perducta.

Igitur quia petiisti a nobis, quatenus Xenodochium, quod appellatur Ill. constitutum in Romana regione Ill. juris sanctae Romanae, cui, Deo autore, deservimus Ecclesiae, tibi ad regendum, emissa praeceptione, concedere deberemus: inclinati precibus tuis, per hujus praecepti seriem, supra scriptum Xenodochium, cum omnibus ei pertinentibus, a praesenti Ill. indictione, diebus vitae tuae, sub inferius ascripta conditione concedimus dispensandum.

130 Ea prorsus ratione, ut in eodem venerabili [Col. 0112C] loco lecti cum stratis suis tuo studio praeparentur, in quibus aegros semper suscipias et egenos, eisque curam adhibeas, et necessaria tribuas, confectionem idoneam infirmantibus atque indigentibus annue facias, atque praepares, vel omnia, quae infirmantium necessitati sunt utilia: medicos introducens, et curam aegris impendens, ut tali tuo studio Christus Deus noster possit placari, atque praesens praeceptio cunctis diebus vitae tuae maneat imperturbata, ne, si neglexeris, divinam indignationem incurras, et justa mercede tuae dispensationis frustreris.



XIV. Item aliud.

Qui in commissis sibi fidem propriam illibate exhibere [Col. 0112D] festinant, maxime ex quibus pauperum potest provenire consultum, ab iis nihil aliud agi creditur, quam si de proprio egentibus eleemosynam administrent.

Quod quia ita esse non est ambiguum, tibi Ill. sanctae nostrae Ecclesiae Notario, cum Dei auxilio, Xenodochium Ill. omnibus diebus vitae tuae providimus committendum: ea videlicet ratione, ut omnipotentis Dei prae oculis habens judicium, pure ac fideliter conversans, nullius hominum, pro fideli et pia operis conversatione, hujus rei cautelam habens prae oculis, ita te in commissis ejusdem Xenodochii [Col. 0113A] utilitatibus geras, ut curam infirmorum ibidem jacentium solertem ac fidelem necnon efficacem exhibere festines; quatenus apud hominum opiniones laudem acquiras, et omnipotenti Deo nullis de neglectu reprehensionum maculis submittaris.

Constituentes videlicet haec, quae a nobis, per praesentis nostrae praeceptionis autoritatem, decreta sunt, nostros etiam in futuro successores inconcussa modis omnibus conservare.



XV. 131 Praeceptum de Praepositatu.

Quantum nobis fidelium moderata sinceritas, et dispensatorum discreta laetificat puritas, tantum pastoralis providentiae cura nos sollicitat, in subjectis [Col. 0113B] meritorum cumulare suffragia: hinc enim et pietatis integritas compendium sustinet, et Apostolica Dei Ecclesia digne commissa meliori tantum flagravit statu.

Idcirco certis verisque indiciis experti de sinceritatis tuae certissima efficacia, quod Deum prae oculis praeferas, per hujus nostrae praeceptionis paginam, Praepositum te in memorata Basilica Beati Ill. quae sita est in loco Ill. esse cunctis diebus vitae tuae, a praesenti Ill. indictione, decernimus.

Et vero ratione servata, ut si qua expensa aut mercede, in quacumque re praedicta, necesse habuerit Basilica seu luminariorum concinnatione, a tua industria expendatur: ita videlicet, ut summam sollicitudinem et curam erga eandem sacrosanctam [Col. 0113C] Basilicam nihilominus exhibeas, quatenus valeas Deo omnipotenti ejusque Martyri complacere.

Statuentes per hujus nostrae praeceptionis paginam, et sub divini judicii obtestatione prohibentes, si studiose ejus a te fuerit in omnibus utilitas procurata, nulli licere diebus vitae tuae de eodem Praepositatu te suadere, potius quod a nobis decretum, servari devote statuimus.



XVI. Praeceptum de concedendo puero in monasterio.

Nihil credimus minui ab Ecclesiae jure, quoties ex bonis Apostolicis aliquid piis locis fuerimus largiti, praecipue tamen eis, providentia favente, qui in nomine Jesu Christi Dei nostri laudes jugiter solvunt.

[Col. 0113D] Igitur tibi Ill. Abbati Presbytero, et per te antefato venerabili Monasterio irrevocabili jure pro Monachorum Fratrum 132 congregatione, et stipendii victusque necessitate procuranda, a praesenti Ill. indictione, donamus, cedimus, atque largimur juri dominioque Monasterii, ut praemissum est, possidendos, ex patrimonio Ill. vel Monasterio Ill. seu in suprascripta familia tales natione Ill. ita ut cunctis diebus vitae eorum in eodem deserviant Monasterio, et omnes obedientiam vobis exhibeant, vel qui ex eis fuerint procreati, sicut certe servi propriae dominationis.

[Col. 0114A] Nec licentia sit cuiquam aliquem subtrahere, aut alienare, sed jure perpetuo loco venerabilis Monasterii, vel Diaconiae servire subjaceant in omnibus servitia exhibentes, in quibus fuerint imperati, et ordinati a congregatione illic constituta, ut certe propriae dominationis.

Quod si quisquam contra hujus nostrae praeceptionis atque donationis paginam venire tentaverit, sit autoritate beati Petri Apostolorum Principis anathematis vinculo innodatus, et perpetuae condemnationi summissus.

Quam praeceptionis paginam a nobis subscriptam tibi Abbati Ill. tuoque Monasterio contradidimus, pro futura cautela.



Privilegium Diaconias. XVII.
[Col. 0114B]

Dum pro adipiscendis coelestis regni gaudiis aeternis sunt procul dubio ad cultum divinae majestatis conferenda stipendia, omnino fas exigit, eo, quo valemus, annisu, quaecumque ad stabilitatis integritatem et profectum venerabilium pertinere noscuntur locorum, enucleate perficere, maxime in quibus omnipotenti Deo laudes referuntur, et sedula fratribus nostris subministratur alimonia, quatenus omnium indigentium, inopum etiam proselytorum, copiosa proficiant subsidia: et ex hoc Redemptori nostro hoc ipsum, quod ad gloriam sancti nominis ejus dignoscimur procurasse, sit acceptabile, nobisque ab eodem 133 omnium creatore Domino Deo nostro in aethereis arcibus conferatur remuneratio.

[Col. 0114C] Igitur quia postulat a nobis tua fidelitas, quatenus fundum Ill. etc.

Eum, a praesenti Ill. indictione, tuae magnitudini, et per te in eadem venerabili Diaconia, in perpetuum concedimus detinendum. Sed dispensator qui pro tempore fuerit in eadem venerabili Diaconia, id est, [a 1Kb] quando lucina perficitur, in eadem Diaconia pro remissione peccatorum nostrorum, omnes diaconites et pauperes Christi, qui ibidem conveniunt, Kyrie eleison exclamare studeant: ita sane: ut singulis quibusque Indictionibus pensio rationibus Ecclesiasticis ter a tua magnitudine, successoribusque tuis dispensatoribus, difficultate postposita, in perpetuum persolvatur, omnisque, qua indiget defensio, seu melioratio, indifferenter vobis sine [Col. 0114D] dubio procurantibus, efficiatur, nullaque praeterea ad dandam annue pensionem a tua magnitudine successoribusque tuis dispensatoribus mora proveniat, sed ultro actionariis sanctae nostrae Ecclesiae apto tempore persolvatur.

Statuentes autoritate beati Petri Principis Apostolorum, sub divini judicii obtestatione, et anathematis interdicto, ut nulli unquam nostrorum successorum Pontificum, vel alii cuilibet magnae parvaeque personae, liceat ipsum praenominatum fundum quoquomodo auferre, vel alienare: potius autem in propria utilitate, usu et potestate venerabilis [Col. 0115A] Diaconiae, pro sustentatione et alimoniis fratrum nostrorum Christi pauperum perpetuis maneat temporibus.

At vero qui observaverit hoc nostrum Apostolicum praeceptum, habeat gratiam maximam, vitamque aeternam a misericordissimo Domino Deo nostro consequi mereatur.



XVIII. 134 Privilegium.

Supernae miserationis respectu ad hoc regiminis curam suscepimus, ut juste precantium votis, et libramine aequitatis, cunctis in necessitatibus subvenire debeamus, praesertim iis, qui pro nomine redemptoris Domini Jesu Christi, totis se vitae temporibus, ad exhibenda sedula servitia, et canendas [Col. 0115B] potentias ejus, sub religionis habitu, septis monasterialibus contulerunt: nam pontificalibus meritis decoramur, dum ex mandato divino, exigente ratione, jure pertinentia cuique restituimus, et compassione pastorali, si quos arctat necessitas, consolamur.

Quia vero plurimis transactis annis, Monasterium, cui praeest tua religio, Ill. Abbas, coram synodali Collegio, porrecta petitione, innotuisti, possedisse jure inconcusso fundum Ill. et Ill. et quod talis sanctae recordationis praecessor supra scriptum fundum tuae congregationi restituisset: justum fore decernimus, autoritate beati Petri Apostolorum Principis, cujus licet meritis impares, dignatione tamen divina, vices gerimus, ut a praesenti Ill. indictione [Col. 0115C] atque perpetuis temporibus, eumdem fundum Ill. et III. Monasterium tuum, tuaque congregatio, absque qualibet annuali possideat functione, suoque jure defendat, propriisque usibus vindicet, nullusque temeritatis ausu a vobis auferre, quovis ingenio aut occasione, tentet vel temeret, sed perpetuo jure et proprietate maneant venerabilis loci.

Si quis autem, quod non optamus, hujus nostri fuerit ausus decreti paginam contra ire, vel molestiam inferre conatus fuerit parti vestrae, vinculo anathematis innodetur, et Judae percellatur maledictione traditoris; at vero observantes, ex meritis atque precibus Apostolorum, necnon Christi Confessoris Martini, vitae futurae praemiis perfruantur.



XIX. 135 Privilegium.

Summam gerentes sollicitudinem venerabilium locorum, quantum ex divino adjutorio possibilitas datur, de eorum stabilitate satagere studemus: hoc namque studio, et divina placatur clementia, et laus Christi ac Ecclesiae procuratur, et nos potiori fiducia, [Col. 0116A] pro impetranda venia delictorum, aeternam pietatem audemus implorare.

Igitur improbitate quorumdam petentium contigit, elapsis jam annis, ut loci antedicti Praeposito avaritia devicto, fundus III. et III. pupillorum, quo illorum alimentorum necessitas sustentabatur, locaretur; ipsaque dum extenditur annorum conditio, mors acciderit, et a jure jam dicti Orphanotrophii praemissa alienarentur loca, et Domino proprio frustrarentur, dumque necessitate victus arctatur locus, frequentia cessavit infantium, quibus deerat expensae providentia.

Ne ergo [a 1Kb] Cantorum deficeret ordo, atque hinc Dei Ecclesiae contumelia irrogaretur, eadem curiose inquirentes loca, a quibus ultra rationem detinebantur, [Col. 0116B] praecipientes venerabili restituimus loco: justum fore cernentes, ut pro laude Dei pupillos nutrientibus ministrarent, quae usibus excolebantur exterorum.

Praecipimus proinde, ut a praesenti Ill. indictione, et futuris perpetuisque temporibus, ex autoritate beati Petri Apostolorum Principis, cujus, licet meritis impares, vices tamen gerimus, Deo miserante, jam dictus fundus, cum omnibus ejus juribus redonatus, Orphanotrophii saepius dicti permaneat proprius sub inconcussa firmitate, utilitati ejus 136 vel infantium ministraturus: nec liceat cuiquam magno vel parvo eum conducere, aut ab utilitate ejus alienare, sed et semper usibus loci venerabilis et necessitatibus conservetur.

[Col. 0116C] Si quis itaque extiterit temerator, vel contra hujus decreti paginam venire tentaverit, anathematis vinculo insolubiliter innodetur, atque Judae traditoris maledictione condemnetur.



XX. [b 1Kb] Privilegium firmationis loci.

Quaecumque intuitu pietatis geruntur, inconvulsa debent firmitate manere: atque ita convenit studere, ut omnium jura perenni subsistant stabilita tempore, praesertim cum pro laude Domini Dei nostri devota sinceritate pauperibus Christi providentur subsidia vitae, eo nempe dicente: Beati misericordes, quoniam ipsi misericordiam consequentur (Matth. 5. v. 7); atque in se dicente redigi, quod [Col. 0116D] uni fuerit ex minimis factum.

Hac spe fretus, condidisse Diaconiam in honorem sanctae Dei genitricis semperque virginis Mariae Dominae nostrae, in loco Ill. venerabilis frater, dignosceris, opportune certus, quod mercedis praemia obtineas in futuro: ibique ob id contulisti, atque alii pro amore omnipotentis Dei nostri, fidelium offerre, [Col. 0117A] pro administratione pauperum ejus, et propter redimenda peccata, student.

Ne ergo aliquis aemulatione quadam contra salutem temerator existens, ex rebus semel Deo dicatis, aviditate devictus, abstrahat aut defraudet, nostrae ut autoritatis 137 praecepto venerabilis loci immunitas procuretur, sperasti.

Quapropter praecipimus, beati Petri apostolorum principis autoritate, per hujus decreti paginam, omnibus omnino qualibet dignitate praeditis et potestate, ut ex rebus ejusdem venerabilis diaconiae nemo praesumat quidquam auferre. Sed quidquid illud est, suo semper possideat jure, et omnia sibi vindicet concessa, vel si-qua fuerint oblata, ita ut sub tuitione et regimine ac dispensatione loci [Col. 0117B] Ill. maneat.

Sub judicii metu aeterni statuentes pontificali censura, atque sub anathematis interdicto, nullum existere temeratorem.



XXI. Privilegium, quando suo proprio loco conceditur.

Dum magna nobis cura insistit, pro stabilitate omnium locorum sanctorum cogitare, ut eorum devotissimae commoditatis proficiat integritas, convenit. Certe nos pro Ecclesia tam Ill. quam Ill. maximam gerere sollicitudinem, ne minus illic luminariorum concinnatio habere videatur, ob hoc de ejus propriis praediis, scilicet loca Ill. subter via Ill. in praefato venerabili titulo, pro usu et utilitate ejusdem sancti loci, atque presbyteri, qui omni tempore ejusdem [Col. 0117C] venerabilis tituli curam gesserit, perennibus ac perpetuis temporibus permansuros confirmamus supra scriptos. Ill. fundos, et praesenti Ill. indictione, et in perpetuum in usu et utilitate praefati tituli, ut dictum est, permansuros.

Statuentes apostolica censura, sub divini judicii obtestationibus, et anathematis interdictionibus, ut nullus nostrorum successorum pontificum, vel quaelibet magna parvaque persona, ipsos praenominatos fundos ab eodem venerabili titulo et usu presbyteri auferre, vel alienare 138 praesumat. Sed nec presbyteri, [a 1Kb] aut Visitatores, qui ejusdem sancti loci in tempore curam gesserint, audeant cartulam, aut aliud quodlibet munimen, exinde cuiquam emittere; potius autem, ut praefati sumus, firma stabilitate [Col. 0117D] in usu et utilitate ipsius sancti loci, vel omnium ejus presbyterorum, perpetuis permaneant temporibus.



XXII. Privilegium ad confirmationem monasterii.

[b 1Kb] Desiderium quod ad religiosum propositum et sanctorum locorum stabilitatem pertinere monstratur, sine aliqua est, Deo autore, dilatione perficiendum, ut quoties in quibusdam ejus utilitatibus et commodis nostrorum assensuum, et solitae apostolicae [Col. 0118A] autoritatis exposcitur praesidium, ultro benignitatis intuitu nos conveniat subvenire, et jura, pro integra securitate, ex ratione solidare; ut ex hoc ipsius venerabilis loci Ill. salus et indemnitas proficiscatur, et nobis quoque lucri potissimum praemium a conditore omnium Deo in sidereis arcibus praescribatur.

Convenit reverentiae Ill. nos implorasse, ut praefatum monasterium sancti Ill. autoritatis serie muniamus, et omnia ei pertinentia perenni jure ibidem inviolabiliter permanenda confirmemus.

Propterea flexi precibus tuis, per hujus praeceptionis paginam statuentes, decernimus et cuncta loca urbana, vel rustica, id est, massas, casales, diversa praedia, culta vel inculta, colonos vel familias, [Col. 0118B] quae praecepto per Ill. et Ill. et Ill. in eodem venerabili monasterio concessa sunt, vel etiam per alias monitiones in eodem pio loco advenerint, sicuti omnia praefatum tuum monasterium detinuit temporibus sanctae recordationis Ill. atque Ill. praedecessoris nostri, ex 139 nunc cum magna securitate, quietus debeas possidere: et per te etiam venerabili tuo monasterio, vel successoribus tuis abbatibus, sit facultas possidendi ac tenendi; ut jurisdictione in perpetuum fruentes defendant, et in utilitatibus ejusdem pii loci perenniter proficiant.

Pro quo, sub divini judicii obtestatione promulgantes, decernimus, ut nullo modo cuiquam publicae actionis virorum vel etiam cujuscunque sit dignitatis magnae vel parvae personae, cuilibet liceat habere [Col. 0118C] jurisdictionem in dicto monasterio, massis, fundis, casalibus, praediis, cultis vel incultis, vel aliis possessionibus, colonis etiam et familiis, vel diversis rebus, ubicumque detinere videmini, nec quispiam horum ex eodem pio loco auferre, aut diripere praesumat, neque ullam laesionem, aut contrarietatem malam in ipso beati Ill. monasterio, atque omnibus annexis ei pertinentibus, pro quovis ingenio aut argumento, inferre audeat, potius autem jure perpetuo in eodem venerabili monasterio, ut superius affatum est, proficiat, et in potestate atque ditione religiositati tuae vel omnibus successoribus tuis abbatibus perenniter permaneat disponendi atque possidendi licentia.

[Col. 0118D] Si quis autem temerario ausu, contra hujus nostrae apostolicae praeceptionis seriem, pie a nobis promulgatam, venire vel agere tentaverit, sciat se Domini nostri et apostolorum principis Petri anathematis vinculo innodatum, et cum diabolo et ejus atrocissimis pompis, atque cum Juda traditore Domini Dei et salvatoris nostri Jesu Christi, in aeternum igne concremandum, simulque in chaos demersus cum impiis deficiat.

Qui vero intuitu pietatis custodes, et obedientes, atque observantes hujus nostrae salutiferae praeceptionis [Col. 0119A] extiterint, benedictionis gratiam, et coelestis retributionis aeterna gaudia a justo judice Domino Deo nostro consequi merceantur.



XXIII. 140 Privilegium, quando loca quae ablata sunt in monasterio, in usus pristinos restituuntur.

Divinae praeceptionis monent cunctos eloquia, ut quoties res aliena contra rationis ordinem a quoquam detinetur, aequitate debeat imminente restitui.

Constat siquidem fundum Ill. in loco Ill. constitutum qui dudum a tuo monasterio detinebatur ab [Col. 0120A] Ill. et Ill. fuisse illicite invasum, et usque hactenus detentum.

Nunc igitur, quoniam, supernae pietatis gratia suffragante, praedictum monasterium tuum, nos sicut ex antiquitus fuit, denuo confirmamus, statuimus, ut hoc, quod suum est, debeat sine cunctatione recipere.

Ea de re hujus privilegii autoritate confirmantes, ante dictum locum in praefato monasterio constituimus, quatenus ad jus ejusdem monasterii, de quo ablatum fuerat, revertatur, et in ipsius dominio sine ambiguitate permaneat.

Statuentes, etc.




[Col. 0119]
DISSERTATIONES AD LIBRUM DIURNUM.



DISSERTATIO PRIMA. APPENDIX AD NOTAS CAPITIS PRIMI, de Indiculo scribendae epistolae.

[Col. 0119B] 143 I. Dubitare non licet, litteras pontificias ita aliquando inscriptas fuisse, ut nomen suum pontifex postponeret nomini illius, ad quem scriberet: id enim plurimae pontificum epistolae aperte docent.

II. Quo primum tempore usus iste coeperit, definiri non potest, quando quidem epistolae, quae circumferuntur datae ante Damasi Siriciique aetatem, aut dubiae sunt, aut certo supposititiae, praeter paucas, quae probatorum Scriptorum libris inseruntur.

III. Quamdiu manserit, ex eo constat, quod a Damasi Siriciique temporibus deduci potest ad nonum saeculum traditio, qua tam diu servatus ostenditur.

IV. Traditio eo certior est, quo infirmiora sunt argumenta duo, quae in contrarium afferri queunt. Primium est, referri epistolas unius ejusdemque papae [Col. 0119C] utroque modo inscriptas. Alterum, regesta Leonis Magni, Gregorinque pariter Magni, quibus nulla fuerunt primis saeculis numerosiora, plena esse epistolis, in quibus nomen pontificis priore loco ponitur.

V. Fatendum est sub finem quarti saeculi, quintique initium, utriusque modi inscriptiones usitatas esse: sed fatendum simul, a Leone Magno, qui anno 440 Pontificatum inivit, usque ad Joannem VIII, qui ann. 872 sedere coepit, unicum morem invaluisse, postponendi nempe nominis pontificis.

VI. Neque credendum regestis Leonis Gregoriique, propterea quod a collectoribus neglectae sint solemnes epistolarum inscriptiones ac subscriptiones, quas probati auctores alii suis scriptis inseruerunt. Cum enim collectores vellent parcere fastidio lectorum, [Col. 0119D] quod perpetua ejusdem formulae repetitio pareret, contenti sunt dicere, quis, cui scriberet, et qua de re: sed haec postea prolixius. Nunc texenda traditioni series, praemissis tamen cautionibus sex.

144 VII. Prima. Mos ille, de quo loquimur, non [Col. 0120B] repente inductus est, sed paulatim, aliis aliter epistolis ejusdem pontificis inscriptis, donec quinto tandem saeculo penitus invaluerit: idem videtur fuisse desinendi, qui incipiendi modus.

Secunda. Non sunt, ut jam monui, consulenda super ea quaestione regesta pontificum, qui a quarto saeculo ad nonum sederunt: collectores enim solemnes inscriptiones subscriptionesque praetermiserunt. Epistolae igitur S. Leonis, quae in recentiori editione Operum solemnem formulam praeferunt, aliunde acceptae sunt ab editore nupero, et adjectae collectioni veteri.

Tertia. Quorum pontificum epistolae suis a collectoribus detruncatae sunt, minutaeque quasi capite et pedibus, illae si quando apud probatos autores [Col. 0120C] aliis insertae scriptis reperiuntur, integrae sunt, ut plurimum, et hinc idcirco petendae.

Quarta. Cum pontifices vel sententias damnationis in aliquos, ut Vigilius in Rusticum et Sebastianum, vel ad homines communione privatos, ut Felix ad Acacium, scribunt, tunc nomen suum praeferunt, quod ratio et judicii, et fidei jubet.

Quinta. Nonnullis videntur pontifices, cum praecellentibus quibusdam personis scriberent, nomen suum postposuisse; cum inferioribus, praeposuisse. Id ut a vero abesse demonstremus, in texenda traditionis serie, exemplis utemur epistolarum ad imperatores, episcoporum coetus, et privatas personas datarum.

Sexta. In traditionis serie servabitur ordo succedentium [Col. 0120D] sibi pontificum; nec ullus omittetur, cujus habeantur epistolae, vel germanae, vel honorificam inscriptionem subscriptionemque continentes. Haec enim nota docet epistolas a collectoribus relatoribusque non fuisse mutilatas.



SAECULO IV.
[Col. 0121A]

Damasus sedere coepit ann. 367.

Dilectissimis fratribus Acholio, Eurydico, Severo, Uranio, Philippo et Joanni, Damasus.

Dilectissimo fratri Acholio, Damasus.

Siricius ann. 385.

Dilectissimo fratri Anysio, Siricius.



SAECULO V.

Innocentius ann. 402.

Dilectissimo fratri Anysio, Innocentius.

145 Dilectissimo fratri Rufo, Innocentius.

Bonifacius I. ann. 418.

Dilectissimo fratri Rufo, Bonifacius. Eadem inscriptione aliae duae sunt ejusdem ad eumdem epistolae.

[Col. 0121B] Dilectissimis fratribus universis episcopis per Thessaliam constitutis, Bonifacius.

Dilectissimis fratribus Rufo, et caeteris episcopis per Macedoniam, Achaiam, Thessaliam, Epirum veterem, Epirum novam, Praevalem, et Daciam constitutis, Bonifacius.

Celestinus ann. 423.

Dilectissimis fratribus Perigeni, Dynato, etc. Epispiscopis per Illyricum, Celestinus.

Dilectissimo fratri Nestorio, Celestinus.

Xystus III. ann. 432.

Dilectissimis fratribus universis episcopis Synodo apud Thessalonicam congregandis, Xystus.

Dilectissimo fratri Proclo, Xystus.

Dilectissimis fratribus universis episcopis per Illyricum [Col. 0121C] consistentibus, Xystus.

Leo I. ann. 440.

Dilectissimo fratri Anatolio, Leo. Eadem inscriptione aliae duae sunt ejusdem epistolae ad eumdem.

Dilectissimis fratribus episcopis Metropolitanis per Illyricum constitutis, Leo. Eadem inscriptione est alia ad Metropolitanos per Achaiam.

Gloriosissimo et clementissimo Theodosio Augusto, Leo episcopus, et sancta Synodus Romae collecta.

Gloriosissimae et clementissimae filiae Pulcheriae Augustae, Leo episcopus, etc.

Dilectissimis fratribus universis episcopis per Viennensem provinciam, Leo.

Dilectissimis fratribus Constantino, Audentio, etc. [Col. 0121D] Leo papa.

Dilectissimo fratri Ravennio, Leo.

Hilarus ann. 461.

Dilectissimo fratri Ascanio, Hilarus episcopus. Eadem inscriptione sunt aliae quatuor ad Leontium Arelatensem.

Dilectissimis fratribus episcopis provinciae Viennensis, Lugdunensis, Narbonensis primae et secundae, et Alpium Penninarum, Hilarus episcopus. Est ad eosdem eadem inscriptione altera epistola.

Dilectissimis fratribus Victuro, Ingenuo, etc., Hilarus.

Simplicius ann. 467.

Dilectissimo fratri Zenoni, Simplicius. Eadem inscriptione ad Acacium binas litteras dedit.

[Col. 0122A] Felix ann. 483.

146 Gloriosissimo ac serenissimo filio Zenoni, Felix episcopus, in Domino salutem.

Dilectissimo Fratri Zenoni, Felix.

Gelasius ann. 492.

Dilectissimo fratri Euphemiano, Gelasius. Eadem inscriptione bis ad Honorium Dalmatiae episcopum, semel ad Aeonium Arelatensem, semel pariter ad Rusticum Lugdunensem.

Dilectissimis fratribus universis episcopis per Dardaniam constitutis, Gelasius episcopus. Eadem inscriptione ad episcopos per Lucaniam, Brutios et Siciliam, et ad Orientales.

Anastasius ann. 496.

Gloriossimo et clementissimo filio Anastasio Augusto, [Col. 0122B] Anastasius episcopus.

Symmachus ann. 498.

Dilectissimo fratri Aeonio Symmachus. Est et alia ad eundem eadem inscriptione. Sunt aliae duae ejusdem inscriptionis ad Caesarium Arelatensem.

Dilectissimo atque charissimo fratri Laurentio Mediolanensis Ecclesiae archiepiscopo, Symmachus episcopus, in Domino salutem.

Dilectissimis fratribus episcopis Afris, Symmachus. Eadem inscriptione ad Episcopos per Galliam consistentes.



SAECULO VI.

Hormisdas ann. 514.

Dilectissimo fratri Remigio, Hormisda. Eandem inscriptionem praeferunt epistolae ad Dorotheum, [Col. 0122C] Joannem, Sallustium.

Dilectissimis fratribus universis episcopis per Hispaniam constitutis, Hormisda. Ejusdem modi est epistola ad episcopos per Boeticam.

Dilectissimo fratri Caesario, vel his qui sub dilectionis

tuae ordinatione consistunt, Hormisda.

Felix IV ann. 526.

Dilectissimo fratri Caesario, Felix.

Bonifacius II ann. 530.

Dilectissimo fratri Caesario, Bonifacius.

Joannes II ann. 533.

Gloriosissimo et clementissimo filio Justiniano Augusto, Joannes episcopus urbis Romae.

Dilectissimis fratribus universis episcopis per Gallias constitutis, Joannes.

[Col. 0122D] Dilectissimo fratri Caesario, Joannes.

Agapetus ann. 535.

147 Dilectissimo fratri Caesario, Agapetus.

Dilecto fratri Petro, Agapetus.

Vigilius ann. 540.

Dilectissimo fratri Caesario, Vigilius. Eadem est inscriptio ad Eutherium, et iterum ad Caesarium.

Gloriosissimo et clementissimo filio Justiniano, Vigilius.

Dilectissimo fratri Mennae episcopo, Vigilius episcopus. Eadem inscriptio est trium epistolarum ad Auxanium Arelatentem, eadem et ad Aurelianum.

Dilectissimis fratribus universis episcopis omnium provinciarum per Gallias, qui sub regno vel potestate [Col. 0123A] gloriosissimi filii nostri Childeberti Regis Francorum constituti sunt: sed et his, qui ex antiqua consuetudine ab Arelatensi consecrati sunt, vel consecrantur episcopo, Vigilius.

Eadem inscriptio epistolae ad eosdem de Aureliano, cui suas vices committit: uno verbo nulla est Vigilii epistola, ne ipso quidem Constituto excepto, quae non eamdem inscriptionis formam praeferat, praeterquam quae excommunicationis sententiam adversus Rusticum et Sebastianum continet, quaeque ad universam Ecclesiam dirigitur: in illa enim judex reis, in ista caput membris scribit.

Pelagius I ann. 555.

Dilectissimis fratribus Gaudentio, Maximiano, Gerontio, Justo, Terentio, Vitali et Laurentio, per Tusciam [Col. 0123B] annonariam, Pelagius.

Dilectissimo fratri Sapaudo, Pelagius. Sunt aliae tres ad eumdem eadem inscriptione.

Domino filio gloriosissimo atque praecellentissimo Childeberto Regi, Pelagius episcopus. Sunt aliae tres pariter ad eumdem eodem modo inscriptae.

Pelagius II ann. 577.

Dilectissimo fratri Annachario, Pelagius urbis Romae episcopus.

Dilectissimis fratribus Eliae, aliisque episcopis, universis filiis in Istriae partibus constitutis, Pelagius episcopus sanctae Ecclesiae Catholicae urbis Romae. Sunt aliae duae ejusdem modi ad eosdem.

Gregorius I ann. 590.

Nulla est in toto ipsius Regesto epistola, quae non sit [Col. 0123C] a collectore, suis, quas haberet, solemnibus formulis spoliata: habuisse tamen omnes, vel ex eo uno apertum est, quod ad saeculares viros feminasque multae datae sint, nec ulla tamen Domini Dominaeque nomen in epigraphe praeferat, quamvis id numquam omissum Joannes Diaconus tradat. Accedit, quod cum Gregorius in epistolis, eodem Diacono teste, post Joannis Constantinopolitani insolentem arrogantiam, se semper servum servorum Dei inscriberet, nullae tamen, ut nunc habentur, 148 hanc inscriptionem praeferant; deinde cum epistolas Pelagii II ad Istriae episcopos scripserit, usitatamque formam in iis servaverit, credibile non est eum a more praedecessoris recessisse. Quid quod alienum a ratione videtur, eum, qui se prae humilitate servum servorum Dei [Col. 0123D] dixerit, nomen suum, aut jubentis Imperatoris more, aut edicentis Praetoris modo, praeposuisse. Denique epistola ad Etherium Arelatensem commendatitia Augustini in Angliam proficiscentis, quae in Regesto caret omni forma, refertur a Beda lib. I Hist. cap. 25, cum idonea inscriptione et subscriptione, Reverendissimo et sanctissimo fratri Etherio Coepiscopo, Gregorius servus servorum Dei. Et in fine: Deus te incolumem custodiat, reverendissime frater. Ejusdem formae epistola ad Virgilium Etherii successorem, et ad Augustinum Eboracencem episcopum ab eodem Beda refertur cap. 28 et 29. Quin etiam cap. 30, ad Mellitum Abbatem, Dilectissimo filio Mellito abati, Gregorius servus servorum Dei.
[Col. 0124A]

Et ad Regem Edilbertum, Domino gloriosissimo atque praecellectissimo filio Edilberto Anglorum Regi, Gregorius episcopus. Et in fine: Incolumem excellentiam vestram gratia superna custodiat, Domine fili.



SAECULO VII.

Bonifacius IV ann. 607.

Domino excellentissimo atque praecellentissimo Regi Anglorum Athelberto, Bonifacius episcopus, servus servorum Dei.

Bonifacius V ann. 617.

Dilectissimo fratri Justo, Bonifacius

Viro glorioso Edwino Regi Anglorum, Bonifacius episcopus, servus servorum Dei.

Dominae gloriosae filiae Edelburgae Reginae, Bonifacius episcopus, servus servorum Dei.
[Col. 0124B]

Honorius I ann. 626.

Domino excellentissimo atque praecellentissimo filio Edwino Regi Anglorum, Honorius episcopus, servus servorum Dei. Et in fine: Incolumem excellentiam vestram gratia superna custodiat.

Dilectissimo fratri Honorio, Honorius. Subscriptio. Deus te incolumem custodiat, dilectissime frater.

Martinus I ann. 649.

Domino piissimo et serenissimo victori, triumphatori, filio, diligenti Deum et Dominum nostrum Jesum Christum, Constanti Augusto, Martinus episcopus servus servorum Dei. Subscriptio. Piissimum Domini Imperium superna gratia custodiat, et omnium gentium cervices ei subdat.

149Electo spirituali consensu catholicae Carthaginensium [Col. 0124C] Ecclesiae, et omnibus qui ei subsunt, episcopis, Clericis, Populisque Christi amantibus, Martinus servus servorum Dei, ejus gratia episcopus sanctae catholicae et apostolicae romanae Ecclesiae.

Joanni episcopo Philadelphiae, Martinus servus servorum Dei, sanctae ejus catholicae et apostolicae Ecclesiae Romanorum episcopus. Eadem forma inscribitur epistola ad Theodorum, Esbrutiorum episcopum, Antonium Bocathorum, Paulum Thessalonicae.

Gregorio Archimandritae, Martinus servus, etc., ut supra.

Eodem modo inscribitur epistola ad Pantaleonem, Petro illustri, Martinus servus servorum Dei, etc.

Dilectis fratribus qui sanctae Christi Dei nostri civitati, nempe Hierosolymitanae sedi sacerdotaliter [Col. 0124D] subsunt, orthodoxis episcopis, presbyteris, Diaconis, Praefectis Monasteriorum, Monachis, Ascetis, Populis Christum diligentibus: similiter et iis qui censentur sub Antiochena sede, Martinus, etc.

Christum diligenti Clero et Populo sanctae Dei catholicae Thessalonicensium Ecclesiae, Martinus, etc.

Vitalianus ann. 655.

Domino excellentissimo filio Oswio Regi Saxonum, Vitalianus episcopus, servus servorum Dei.

Adeodatus ann. 667.

Dilectissimis fratribus universis episcopis in Galliae partibus commorantibus, Adeodatus.

Agatho ann. 678.

Dominis piissimis et serenissimis, victoribus ac [Col. 0125A] Triumphatoribus, charissimis filiis, amatoribus Dei et Domini nostri Jesu Christi, Constantino Majori Imperatori, Heraclio et Tiberio Augustis, Agatho episcopus, servus servorum Dei. Subscriptio. Piissimorum Dominorum Imperium gratia superna custodiat, eique omnium gentium colla substernat. Ejusdem modi est sequens altera epistola ad eosdem.

Leo II ann. 683.

Piissimo et tranquillissimo Domino, victori et triumphatori, filio, dilecto Dei et Jesu salvatoris nostri Jesu Christi, Constantino Imperatori, Leo episcopus, servus servorum Dei. Subscriptio. Piissimum Domini Imperium gratia superna custodiat, etc., ut supra.

Dilectissimis fratribus universis Ecclesiarum Praesulibus [Col. 0125B] per Hispaniam constitutis, Leo. Subscriptio. Deus vos incolumes custodiat, dilectissimi fratres.

Dilectissimo fratri Quiricio, Leo.

Domino glorioso filio Simplicio Comiti, Leo servus servorum Dei.

Domino excellentissimo filio Ervigio, Leo. Subscriptio. Incolumem 150 excellentiam vestram gratia superna custodiat.



SAECULO VIII.

Joannes VII ann. 705.

Dominis eminentissimis Etelredo Regi Merciorum, et Alfrido Regi Decrorum et Berniciorum, Joannes papa.

Gregorius II ann. 714.

Domino glorioso filio Carolo Duci, Gregorius [Col. 0125C] papa.

Reverentissimo et sanctissimo fratri Bonifacio coepiscopo, Gregorius servus servorum Dei.

Gregorius III ann. 731.

Reverentissimo et sanctissimo fratri Bonifacio coepiscopo, ad illuminationem gentis Germaniae, vel circumquaque in umbra mortis morantibus gentibus in errore constitutis, ab hac Apostilica sede directo, Gregorius servus servorum Dei.

Dilectissimis nobis episcopis in Provincia Bajoariorum et Alamannia consitutis Wigoni, Lindoni, Rodulpho, Vinilo seu Addae, Gregorius papa.

Domino excellentissimo filio Carolo Subregulo, Gregorius papa. Ejusdem modi est altera.

Reverentissimo et sanctissimo fratri Bonifacio Gregorius [Col. 0125D] servus servorum Dei.

Zacharias ann. 741.

Reverentissimo et sanctissimo fratri Bonifacio, Zacharias servus servorum Dei. Sunt et aliae septem ejusdem ad eumdem pari inscriptione.

Dilectissimo nobis Burchardo sanctae Ecclesiae Wirtziburgensis episcopo, Zacharias papa.

Dilectissimis nobis Reginfrido Rotomagensi episcopo, (tum recensitis aliis undecim) et caeteris amantissimis coepiscopis, presbyteris etiam, et Diaconis, cunctisque orthodoxis ecclesiarum Dei Clericis apostolicam doctrinam tenentibus, Zacharias divina gratia praeditus, apostolicae sedis Pontifex, servus autem servorum Dei, in Domino salutem dicit.
[Col. 0126A]

Stephanus II. ann. 752.

Domino excellentissimo filio Pipino regi, Stephanus papa. Ejusdem formae est inscriptio alterius epistolae ad Pipinum, Carolum et Carolomannum, nisi quod Pipinum vocat suum spiritualem compatrem.

Paulus I ann. 757.

Domino excellentissimo filio, et nostro spirituali compatri, Pipino Regi Francorum, et Patricio Romanorum, Paulus papa. Aliae sex epistolae ad eumdem eamdem praeferunt inscriptionem, atque etiam subscriptionem. Incolumem excellentiam vestram gratia superna custodiat.

151 Stephanus III ann. 767.

Domnae Religiosae filiae Bertradae, Deo sacratae, seu Domno filio regi Francorum, et patricio Romanorum, [Col. 0126B] Stephanus papa. Subscriptio. Incolumem religiositatem vestram, atque excellentiam tuam gratia superna custodiat.

Dominis excellentissimis filiis Carolo et Carolomanno Regibus Francorum, et Patriciis Romanorum, Stephanus papa. Subscriptio. Incolumem, etc.

Hadrianus I ann. 770.

Domino excellentissimo filio Carolo regi Francorum et Longobardorum, atque Patricio Romanorum, Hadrianus papa. Subscriptio. Incolumem, etc. Sunt aliae tredecim ad eumdem eadem forma inscriptionis et subscriptionis.

Dilecto fratri Tarasio Patriarchae, Hadrianus servus servorum Dei.

Leo III ann. 795.
[Col. 0126C]

Domino excellentissimo filio Kenulpho, regi Merciorum provinciae Saxoniae, Leo papa.

Domino piissimo et serenissimo, victori ac triumphatori, filio, amatori Dei ac Domini nostri Jesu Christi, Carolo Augusto, Leo episcopus, servus servorum Dei. Subscriptio. Piissimum Domini Imperium, etc. Sunt aliae novem ad eumdem ejusdem formae.

Gregorius IV ann. 827.

Dilectissimis fratribus universis coepiscopis, per Galliam, Germaniam, Europam, et per universas provincias constitutis, Gregorius servus servorum Dei.



SAECULO IX.

Post Gregorios tres, II, III, et IV, qui constantes non fuerunt in retinendo uno scribendi modo, sed [Col. 0126D] aliquando hunc, aliquando istum usurparunt, constanter Leo IV nomen suum praeposuit, Leonisque exemplum consequentes Pontifices secuti sunt. Semel tamen Formosus, semel etiam Benedictus VII nomen suum subjunxit: ille, cum ad episcopos Angliae, iste, cum ad Gallos et Germanos scriberet. Verum utraque epistola non magnam facit fidem: nam quae Formosi, vulgo dicitur vitio non carere; quae Benedicti, non ita pridem e latebris prodiit: et cum id restituat, quod olim Symmachus constituisset, etiam inscriptio Benedicti Symmachi inscriptionem imitata dici potest.

Quin et tunc temporis abstinuerunt Pontifices ab appellatione Domini Dominaeque, cum saecularibus [Col. 0127A] literas darent, etiam Imperatoribus atque Reginis: quamquam Joannes VIII semel epistolam 92 ita inscripsit: Dilectissimae filiae Domnae Angelbertae Imperatrici, piae memoriae 152 Ludovici invictissimi Imperatoris conjugi, serenissimae Augustae.

Imo Nicolaus I passim praetermisit solemnem subscriptionem, qua praedecessores utebantur, nec jam incolumem custodiri a superna gratia eum precabatur, cui scribebat: sed vel optamus, etc., apposuit, vel bene vale, vel aliud simile. Acceptum tamen a majoribus morem epistola 36 et 67 retinuit. Nicolaum imitati sunt successores, nisi quod Joannes VIII veterem morem semel, aut iterum observavit.

Gregorius VII induxit in morem, qui postea obtinuit, [Col. 0127B] ut salutem et Apostolicam benedictionem iis impertiretur, quibus literas daret.

Ex his quae hactenus allata sunt, possunt conducibilia quaedam ad historiam Ecclesiasticam concludi.

I. Circa noni saeculi initia formulas Diurno Libro comprehensas paulatim desuefactas esse.

II. Id eo tempore contigisse, quo magnae conversiones rerum factae sunt, expulsisque Italia Exarchis, et everso Longobardorum regno, non mediocre dominium Apostolica sedes obtinuit.

III. Non repente consuetudinem veterem abolitam esse, sed quasi per partes, ne miraretur orbis, et forsan reclamaret.

IV. Mirum videri, quod Bernardinus Ferrarius [Col. 0127C] refert lib. II de antiquis Ecclesiasticis epistolis, de salute et Apostolica benedictione a summis Pontificibus in fronte litterarum impertita iis, quibus scriberent. »Hanc consuetudinem, inquit, quemadmodum a Cleto Romano Pontifice primum invectam tradunt Polydorus Virgilius de Invent. rerum lib. VIII, cap. 2, et Gilbertus Genebrardus in Chronolog. lib. III, ad ann. Christi 93 in Cleto; ita ab eo mutuatos reliquos deinde Pontifices constanter retinuisse affirmant.« Id vero quis non miretur, cum ante Gregorium VII, qui saeculo undecimo sedit, aut nullus, aut vix ullus ea salutatione reperiatur usus. Unde vero asseri possit Cletus fuisse hujus salutationis autor, nullus scio, cum nullae habeantur [Col. 0127D] ipsius epistolae, neque scriptores Polydoro Virgilio Genebrardoque majores, monimentis litterarum hac de re quidquam tradiderint. Quod ille salutem precatus sit, gratiamque Dei more Apostolorum iis, ad quos scriberet, admodum credibile est. Verum non de salute, sed de Apostolica benedictione agitur, quam se impertiri nullus Apostolus suis litteris praefatus est.

Erit forte qui optet, ut postquam expositum est, qua forma Pontifex inscriberet subscriberetque literas, quas aliis daret, ostenderetur deinceps, quae forma inscriptionis esset, quae subscriptionis literarum, quas ab aliis acciperet. Verum id quoniam non pertinet ad Diurnum Librum, in quo quae agenda pontifici praescribuntur, non quae ab aliis, omitti [Col. 0128A] jure posset: praesertim cum ad arbitrium quisque suum scripsisse 153 videatur, nec constanter idem modus ab omnibus, etiam unius dignitatis, puta Imperatoriae, Augustae, etc., observatus reperiatur.

Non erit tamen alienum ab argumento breviter referre, quid super ea re sub finem sexti saeculi, quando sedit Gregorius Magnus, aliisque duobus sequentibus totis, a Principibus, Augustis, Patritiis, etc., usurpatum sit: quamquam pauca admodum reperiantur, sive in collectionibus pontificiarum literarum, sive apud Annalium Ecclesiasticorum scriptores exempla, aliunde vero curiosius inquirere operae pretium non est.

Imperator ad summum Pontificem, ann. 682. Flavius Constantinus fidelis in Jesu Christo Deo Imperator [Col. 0128B] Leoni, sanctissimo et beatissimo Archiepiscopo veteris et clarissimae urbis Romae, et aecumenico Papae. Subscriptio piissimi imperatoris: Deus te in multa tempora custodiat, sanctissime et beatissime Pater.

Ann. 687. Imperator Caesar Flavius Justinianus fidelis in Jesu Christo, pacificus, pius, perpetuus Augustus, Joanni sanctissimo ac beatissimo antiquae almae urbis Romae atque universali Papae. Et diva manu: Divinitas te servet per multos annos, sanctissime ac beatissime Pater.

OEcumenica Synodus: Sanctum et universale Concilium, quod per Dei gratiam, et piam sanctionem piissimi ac fidelissimi magni Imperatoris Constantini congregatum est, in hac a Deo conservanda et regia [Col. 0128C] Constantinopoli nova Roma, in secreto sacri palatii dicto Trullo, sanctissimo ac beatissimo Papae senioris Romae Agathoni in Domino salutem.

Synodus Africana universalis ad summum Pontificem: Domino beatissimo, Apostolico culmine sublimato, Patri Patrum Theodoro Papae, et summo omnium Praesulum Pontifici. Columbus primae sedis Episcopus Concilii Numidiae, et Stephanus primae sedis Episcopus Concilii Byzaceni, et Reparatus Episcopus primae sedis Concilii Mauritaniae, et universi Episcopi de tribus Conciliis antedictis Africanae Provinciae.

Patriarcha ad summum Pontificem ann. 712: Sanctissimo et beatissimo fratri et comministro, Domino [Col. 0128D] Constantino, Joannes indignus Episcopus in Domino salutem. Subscriptio. Fortis in Domino ora pro nobis, sanctissime et beatissime frater.

Primas Africae ad summum Pontificem: Domino beatissimo et honorabili sancto fratri Theodoro Papae, Victor.

Episcopus ad summum Pontificem, ann. 741. Domino carissimo, summi Pontificatus infula praedito, viro Apostolico, Zachariae, Bonifacius servus servorum Dei.

Reverentissimo Patri, dilectissimo Domino, cum timore et tremore venerando Magistro, Apostolici honoris privilegio praedito, Pontificatus infula Apostolicae sedis sublimato Zachariae, Bonifacius exiguus servus 154 vester, licet indignus et ultimus, tamen Legatus [Col. 0129A] Germanicus devotissimus, optabilem in Christo immarcescibilis caritatis salutem.

Observa I. Constantinum Pogonatum et Justinianum II nomen suum nomini Leonis II Pontificis praeponere, nec secutos Marciani in litteris ad Leonem I exemplum: Leoni reverendissimo Episcopo Ecclesiae gloriosae civitatis Romae, Marcianus; secutos tamen formam Justini et Justiniani I. Ille enim ad Hormisdam: Victor Justinus, pius, felix, inclytus, triumphator, semper Augustus, Hormisdae sanctissimo ac beatissimo Archiepiscopo almae urbis Romae, et Patriarchae. Hic ad Joannem II. Victor Justinianus, pius, felix, inclytus, triumphator, semper Augustus, Joanni sanctissimo Archiepiscopo almae urbis Romae et Patriarchae. Et ad Agapetum: Imperator Caesar [Col. 0129D] Flavius Justinianus, Alemannicus, Gothicus, Francicus, Germanicus, Anticus, Alanicus, Vandalicus, Africanus, pius, felix, inclytus, victor ac triumphator, semper Augustus, Agapeto sanctissimo Archiepiscopo almae urbis Romae, et Patriarchae.

Observa II. neque in collectionibus pontificiarum epistolarum, neque apud Baronium reperiri ullius Augustae epistolam ad summum Pontificem cum solemni forma, praeterquam Pulcheriae ad S. Leonem, quae ejusdem modi cum forma, qua Marcianus usus est.

Observa III. oecumenicam Synodum sextam nomen Pontificis postposuisse suo, in quo exemplum quartae referentis ad S. Leonem I, de rebus actis Chalcedone, imitata est. Relatio enim sic inscribitur: Sancta [Col. 0129C] et magna et universalis Synodus, quae per Dei gratiam, et sanctionem piissimorum et amatorum Christi Imperatorum nostrorum collecta est, in Chalcedonensium Metropoli Provinciae Bithyniae, sanctissimo ac beatissimo Romanorum Archiepiscopo Leoni.

[Col. 0130A] Incertum est an Chalcedonensi praeiverit Ephesina: variant enim in variis codicibus relationis inscriptiones.

Neutrius Synodi patres summum Pontificem expresse fratrem Patremque et Dominum vocant, quamquam Chalcedonenses in ipsa relationis serie, modo se fratres, modo filios appellent. Unde viderint, qua ratione se tueantur, qui ex eo, quod Chalcedonenses Leonis se filios nominaverint, multa sibi argumentari videntur.

Observa IV. Patriarchas quatuor majores, Alexandrinum, Antiochenum, Constantinopolitanum et Hierosolymitanum, atque etiam Episcopum Carthaginensem, qui totius Africanae Dioecesis Primas, cum litteras dant ad summum Pontificem, fratrem et comministrum [Col. 0130D] dicere, sed simul Dominum vocare: qua Domini appellatione vicissim non utitur Pontifex, cum suas ad ipsos literas inscribit.

Observa V. Provinciales Synodos, quibus neque Patriarchae praesunt, neque Patriarchis suppar Africanae Dioecesis Primas, in epistolis 155 summum Pontificem, et Dominum et Patrem vocare, in quo ab oecumenicis Synodis differunt. Id ex antiquo servatum: nam anno 416. Milevitani Concilii Patres, quibus praeerat Silvanus Numidiae propter aetatem Primas, datam ad Innocentium 1. Synodicam sic inscribunt: Domino beatissimo, meritoque venerabili, et in Christo honorando Papae Innocentio, Silvanus, Valentinus, Aurelius, Donatus, Restitutus, Lucianus, Alipius, Augustinus, etc. Carthaginensis tamen Synodi, [Col. 0130C] cui praesidebat totius Africae Primas, epistola sic se habet: Domino beatissimo, et honorandissimo fratri, sancto Innocentio Papae, Aurelius, Numidius, etc.



156DISSERTATIO II. APPENDIX AD NOTAS CAPITIS II, de Ordinatione summi pontificis.

[Col. 0129C] Caput secundum tres in partes tribuitur: complectitur vero prima literas, quibus ante ordinationem [Col. 0129D] electi Pontificis, vel nuntiabatur obitus praecessoris, vel electionis decretum continebatur, vel decreti approbatio petebatur: secunda ritum, quo peragebatur Pontificis consecratio: tertia professiones expositionesque fidei catholicae. Ad singulas id observandum superest, quod brevitas ratioque notarum vetuit textui Diurni subjungere.



§ I. De literis pertinentibus ad ordinationem summi Pontificis.

I. Dixi in notis, non Ravennam tantum, sed in urbem quoque regiam missas fuisse a Romanae Ecclesiae Clero, Populoque Romano literas ad Principem, ut Electi approbatio obtineretur; et ad Antitistem Patritiosque et aulae Principes, necnon sedis Apostolicae Apocrisiarium, ut de negotio apud [Col. 0130C] Principem promovendo monerentur. Id facile intelligitur ex Gregorii Magni epistolis, tum ad Joannem [Col. 0130D] Constantinopolitanum Episcopum, tum ad alterum Joannem Exconsulem ac Patritium, tum denique ad Philippum Comitem Excubitorum. Cum enim illi, qua valebant apud Imperatorem autoritate, id praestitissent quod rogati fuerant, utique a Clero per literas Roma scriptas, de violata amicitia sanctus Pontifex cum ipsis conqueritur, et cum Joanne quidem Episcopo (Epist. 4): »Quo studio Episcopatus pondera fugere volueritis scio; et tamen haec eadem Episcopatus pondera, ne mihi deberent imponi, non restitistis. Constat ergo, quia non me, sicut vos, diligitis, qui illa me voluistis onera suscipere, quae vobis imponi noluistis.« Cum Joanne autem Patritio (Epist. 30): »Contra amorem non modice contristor, quia quietem me quaerere cognovistis, et [Col. 0131A] ad inquietudinem perduxistis, etc.« Cum Philippo denique Excubitorum Comite (Epist. 31): »Indignus ego 157 ad suscipienda Episcopatus onera, jussioni omnipotentis Dei, vestraeque voluntati me subdidi, cui me praeesse largitate magis gratiae, quam judicii aestimatione voluistis.« Dubium non est, quin Honorato Diacono sedis Apostolicae Responsali in eandem sententiam scripserit.

II. Dixi etiam suspicari neminem debere, ejusmodi litterarum formulam Diurnum deficere: datae sunt siquidem proportione a paribus, paucis, ut fit, immutatis; eaedem nempe Constantinopolitano Antistiti, quae Ravennati, etc. Id ut asseram, efficiunt duo: alterum, quod eadem fuerit scribendi causa ad Constantinopolitanos ac Ravennates, idem argumentum, [Col. 0131B] eadem necessitas: alterum, quod consuetudo obtinuerit illis temporibus, literas, cum de eadem re pluribus mitterentur, similes omnibus dari, quod a pari dicebatur, id est, argumento pari. Id ex epistolis Gregorii Magni constat.

III. Addidi nusquam reperiri formam, qua vel Exarchus, vel Imperator, electione probata, per subscriptionem, ut opinor, decreti ad se allati, ordinandi Pontificis potestatem faceret. Id nemo revocaverit, credo, in dubium, qui libros ea tempestate confectos legerit; quamquam apud Marculfum lib. I. reperitur gemina Regis de ordinando Episcopo praeceptio, qua respondet plebi poscenti sibi Episcopum concedi. Tres illae formulae, quae corruptissimae sunt in Editione Bignonii, emendatae a Sirmondo subjunguntur [Col. 0131C] tomo II Conciliorum Galliae.

IV. Est etiam apud Cassiodorum epistola Athalarici ad urbis Senatum, qua gratissimum animo suo profitetur, quod Theodorici avi sui, Felicem IV eligentis in Pontificem, judicium probassent, contentioque pristina Clericorum laicorumque in partes scissorum, receptione Pontificis a Principe electi, posuisset.



§ II. De ritu quo summus Pontifex ordinabatur.

I. Ritus iste varius fuit variis temporibus: nam alius in Diurno Ordineque Romano vetere describitur; alius a Cencio Camerario in coronatione Celestini III; alius ab Augustino Patritio in Libro Rituum Ecclesiasticorum; alius paulo diversus nunc observatur.

[Col. 0131D] II. An servatus sit ante septimum saeculum alter, quam qui solitus in consecratione aliorum Metropolitanorum, imo et Episcoporum, non apere constat. Ea certe tempestate, non ex Episcopis summi Pontifices fiebant: id enim tentatum primo in Formoso; sed ex Diaconis ut plurimum, et Presbyteris Ecclesiae Romanae, ut Historia Pontificum docet. Quare tunc tres ritus conjungi simul contigit, quibus nempe continuo, qui electus fuerat, Presbyter, Episcopus, et summus Pontifex crearetur.

158 III. Fiebat vero Presbyter et Episcopus aliorum more, summus autem Pontifex impositione pallii accepti ex altari S. Petri, et . Id ostendunt haec verba: »Archidiaconus annectit ei [Col. 0132A] pallium, et ascendit ad sedem.« Pallium, plenitudinem potestatis, praesidentiam significabat, nondum ulla coronationis mentio, Roma serviente adhuc saeculari potestati.

IV. Supremae in universam Ecclesiam autoritatis indicium fuit, non praecise acceptio pallii: communis enim fuit cum omnibus Patriarchis; sed acceptio ex altari S. Petri, cui Deus ovile suum pascendum commisit, cujusque in locum succedit Pontifex.

V. Quem servaverit olim Ecclesia orientalis ritum in ordinandis suis Patriarchis, non est expresse traditum in Ritualibus Graecorum Libris. Liberatus Diaconus de Alexandrino haec tradit: »Consuetudo est Alexandriae, illum, qui defuncto succedit, excubias [Col. 0132B] super defuncti corpus agere, manumque dexteram ejus capiti suo imponere, et sepulto manibus suis, accipere collo suo beati Marci pallium, et tunc legitime sedere,« id est, inthronizari posse. Quae non perinde accipienda sunt, ac si solo ejusmodi ritu quis ex Presbytero fieret Episcopus, nec alia consecratio adhiberetur, quod nonnullis temere venit in mentem; sed quod praeter communem ordinandi Episcopi ceremoniam, haec solemnis foret constituendi Patriarchae ratio, cujusmodi aliquid in electione summi Pontificis nunc contingit, etiamsi Episcopus nondum fuerit.

VI. Nam quod aliqui dicunt, Presbyteros Alexandrinae Ecclesiae, de quibus loquitur Hieronymus, fuisse omnes Chorepiscopos, et eos quidem Episcopali [Col. 0132C] charactere praeditos, vix ego possim admittere; licet enim fatear in suburbiis Alexandriae, locisque vicinis plures extitisse Episcopos, scio tamen temporibus Alexandri, qui Arium ejecit, et Cyrilli qui Nestorium profligavit, multos fuisse in Ecclesia Alexandrina Presbyteros, cujusmodi erat Eulogius, ad quem Commonitorium Cyrillus scripsit, tertiae parti Concilii Ephesini insertum.



§ III. De professionibus fidei a summis Pontificibus in ordinatione sua emissis, in genere.

I. Summos Pontifices, cum ordinarentur, suae fidei professionem emisisse, indubitatum est, neque enim solum a catechumenis, cum Baptismum, sed etiam a fidelibus, cum Presbyterium ac Episcopatum [Col. 0132D] susciperent, factam fuisse fidei confessionem, discimus ex variis Scriptorum locis, et in primis ex epistola Eusebii Caesariensis ad suos, apud Theodoretum lib. 1. Hist. Ecclesiast. cap. XII. Quod autem ab Episcopis singulis praestari oportuit, quoniam debent esse Ecclesiae suae doctores, id 159 certe Episcopus Romanus, cum totius Ecclesiae sit doctor, non omisit.

II. Non perinde certum, saltem non ita vulgo notum, qua forma, qui ante septimum saeculum eligebantur ad summum Pontificatum, fidem professi sint. Conducibile igitur est ad Ecclesiasticam Historiam illustrandam, in id inquirere: sed ne inter inquirendum fallat incautos error, oportet initio, professiones [Col. 0133A] duas distinguere: alteram, quae ab ordinando; alteram, quae ab ordinato ederetur.

III. Utramque discrevit Joannes Diaconus in Vita S. Gregorii, illique Symbolo nomen fecit, huic Synodicae: illud privati erat hominis, haec Ecclesiae doctoris: Electus illo fidem profitebatur, ista Pontifex exponebat, quid credi deberet ab omnibus, atque in sede Petri docebat Dei populum. Prioris mentio vix reperitur ante Gregorium Magnum; posterioris non pauca exempla extant.

IV. De Symbolo Gregorii ita Joannes Diaconus: »In specula sanctae universalis Ecclesiae, vir totius humanitatis aut autoritatis orthodoxae, unde videri et audiri clarius Evangelicus praeco valeret, consistens, oris sui divinissimo gladio, et rectam fidem [Col. 0133B] munivit, et cunctas haereses uno Symbolo dissipavit: quod videlicet sacrae confessionis Symbolum ita se habet: »Credo in unum Deum omnipotentem, Patrem et Filium et Spiritum sanctum tres personas, unam substantiam: Patrem ingenitum, Filium genitum, Spiritum vero sanctum, nec genitum, nec ingenitum, sed coaeternum, de Patre et Filio procedentem. Confiteor unigenitum Filium consubstantialem, et sine tempore natum de Patre, omnium visibilium et invisibilium conditorem, lumen ex lumine, Deum verum de Deo vero, splendorem gloriae, figuram substantiae: qui manens Verbum ante saecula, perfectus homo creatus est juxta finem saeculorum, conceptus et natus ex Spiritu sancto, et de Maria virgine, qui naturam nostram [Col. 0133C] suscepit absque peccato: et sub Pontio Pilato crucifixus est et sepultus, tertia die resurrexit a mortuis: die autem quadragesimo ascendit in caelum, et sedet ad dexteram Patris, inde venturus est judicare vivos et mortuos: positurus ante oculos omnium omnia occulta singulorum: daturus justis perpetua praemia regni caelestis, iniquis autem supplicia ignis aeterni: innovaturus saeculum per ignem, et carnis resurrectionem. Confiteor unam fidem, unum Baptisma, unum Apostolicam et universalem Ecclesiam, in qua sola possunt laxari peccata, in nomine Patris et Filii et Spiritus sancti.«

V. De Synodica haec scribit: »Synodicam quoque [Col. 0133D] suam Gregorius, secundum priscum decessorum suorum morem, Joanni Constantinopolitano, Eulogio Alexandrino, Gregorio Antiocheno, Joanni Hierosolymitano, et Anastasio Patriarchae Antiocheno, destinavit, quae ita se habet: »Consideranti mihi, quod impar meritis, ac toto animo renitens, pastoralis 160 curae pondera portare compulsus sim, caligo moeroris occurrit, etc. Triste cor nihil aliud, nisi eas, quae videri nil sinunt, tenebras videt: nam quid Antistes ad Dominum, nisi pro delictis populi intercessor eligitur? Qua itaque fiducia ad eum pro peccatis alienis intercessor venio, apud quem de propriis securus non sum? Si fortasse quispiam apud potentem virum, qui et sibi iratus, et mihi esset incognitus, intercessorem suum me fieri [Col. 0134A] quaereret, protinus responderem: Ad intercedendum venire nequeo, quia ejus notitiam ex sedula familiaritate non habeo. Si igitur recte homo apud hominem, de quo minime praesumpsissem, fieri intercessor erubescerem, quantae hoc audaciae est, quod apud Deum pro populo locum intercessoris obtineo, cui familiarem me esse, per vitae meritum, non agnosco? Qua in re, est mihi adhuc aliud gravius formidandum, quia sicut cuncti liquido cognovimus, cum is, qui displicet, ad intercedendum mittitur, irati animus ad deteriora provocatur, et valde pertimesco, ne commissa mihi plebs fidelium, reatus mei additamento, depereat, cujus nunc usque Dominus aequanimiter delicta tolerabat. Cum vero utcumque hunc timorem supprimo, [Col. 0134B] et consolatam mentem ad Pontificalis operis studia accingo, considerata ipsa rei immensitate, deterreor. Perpendo quippe, quod omni cura vigilandum est, ut rector cogitatione sit mundus, operatione praecipuus, discretus in silentio, utilis in verbo, singulis in compassione proximus, prae cunctis contemplatione suspensus, bene agentibus per humilitatem socius, contra delinquentium vitia per zelum justitiae erectus, etc.«

»Praeterea, quia corde creditur ad justitiam, ore autem confessio fit ad salutem: sicut sancti Evangelii quatuor libros, sic quatuor Concilia suscipere et venerari me fateor: Nicaenum scilicet, in quo perversum Arii dogma destruitur: Constantinopolitanum quoque, in quo Eunomii et Macedonii error [Col. 0134C] convincitur: Ephesinum etiam primum, in quo Nestorii impietas judicatur: Chalcedonense vero, in quo Eutychetis Dioscorique pravitas reprobatur, tota devotione complector, integerrima approbatione custodio: quia in his, velut in quadrato lapide, sanctae fidei structura consurgit, et cujuslibet vitae atque actionis norma consistit: quisquis eorum soliditatem non tenet, etiamsi lapis esse cernitur, tamen extra aedificium jacet. Quintum quoque Concilium pariter veneror, in quo epistola quae Ibae dicitur, erroris plena reprobatur, et Theodorus personam mediatoris Dei et hominum in duabus substantiis separans, ad impietatis perfidiam cecidisse convincitur. Scripta quoque Theodoriti, per quae beati Cyrilli fides reprehenditur, ausu dementiae prolata refutantur. [Col. 0134D] Cunctas vero, quas praefata veneranda Concilia personas respuunt, respuo; quas venerantur, amplector: quia dum universali sunt consensu constituta, se et non illa destruit, quisquis praesumit, aut solvere quos 161 religant, aut ligare quos solvunt. Quisquis ergo aliud sapit, anathema sit.«

VI. Haec Joannes de Symbolo et Synodica S. Gregorii, quae ut ad rem nostram exponantur utilius et clarius, observanda duo. Primum, unius rei tria fuisse nomina, Fidem, Symbolum, Indiculum: Fidei nomen ab argumento factum est; Symboli, ab articulorum ordine, brevitate, et tesserae similitudine; Indiculi a forma, quae scripto tradebatur, velut instrumentum suis omnibus, personae, temporis et testium, [Col. 0135A] adjunctis munitum, et in archivo asservandum.

Alterum, fuisse pariter alterius nomina tria, Expositionem fidei, Sermonem, et Synodicam. Dicta est Expositio fidei, quia explanatio quaedam fuit Symbolo prolixior, et ad haereses damnandas accommodatior: Sermo, quoniam pro concione fidelium fiebat: Synodica, quoniam, et e Synodo Romana mittebatur ad Patriarchas, et in Synodo Patriarcharum legenda fuit, ut tota ecclesia sui doctoris fidem agnosceret.

VII. De forma fidei, quam symbolum diximus, quaque Electus ante ordinationem utebatur, occurrunt quaestiones duae. Prima, cujusmodi fuerit priscis temporibus: prisca dico, quae Gregorii Magni [Col. 0135B] aetatem praecesserunt, fuitne dumtaxat Symbolum, quod Apostolicum vocatur, et illud quidem, quale usurpamus, an quomodo erat olim in usu Romae? Secunda, quale fuerit priscum Romanae Ecclesiae Symbolum.

VIII. Ut prima quaestio plane solvatur, prisca primum tempora dividenda sunt, tum Romana Symbola distinguenda. Prioribus temporibus, id est, ante annum 400, quando Rufinus Aquileiensis Presbyter nihil dum additamenti factum fuisse scribit Romano Symbolo, non aliam puto emissam ab Electis professionem fidei, quam quae Symbolo Romano additionis puro continebatur: posterioribus vero, id est, ab anno circiter 400, ad Gregorium Magnum, recitatum arbitror ab iisdem Electis Symbolum idem [Col. 0135C] Apostolicum, sed cum additamentis, modo paucioribus, modo pluribus, prout exigebat ratio temporum, et propius ad septimum saeculum accedebatur, quo tempore ea fidei professio emissa est, quae Libro Diurno continetur, et ad decimum quintum usque saeculum, aut etiam ulterius, in usu fuit.

IX. Quae ut manifestiora fiant, solvenda est altera quaestio, quale fuerit Romae Apostolicum Symbolum, cui nihil adhuc additum, Rufinus, paulo ante quadringentesimum Christi annum, scribebat. Ex veteribus monumentis, ita se habuisse intelligitur. »Credo in Deum Patrem omnipotentem, et in Jesum Christum filium ejus unigenitum Dominum nostrum, qui conceptus est de Spiritu sancto, natus ex Maria Virgine, passus sub Pontio Pilato, crucifixus, mortuus [Col. 0135D] et sepultus 162 tertia die resurrexit, ascendit ad coelos, sedet ad dexteram Dei Patris, inde venturus est judicare vivos et mortuos. Credo in Spiritum sanctum, sanctam Ecclesiam Catholicam, Sanctorum communionem, remissionem peccatorum, carnis resurrectionem.« In eo desunt tria, quae in vulgari continentur, Creatorem coeli et terrae, descendit ad inferos, vitam aeternam.

X. Inde oritur tertia quaestio, quando contigerit, et quorsum, addi haec tria? Nemo, quod sciam, id inquisivit, utile tamen est nosse, vel per conjecturam.

XI. Videtur nonnullum Rufinus conjiciendi locum dare, cum tradit, Romanum Symbolum additamentis [Col. 0136A] tunc caruisse, cum scriberet, »propterea quod nulla illic haeresis sumpsisset exordium; in caeteris autem locis, quantum intelligi datur, propter nonnullos haereticos, addita quaedam videri, per quae novellae doctrinae sensus crederetur excludi.«

XII. Inde enim videor mihi non improbabiliter concludere, necessitatem accessionis faciendae tunc extitisse, cum capitales tres haereses Origenis, Manichaei, et Arii in Romanam Ecclesiam irrepere conatae sunt. Conatae sunt vero, et cum liber Origenis Romae visus est, et cum Manichaei clam latentes, certis indiciis deprehensi, producti sunt in publicum, et cum Eutychianus error, Ariani soboles quaedam, percrebuit.

XIII. Liber temporibus Anastasii I [Col. 0136B] Romam venit; Manichaeos insectatus est Leo Magnus ann. 443. Eutychiana haeresis sub eodem Pontifice turbas ubique movit, occasione Latrocinii Ephesini. Adversus Origenis temporalem et mutabilem beatitudinem sanctorum vita aeterna credita est: adversus Manichaeismum de mundi sensibilis a daemone conditione, factor coeli et terrae: adversus Arii errorem, quod nulla fuerit in Christo anima, descensus ad inferos animae, cum corpus jaceret in sepulcro.

XIV. Haec sola quidem triplex additio accessit ad Symbolum, prout tradebatur catechumenis, et in baptismo reddebatur: sed longe major videtur facta, cum ab ordinandis, ut fidem suam puram erroris probarent, proferebatur. Id constat ex symbolo Gregorii Magni, quod quam diversum sit a vulgari, [Col. 0136C] nemo non videt.

XV. Septimo saeculo, cum summi Pontifices ordinarentur, jam non symbolum, quod antea fiebat; sed pro Symbolo fuit forma fidei, cujusmodi exhibetur in Diurno. Obtinuit illa vero, non tantum ad decimum saltem saeculum, quo vivebat Yvo Carnotensis, sed etiam ad tempora Basileensis Concilii, ut postea dicetur: Yvo enim aperte satis innuit, suis etiam temporibus, summos Pontifices in ordinatione professionem illam emisisse, cujus non mediocrem partem ex Diurno refert, et Basileenses hanc exigunt ab ordinando Pontifice.

163 XVI. Oritur etiam quarta quaestio, quo tempore commutatio Symboli in formam fidei Diurno contentam facta sit? Factam opinor, postquam prioribus [Col. 0136D] sex Conciliis oecumenicis religionis Christianae principia duo, consubstantialitas personarum divinarum, et Incarnationis veritas, constituta essent: tunc enim Concilia recipere, et haereses, quas proscripsissent, execrari, indubitata fuit nota.

XVII. Oritur et quinta, an sine discrimine, summi Pontifices aliique Episcopi, saltem qui Romae consecrabantur, sive forenses essent, sive ordinationi sedis Apostolicae subditi, suam profiterentur fidem. Fuit illud vel maximum discrimen, quod Pontifices sancto Petro , Episcopi successori sancti Petri, fidem sacramento obligarent.

XVIII. Oritur et haec postrema, quam verum sit, aut potius quo examine egeat, quod Euthymius Zygabenus [Col. 0137A] tit. XII suae Panopliae refert, ex Photii Constantinopolitani dissertatione de Spiritus sancti processione, »usque ad tempora Sergii Constantinopolitani (ordinatus est anno 608), Romanos Pontifices in episcopatus sui exordio, fidei, quam profitebantur, literis canonicis ad sedes omnes Patriarchales transmissis, Symbolum sine mutatione inseruisse.« Primo enim mutatio, de qua loquitur, ea sola est, qua Spiritus sanctus a Patre Filioque procedere diceretur. Deinde, quod ait, summos Pontifices, et Symbolum suis canonicis adjunxisse usque ad tempora Sergii Constantinopolitani, et in suo Symbolo non posuisse processionem Spiritus sancti a Patre et Filio, refellitur exemplo Gregorii Magni, qui sedere coepit ann. 590, siquidem, et in Symbolo suo [Col. 0137B] professus est Spiritum sanctum a Patre et Filio procedere, et suis ad Patriarchas literis Symbolum non adjunxit.

XIX. Quod pertinet ad Synodicas literas, quas summi Pontifices, statim atque Apostolicam sedem ascendissent, ad Patriarchas Patriarchisque suppares Antistites, dabant, praeter ea quae dicta sunt in notis, non abs re quaeri possunt ista septem: quam antiquus fuerit ille mos, quando coeperit, ad quos Synodicae mitterentur, quid continerent, quis mittendi finis, quando desierunt mitti, quorum Pontificum Synodicae ad nos pervenerint?

XX. Veterem fuisse morem docet Gelasius epistola I ad Euphemium, II ad Laurentium Lignidensem Praesulem, et III ad Dardaniae Episcopos. Ad [Col. 0137C] Euphemium enim Constantinopolitanum conquerentem, quod synodicam nondum a Gelasio accepisset, respondet Pontifex in haec verba: »Apostolicam sedem institutum sibi noviter Sacerdotem, praeeuntibus oportuisse dixisti literis indicare. Fuit quondam Ecclesiastica vetus haec regula apud Patres nostros, quibus una Catholica Apostolicaque communio ab omni praevaricatorum libera pollutione constabat: 164 nunc autem cum societatem praeferre malitis extraneam, quam ad beati Petri purum redire illibatumque consortium, quomodo cantabimus canticum Domini in terra aliena? quomodo dispositionis Apostolicae antiqua foedera praebeamus hominibus communionis extraneae?«

[Col. 0137D] Ad Laurentium in Macedonia Episcopum: »Quia mos est Romanae Ecclesiae Sacerdoti noviter constituto, formam fidei suae ad sanctas Ecclesias praerogare; haec eadem compendiosa nimis brevitate studui renovare, ut sub qua fide vivendum sit, secundum statuta Patrum, in hac nostra epistola, propter brevitatem, sine fastidio lector agnoscat.«

Ad Episcopos Dardaniae: »Regimen Apostolicae sedis adepti, strepitu publico retardante, commissum nobis sacrae dispensationis officium, propriis, ut mos erat, literis nequivimus indicare, quo vestra fraternitas de communionis Domini munere nobiscum gratuletur.« Tum adversus grassantem haeresim Eutychianam exponit fidem, et sub finem addit: »Haec [Col. 0138A] autem vestra dilectio etiam ad contiguas sibi quasque Provincias, vicinosque Pontifices faciat pervenire, ut Ecclesiarum Praesides, universae veritatis instructione percepta, mortiferam declinare valeant falsitatem.«

XXI. Sed quando Ecclesiastica haec, quae fuit apud Patres, vetus regula initium acceperit, obscurum est: licet tamen veritatis aliquid videre, si modo distinguantur duo in ejusmodi literis, alterum quod renuntiarent de ordinatione, alterum quod fidei expositionem contineret. Opinari siquidem non improbabiliter quispiam possit, primum fuisse semper, in eamque rem utiliter proferri testimonium Cypriani ad Cornelium recens ordinatum rescribentis: secundum, hujus licet mentio non reperiatur ante Gelasii [Col. 0138B] tempora, extitisse tamen longe antea, ortumque duxisse, jam inde a temporibus Aureliani Imperatoris, id est, circiter annum Christi 270.

Nam Gelasius anno 493 testatur »morem fuisse Romanae Ecclesiae Sacerdoti noviter constituto, formam fidei suae ad Sanctas Ecclesias praerogare.« Mos ille igitur jam dudum obtinuerat. Testatur etiam, fuisse veterem apud Patres regulam: ergo obtinuerat ex longo tempore. Sed ex quo? Non sane ab origine Ecclesiae, neque primis duobus saeculis, siquidem nec ullum extat vestigium, nec ulla conjiciendi ratio, cum tunc lateret Ecclesia, minitantibus undique Imperatoriis mucronibus.

Restat ergo, ut mos ille tunc ortus sit, cum fides Ecclesiae Romanae patefieri potuit publice, ipsis etiam [Col. 0138C] volentibus Imperatoribus, ut esset credendi norma et orthodoxiae regula. Id vero contigit sub Aureliano primum, deinde sub Constantino: nam Aurelianus, quamvis ethnicus, adversus Paulum Samosatenum ab Synodo II Antiochena exautoratum sancivit, ut illi Ecclesiae Antiochenae domus tribueretur, cui Romanae Ecclesiae Episcopus tribuendam censeret, quasi 165 diceret, eum haberi debere Catholicum Ecclesiae Antiochenae Praesulem, cujus fidem Romanae Ecclesiae Episcopus probaret.

Constantinus vero, qui Ecclesiam a servitute eripuit, fecit, ut quod habet a Christo Ecclesia Romana docendi fidem orbis privilegium, in actum libere erumperet, et ab omnibus agnosceretur.

[Col. 0138D] Haec igitur opinio menti meae insedit, jam inde ab aetate Aureliani Episcopum Romanum, cum primum succederet in sedem Petri, qui jussus est fratres suos confirmare, ad omnem Dei populum formam fidei suae, id est, catholicae, misisse.

XXII. Mittebat vero ad Patriarchas, ut antea diximus, supparesque Patriarchis Praesules autocephalos. Id constat partim ex Gelasio, partim ex Gregorio Magno: nam ille ad Macedones, et Dardanos epistolas dedit, hic ad Joannem Constantinopolitanum, Eulogium Alexandrinum, Gregorium Antiochenum, Joannem Hierosolymitanum, et Anastasium itidem Antiochenum literas a paribus, quibus suae fidei professionem complexus est (Lib. 1 ep. 24).

[Col. 0139A] Observandum porro ex Gelasio et Gregorio, Pontifices Synodicas suas ad Praesules schismate divisos non misisse; misisse vero ad eos, qui etsi dejecti per vim et injuriam forent de throno, manebant tamen in communione sedis Apostolicae factum improbantis. Nam Gelasius neque ad Joannem Constantinopolitanum scripsit, neque ad Thessalonicensem Episcopum, propterea quod uterque erat Acaciano schismate impeditus; scripsit tamen, et ad Dardanos subjectos Constantinopolitano Patriarchae, et ad Laurentium Lignidensis Ecclesiae Praesulem Thessalonicensi subditum, ut ne carerent communione fidei, qui suis Primatibus schismaticis non consentiebant.

Dedit literas Gregorius ad Anastasium illum nobilem, [Col. 0139B] qui dicitur Sinaita, ex Antiochena sede per injuriam expulsum, perinde ac ad alios Patriarchas, licet in ipsius locum inductus esset Gregorius; imo parilem epistolam dedisse non contentus, aliam misit, ubi post alia: »Praeterea, sicuti Patriarchis aliis paribus vestris, Synodicam vobis Epistolam direxi, quia apud me semper hoc estis, quod ex omnipotentis Dei munere accepistis esse, non quod ex voluntate hominum putamini non esse.«

XXIII. Synodica porro continebat tria vel quatuor: nuntium de ordinatione summi Pontificis, formam fidei, precum expostulationem, atque etiam exhortationem ad munus implendum. Id constat partim ex Synodica Gregorii Magni, partim ex Diurni formulis.

[Col. 0139C] XXIV. Ex his apparet, quo fine mitteretur, nimirum, ut Christi ovile foret unum, ut oves pastoris sui vocem audirent et sequerentur, ut Ecclesiae unitas, cujus vinculum est fides, ac membrorum capitisque consensio, integra servaretur: nam literis, et pastor oves, 166 cum darentur; et oves pastorem, cum reciperentur, agnoscebant

XXV. Obtinuit mos ille, quamdiu Ecclesia Orientalis ab Occidentali non recessit. Postquam vero dirum schisma alteram ab altera distraxit, jam non fuit opportunum, neque scribere fidei formam ad homines, qui sedem Apostolicam erroris arguerent: neque caritatis paternae vinculo complecti eos, qui per superbiam amplexus paternos repellerent.

XXVI. Paucorum porro pontificum Synodicae ad [Col. 0139D] nos pervenerunt. Curiose inquisivi, nec inveni plures extra Diurnum, quam quatuor Gelasii I, Pelagii I, Gregorii Magni, et Leonis IX, si tamen haec postrema, exacte loquendo, Synodica dici debet. Istas hunc in locum referre operae pretium est: collatae enim cum his, quas Diurnus exhibet, non mediocriter ad ecclesiasticam doctrinam conducunt.

XXVII. Gelasius igitur in epistola mox laudata ad Laurentium Lignidensem: »Confitemur, inquit, Dominum nostrum Jesum Christum Filium Dei unigenitum, ante omnia quidem saecula, sine principio, ex Patre natum secundum deitatem; in novissimis autem diebus de sanctissima Virgine Maria eumdem incarnatum, et perfectum hominem ex anima rationali [Col. 0140A] et corporis susceptione, homousion Patri secundum Deitatem, et homousion nobis secundum humanitatem: duarum enim naturarum perfectarum unitas facta est ineffabiliter, propter quod unum Christum eumdem Filium Dei et hominis, unigenitum a Patre, et primogenitum ex mortuis confitemur: scientes quod quidem coaeternus sit suo Patri secundum divinitatem, secundum quam opifex est omnium, et nasci dignatus sit, post consensionem sanctissimae Virginis, cum dixit ad Angelum: Ecce ancilla Domini, fiat mihi secundum verbum tuum.«

»Ineffabiliter sibi ex ipsa aedificavit templum, et sibi univit, quod non coaeternum de sua substantia e coelo detulit corpus, sed ex massa nostrae substantiae, hoc est, ex Virgine hoc accipiens, et sibi [Col. 0140B] uniens, non Deus Verbum in carnem versus est, neque ut phantasma apparuit, sed inconvertibiliter et incommutabiliter suam conservavit essentiam, primitiasque naturae nostrae suscipiens, sibi univit.

»Nam Deus Verbum has nostrae naturae primitias multa sibi bonitate unire dignatus est, qui non permixtus, sed in utriusque substantia unus et ipse visus, secundum quod scriptum est: Solvite templum istud, et in tribus diebus ressuscitabo illud. Solvitur enim Christus Jesus, secundum meram substantiam, quam suscepit, et solutum suscitat proprium templum, hoc ipse secundum divinam substantiam, secandum quam et omnium artifex est.

»Nunquam autem post resurrectionem unitionis [Col. 0140C] nostrae naturae discessit a proprio templo, nec discedere potest propter ineffabilem suam benignitatem, sed est ipse Dominus Jesus Christus passibilis et impassibilis; 167 passibilis secundum humanitatem, impassibilis secundum divinitatem.

»Suscitavit igitur suum templum Deus Verbum, et in se naturae nostrae resurrectionem et renovationem operatus est, et hanc Dominus Christus noster Deus, postquam resurrexit a mortuis, discipulis suis ostendebat dicens: Palpate me et videte quoniam Spiri us carnem et ossa non habet, quemadmodum me videtis habere. Non dixit, quemadmodum me dicitis esse, sed habere: ut et qui habet, et qui habetur considerans, non permixtionem, non conversionem, non mutationem, sed unitatem factam respicias. [Col. 0140D] Propterea et fixuras clavorum, et fixionem lanceae demonstravit, et cum discipulis manducavit, ut per omnia resurrectionem nostrae naturae in se renovatam doceret.

»Et quia secundum beatam divinitatis substantiam inconvertibilis est, incommutabilis, impassibilis, immortalis, nullius indigens, perficiens omnia, passiones permisit proprio inferri templo, quod virtute propria suscitavit, et per propriam perfectionem templi sui, renovationem nostrae naturae operatus est.

»Qui autem dicunt subtilem hominem Christum, aut passibilem Deum, aut in carnem versum, aut congenitum habuisse corpus, aut de coelo hoc detulisse, [Col. 0141A] aut phantasma esse, aut mortalem dicentes. Deum Verbum indiguisse, ut a Patre suscitaretur, sine anima corpus, aut sine sensu hominem suscepisse, aut duas substantias Christi, secundum permixtionem confusas, unam factam fuisse substantiam; et non confitentes Dominum nostrum Jesum Christum duas esse naturas inconfusas, unam autem personam, secundum quod unus Christus, unus idem filius, istos anathematizat Catholica et Apostolica Ecclesia.«

Expositio ista fidei, tota quanta est, pertinet ad veritatem incarnationis adversus haereses ea tempestate grassantes, quas inter Apollinariana, Nestoriana, et Eutychiana eminebant.

XXVIII. Pelagius I in epistola ad Regem Childebertum, [Col. 0141B] apud quem calumniose accusatus fuerat, quasi de Incarnatione Verbi divini non perinde sentiret, ac S. Leo, post laudatum, quem aliis literis receperat, Leonis tomum, priorumque quatuor Synodorum honorificam mentionem.

»Credo, inquit, in unum Deum, Patrem et Filium et Spiritum sanctum, Patrem scilicet omnipotentem, sempiternum, ingenitum: Filium vero ex ejusdem Patris substantia genitum, ante omne omnino vel temporis vel cujusquam initium, de omnipotente omnipotentem, aequalem, consempiternum, et consubstantialem genitori: Spiritum quoque sanctum omnipotentem, utrique, Patri scilicet ac Filio, aequalem, consempiternum atque consubstantialem, qui ex Patre intemporaliter cedens, Patris est Filiique [Col. 0141C] Spiritus. Hoc est tres personas, sive tres subsistentias unius essentiae, sive naturae, unius virtutis, unius operationis, unius beatitudinis, 168 atque unius potestatis, ut trina sit unitas, et una sit Trinitas, juxta vocem Dominicae veritatis, dicentis: Ite, docete omnes gentes, baptizantes eos in nomine Patris et Filii et Spiritus sancti.

»In nomine, inquit, non nominibus, ut et unum Deum, per indistinctum divinae essentiae nomen ostenderet, et personarum discretionem suis demonstratam proprietatibus edoceret: quia dum tribus unum deitatis nomen est, aequalitas ostenditur personarum, et rursus aequalitas personarum nihil extraneum, nihil accidens in eis permittit intelligi: ita ut et unusquisque eorum verus perfectusque sit [Col. 0141D] Deus, videlicet ex plenitudine divinitatis, nihil minus in singulis, nihil amplius intelligatur in tribus.

»Ex hac autem sancta et beatissima atque consubstantiali Trinitate, credo atque confiteor, unam personam, id est, Filium Dei, pro salute humani generis, novissimis temporibus descendisse de coelo, nec patriam sedem, nec mundi gubernacula relinquentem, et S. Spiritu superveniente in beata Virgine Maria, atque obumbrante ei virtute Altissimi, eumdem Verbum ac Filium Dei in utero ejusdem sanctae Virginis Mariae clementer ingressum, et de carne ejus sibi unisse carnem anima rationali et intellectuali animatam.

»Nec ante creatam esse carnem, et postea supervenisse [Col. 0142A] Filium Dei, sed sicut scriptum est: Sapientia aedificante sibi domum, mox carnem in utero Virginis, mox Verbi Dei carnem factam, exindeque, sine ulla permutatione aut conversione Verbi carnisque naturae, Verbum ac Filium Dei factum hominem, unum in utraque natura, divina scilicet et humana, Christum Jesum, Deum verum, eumdemque verum hominem processisse, id est, natum esse, servata integritate maternae virginitatis, quia sic eum virgo permanens genuit, quemadmodum virgo concepit. Propter quod eamdem beatam Virginem Mariam Dei genitricem verissime confitemur: peperit enim incarnatum Dei Verbum

»Est ergo unus atque idem Jesus Christus verus Filius Dei, et idem ipse verus filius hominis, perfectus [Col. 0142B] in deitate, et idem ipse perfectus in humanitate, ut pote totus in suis, et idem ipse totus in nostris: sic per secundam nativitatem sumens ex homine matre quod non erat, ut non desisteret esse quod per primam, qua ex Patre natus est, erat.

»Propter quod eum ex duabus et in duabus manentibus indivisis inconfusisque credimus esse naturis. Indivisis quidem; quia et post assumptionem naturae nostrae unus Christus Filius Dei permansit et permanet: inconfusis autem, quia sic in unam personam atque subsistentiam adunatas credimus esse naturas, ut utriusque proprietate servata, neutra converteretur in alteram. Ac propterea, sicut saepe diximus, unum eumdemque Christum esse verum Filium Dei, et eumdem ipsum verum filium hominis [Col. 0142C] confitemur, consubstantialem Patri secundum deitatem, consubstantialem nobis eumdem secundum humanitatem, per omnia nobis similem absque peccato, passibilem carne, eumdem ipsum impassibilem deitate.

169 »Quem sub Pontio Pilato sponte pro salute nostra passum esse carne confitemur, crucifixum carne, mortuum carne, resurrexisse tertia die, glorificata et incorruptibili eadem carne, et conversatum post resurrectionem cum discipulis suis ac multis modis evidenter eis ostendisse sui corporis veritatem, et quadragesimo die videntibus eisdem discipulis ascendisse in coelos; sedere etiam ad dexteram Patris, credo et confiteor, secundum testificationem angelorum, sicut ascendit in coelos, ita venturum judicare [Col. 0142D] vivos et mortuos. Omnes enim homines ab Adam usque ad consummationem saeculi natos et mortuos, cum ipso Adam ejusque uxore, qui non ex aliis parentibus nati sunt, sed alter de terra, altera autem de costa viri, creati sunt: tunc resurrecturos esse confiteor, et adstare ante tribunal Christi, ut recipiat unusquisque propria corporis, prout gessit, sive bona, sive mala; et justos quidem per largissimam gratiam Dei, ut pote vasa misericordiae in gloriam praeparata, aeternae vitae praemiis donaturum, in societate videlicet angelorum, absque ullo jam lapsus sui metu, sine fine victuros: iniquos autem, arbitrio voluntatis propriae, vasa irae apta in interitum permanentes, qui viam Domini, aut non agnoverunt, [Col. 0143A] aut cognitam diversis capti praevaricationibus reliquerunt, poenis aeterni atque inextinguibilis ignis, ut sine fine ardeant, justissimo judicio traditurum.«

Nullus sermo fit de V Synodo, quoniam adhuc in Galliis male audiebat, quasi Calchedonensi repugnaret: fit autem de praedestinatione et vasis misericordiae, propterea quod quaestiones ea de re adhuc movebantur in regno Childeberti, quamvis Arausicana II Synodus habita ann. 529 sententiam dixisset, eamque Bonifacius II confirmasset.

XXIX. Gregorius I ad Patriarchas scribens more majorum, post expositas prolixe oneris pastoralis difficultates, imploratasque fratrum preces, quibus ad implendum munus juvetur, sic habet: »Praeterea, [Col. 0143B] quia corde creditur ad justitiam, ore autem confessio fit ad salutem, sicut sancti Evangelii quatuor libros, sic quatuor Concilia suscipere et venerari me fateor . . . . »Quintum quoque Concilium pariter veneror,« etc., quae pag. 160 allata sunt.

XXX. Quinque Synodorum susceptio fuit his temporibus plena certaque fidei Catholicae expositio. Quintaeque idcirco facta est distinctior expressiorque mentio, quoniam a multis nondum recepta fuerat, et in ipsa quoque Italia, vicinisque locis schismatici adhuc movebant turbas, a quibus se discernere, Catholicorum intererat.



§ IV. De prima professione fidei.

XXXI. Hactenus de professionibus fidei generaliter, [Col. 0143C] nunc de singulis: et de prima quidem observavimus duo: alterum, 170 eam circa septimum saeculum successisse Symbolo, quod eo usque in usu fuerat, pro temporibus tamen additamenta quaedam passum: alterum, suis et ipsam accessionibus affectam fuisse, prout a septimo saeculo, quo usurpari coepit, recessum est longius ad tempus, quo desiit: utrumque abunde in notis probatum est

XXXII. Restat inquirere, pro tempore desierit: erat adhuc in usu aetate Yvonis Carnotensis, ut in praefatione diximus, id est, ann. 1115, imo et anno 1294, quo anno Bonifacius VIII S. Celestino V successit: eam enim in ordinatione sua emisit, ut est apud Bzovium, ex Ms. Vatic. Libet initium huc adducere: »In nomine sanctae et individuae Trinitatis. Amen. [Col. 0143D] Anno Dominicae Incarnationis millesimo ducentesimo nonagesimo quarto, Indictione octava. Ego Benedictus Cajetanus S. R. E. diaconus cardinalis, et electus, ut fiam per Dei gratiam.« Caetera, quae sequuntur, sunt eadem omnino, quae in Baroniana.

XXXIII. Videtur desiisse saeculo sequenti: nam Constantienses eam velut antiquatam aliquatenus revocare velle ad usum visi sunt, cum sess. 39 statuerunt, qua formula summus pontifex, antequam ipsius electio publicaretur, fidem suam profiteretur. Sic enim edicunt:

»Quanto Romanus pontifex eminentiori inter mortales fungitur potestate, tanto clarioribus ipsum decet fulciri fidei vinculis, et sacramentorum ecclesiasticorum [Col. 0144A] observandis ritibus alligari. Eapropter ut in futurum Romani pontificis, in suae creationis primordiis, singulari splendore luceat plena fides, statuimus et ordinamus, quod deinceps quilibet in Romanum pontificem eligendus, antequam sua electio publicetur, coram suis electoribus publice confessionem et professionem faciat infra scriptas.

»In nomine sanctae et individuae Trinitatis, Patris, et Filii, et Spiritus sancti. Amen.

»Anno a Nativitate Domini millesimo, etc. Ego N. electus in Papam, omnipotenti Deo, cujus Ecclesiam suo praesidio regendam suscipio, et beato Petro Apostolorum Principi, corde et ore profiteor, quamdiu in hac fragili vita constitutus fuero, me firmiter credere et tenere sanctam fidem catholicam, [Col. 0144B] secundum traditiones Apostolorum, generalium Conciliorum, et aliorum sanctorum Patrum, maxime autem sanctorum octo Conciliorum generalium, videlicet primi Nicaeni, secundi Constantinopolitani, tertii Ephesini, quarti Calchedonensis, quinti et sexti Constantinopolitanorum, septimi item Nicaeni, octavi quoque Constantinopolitani, necnon Lateranensis, Lugdunensis, et Viennensis, generalium etiam Conciliorum; et illam fidem usque ad unum apicem immutilatam servare, et usque ad animam et sanguinem confirmare, defensare, et praedicare. Ritum pariter Sacramentorum Ecclesiasticorum catholicae Ecclesiae traditum omnimodo prosequi et observare.

171 »Hanc autem professionem meam per notarium [Col. 0144C] Scriniarium sanctae Romanae Ecclesiae, me jubente, scriptam propria manu subscripsi, et tibi omnipotenti Deo pura mente et devota conscientia super tali altari, etc., sinceriter offero, in praesentia talium, etc. Datum, etc.«

XXXIV. Idem decreverunt Basileenses, eamdemque statuerunt formam consensus, ut loquuntur, nisi quod conciliis addiderunt Basileense, et confessioni pollicitationem atque juramentum. »Polliceor etiam fideliter laborare pro tuitione fidei catholicae, et extirpatione haeresum ac errorum, reformatione morum, ac pace in populo Christiano. Juro etiam prosequi celebrationem Conciliorum generalium, et confirmationem electionum, juxta decreta sacri Basileensis Concilii. Hanc autem professionem, etc.«

[Col. 0144D] Ad haec formam adjunxerunt, qua singulis annis summus pontifex, anniversario die suae exaltationis, inter missarum solemnia, a primo cardinali, de officio moneretur: quae forma nonnihil habet simile monitis, quae recens ordinatus episcopus a summo pontifice accipiebat, ut est in capite III Diurni, tit. IX.

XXXV. Cum ab ordinatione Bonifacii VIII ad decretum Constantiense effluxerint anni circiter 123, necesse est, eo temporis intervallo antiquatam esse veterem formulam. Incertum vero, qua definite intervalli parte: incertum etiam, quam ob causam. Neque enim audiendi sunt sedis apostolicae importuni quidam obtrectatores, qui quae somniant, temere effutiunt, desiisse usum formulae, in qua mentio fit [Col. 0145A] Conciliorum, cum moveri coepit quaestio, de pontificum et conciliorum autoritate comparata.

XXXVI. Non alia porro emissa est in ordinatione forma professionis a S. Celestino V, quam quae a Bonifacio successore: quare ea etiam verba protulit sanctissimus pontifex, quae in forma fidei habentur: »Profiteor tibi, beate Petre Apostolorum Princeps, sanctaeque tuae Ecclesiae, quam hodie tuo praesidio regendam suscipio, quod quamdiu in hac misera vita constitutus fuero, ipsam non deseram, non relinquam, non abnegabo, non abdicabo aliquatenus, nec ex quacumque causa, cujuscumque metus vel periculi occasione dimittam, nec me segregabo ab ipsa.«

XXXVII. Atque hinc praesertim argumentum suppetebat Bonifacii octavi hostibus, cur S. Celestini [Col. 0145B] abdicationem illegitimam jactarent: quippe factam contra solemnem promissionem Deo Ecclesiaeque factam. Verum hujus quaestionis nihil superest, quod prudenter tractari possit, post Bonifacii constitutionem Corporis Juris Canonici insertam, et Aegidii Romani aliorumque libros.



172 § V. De secunda professione fidei.

XXXVIII. De secunda vero id nunc tractandum, quod attigimus in notis, lectore ad hunc locum remisso, si de sermone S. Leonis in die ordinationis habito edoceri vellet.

XXXIX. Sermonem hunc, qui primus omnium a sancto Pontifice dictorum numeratur, editi Codices, etiam qui nuper, factum dicunt in die anniversario assumptionis ejus ad Romanae sedis culmen et [Col. 0145C] onus. Irrepsisse vocem hanc anniversario, sermo ipse docet, seque habitum in ipso assumptionis die evidenter ostendit; quod quia nonnullius est ad historicam veritatem momenti, et apprime congruit loco, in quo versamur, exponendum est manifestius, ac comprobandum; sed prius proferendus sermo totus:

»Laudem Domini loquatur os meum, et nomen sanctum ejus anima mea ac spiritus, caro et lingua benedicat (Psal. CXLIV, v. 21). Quia non verecundae, sed ingratae mentis indicium est, beneficia tacere divina; et satis dignum est, a sacrificiis Dominicae laudis obsequium consecrati Pontificis inchoare; quia in humilitate nostra memor fuit nostri (Psal. CXXXV, v. 23) Dominus, et benedixit nobis; quia fecit mirabilia [Col. 0145D] magna solus (Ibid. v. 5), ut praesentem me cerneret vestrae sanctitatis affectio, quem fecerat necessitas longae peregrinationis absentem

»Ago igitur Deo nostro gratias, et semper acturus sum pro omnibus quae tribuit mihi (Psal. CXV, v. 3): vestri quoque favoris arbitrium debita gratiarum actione concelebro, evidenter intelligens, quantum mihi possint reverentiae, amoris et fidei, studia vestrae dilectionis impendere, animarum vestrarum salutem pastorali solicitudine cupienti, qui tam sanctum de me, nullis admodum praecedentibus meritis, judicium protulistis.

»Obsecro igitur per misericordias Domini, juvate votis, quem desideriis expetiistis, ut et Spiritus gratiae [Col. 0146A] maneat in me, et judicia vestra non fluctuent, praestet in commune nobis omnibus pacis bonum, qui vobis unanimitatis studia infudit: ut omnibus diebus vitae meae in omnipotentis Dei servitium, et ad vestra paratus obsequia, cum fiducia possim Dominum deprecari: Pater sancte, conserva eos in nomine tuo, quos dedisti mihi (Joan. XVII, v. 11), semperque proficientibus vobis ad salutem, magnificet anima mea Dominum (Luc. I, v. 46), et in futuri retributione judicii ita mihi apud justum judicem sacerdotii mei ratio subsistat, ut vos mihi per bona opera vestra sitis gaudium, vos corona (I Thess. II, v. 19), qui bona voluntate sincerum praesentis vitae testimonium praestitistis.

»Honorabilem igitur mihi, dilectissimi, hodiernum [Col. 0146B] diem fecit divina dignatio, quae dum humilitatem meam in summum gradum provehit, quod neminem suorum sperneret, demonstravit: unde etsi necessarium 173 est trepidare de merito, religiosum est tamen gaudere de dono, quoniam qui mihi oneris est autor, ipse mihi fiet administrationis adjutor: et ne sub magnitudine gratiae succumbat infirmus, dabit virtutem, qui contulit dignitatem.

»Recurrente igitur per suum ordinem die, quo me Dominus Episcopalis officii voluit habere principium, vera mihi in gloriam Dei causa est laetandi, qui mihi, ut multum a me diligeretur, multa dimisit; et ut micabilem faceret gratiam suam, in eum munera sua contulit, in quo meritorum suffragia non invenit. Quo opere suo Dominus, quid cordibus nostris insinuat, [Col. 0146C] quidve commendat, nisi ut de justitia sua nemo praesumat, et de ipsius misericordia nemo diffidat? Quae tunc evidentius praeeminet, quando peccator sanctificatur, et abjectus erigitur. Neque enim de qualitate nostrorum operum pendet coelestium mensura donorum, aut in isto saeculo, in quo tota vita tentatio est (Job. VII, v. 1), hoc unicuique retribuitur, quod meretur, ubi si iniquitates Dominus observaret, nullus judicium suum sustineret (Psal. CXXIX, v. 3).

»Magnificate ergo, dilectissimi, Dominum mecum, et exaltemus nomen ejus in invicem (Psal. XXXIII, v. 4), ut tota ratio celebritatis hodiernae ad laudem sui referatur autoris: nam quod proprie ad affectum animi mei pertinet, confiteor me plurimum de omnium [Col. 0146D] vestrum devotione gaudere; cumque hanc venerabilium consacerdotum meorum splendidissimam frequentiam video, angelicum nobis in tot sanctis sentio interesse conventum. Nec dubito nos abundantiore hodie divinae praesentiae gratia visitari, quando simul adsunt, et uno lumine micant tot speciosissima tabernacula Dei, tot membra excellentissima corporis Christi.

»Nec abest, ut confido, ab hoc coetu etiam beatissimi apostoli Petri pia dignatio et fida dilectio: nec vestram devotionem ille deseruit, cujus nos reverentia congregavit. De vestro itaque et ipse gaudet affectu, et in consortibus honoris sui observantiam Dominicae institutionis amplectitur, probans ordinatissimam [Col. 0147A] totius Ecclesiae charitatem, qua in Petri sede Petrum forte suspicit, et a tanti amore pastoris, nec in persona tam imparis tepescit haeredis.

Ut ergo haec pietas, dilectissimi, quam erga humilitatem meam unanimiter exhibetis, fructum sui studii consequatur, misericordissimam Dei nostri clementiam supplices obsecrate, ut in diebus nostris expugnet impugnantes nos, muniat fidem vestram, multiplicet devotionem ac dilectionem, augeat pacem, meque servulum suum, quem ad ostendendos divitias gratiae suae, gubernaculis Ecclesiae voluit praesidere, sufficientem tanto operi, et utilem vestrae defensioni dignetur efficere, et ad hoc tempora nostrae servitutis extendere, ut proficiat devotioni, quod fuerit largitus aetati, per Christum Dominum nostrum. [Col. 0147B] Amen.

174 XXXX. Si attentius sermo consideretur, singulaque ipsius diligentius perpendantur, confectum fatebitur quisque, id quod intendimus. Quorsum enim verba haec: »Dignum est a sacrificiis Dominicae laudis obsequium consecrati pontificis inchoare, etc., ut praesentem me cerneret vestrae sanctitatis affectio, quem fecerat necessitas Iongae peregrinationis absentem, etc.; vestri quoque favoris arbitrium debita gratiarum actione concelebro, etc. Obsecro igitur, juvate votis, quem desideriis expetiistis, ut et Spiritus gratiae in me maneat, et judicia vestra non fluctuent, etc. Honorabilem igitur mihi hodiernum diem fecit divina dignatio, quae dum humilitatem meam in summum gradum provehit, etc. Recurrente igitur die, [Col. 0147C] quo me Dominus Episcopalis officii voluit habere officium, etc.«

XXXXI. Quorsum, inquam, haec verba, si anniversarius dies significari debeat et non ipsemet natalis? Quorsum dicitur, obsequium consecrati Pontificis inchoari? Quorsum mentio reditus a longa peregrinatione? Quorsum actio gratiarum pro electione? Quorsum praesentis temporis verbum provehit, si jam unum saltem annum totum in Pontificali sede transegisset?

XXXXII. Iis igitur, a quibus tituli sermonibus Leonis additi sunt, imposuerunt hae voces, Recurrente igitur die, quo me Dominus Episcopalis officii voluit habere principium. Visae sunt enim recursum anniversarii diei, et non solius feriae, post septem [Col. 0147D] hebdomadas, innuere.

XXXXIII. Adde quod adjuncta omnia historica electionis assumptionisque idipsum ostendunt: nam cum Sixtus praecessor exiisset e vita die 28 Martii, Leo qui procul in Galliis, ad reconciliandos Aetium et Albinum dissidentes, versabatur, unanimi studio electus est, missaque legatione, Romam, quo post quadraginta dies venit, ad pontificatum ineundum revocatus; quo temporis intervallo et mira quadam pace omnia transacta sunt, et plurimi Praesules ad ordinationis festivitatem confluxerunt, et maximo omnium plausu peracta consecratio, recurrente electionis die, ut scilicet, qui electus fuerat feria 6 quae dies 29 Martii, ordinaretur eadem feria, quae dies 10 [Col. 0148A] Maii, cum vacasset nimirum sedes amplius 40 diebus, ut est in Chronico credito Prosperi, vel ut habetur apud emendatum Anastasium, 42 diebus.



§ VI. De causa Honorii summi Pontificis, et VI Synodis generalis.

Attigimus etiam in notis ad hanc professionem, pauca de Honorio papa, qui tamen in ea damnatur: operae pretium est, de causa tanta disserere, quoniam a variis varie agitatur, et ex eo loco 175 in quo versamur, definiri potest, quomodo diximus in Praefatione, id est, salva sedis Apostolicae et oecumenicae Synodi reverentia.

I. Anceps visa est in hunc usque diem difficilisque illa causa, non ipsa per se, opinor, sed quoniam animorum affectio autores in partes divisit: omnes [Col. 0148B] enim fere ad disputationem afferunt praejudicatam sententiam, aliis Honorium nolentibus a sexta Synodo damnatum, aliis aliquid contrarium vehementer volentibus. Qui nolunt damnatum, illi ut plurimum contendunt acta Synodi, quae habentur, esse corrupta; sunt tamen ex iis qui Synodum errasse pugnent. Qui damnatum volunt, hi partim affirmant Synodum errasse, partim Honorium Monothelismi insimulant: atqui tria haec corrupta esse acta, errasse Synodum, Honorium Monothelitam fuisse, difficilia creditu, imo improbabilia merito videri queunt: nam corrupta esse acta, nemo nunc affirmanter defenderit, qui bona fide rem agat; reliqua autem duo offendunt animos eorum, qui vel Synodum, cui praesedit Spiritus sanctus; vel sedem Apostolicam, [Col. 0148C] in qua fides Petri immobiliter manet, venerantur et colunt.

II. Operae pretium est, incredibilitatem horum trium demonstrare, ut discussis vanarum commentationum nebulis, veritas affulgens, et actorum integritati, et Synodi sententiae, et sedis Apostolicae puritati, honorifice consulat.

III. Ut id vero praestetur, probandum est primo, adulterata non fuisse acta sextae Synodi, tum ab eadem Synodo Honorium re ipsa damnatum, postea nec illam errasse, nec illum Monothelitarum haeresi infectum fuisse; sed prius de Monothelismo aliquid breviter praelibandum.

IV. Docet tria fides catholica, I. duas esse in Christo naturas, divinam et humanam; II. eas substantialiter [Col. 0148D] conjungi; III. conjunctionem hanc substantialem esse tantum hypostaticam. Substantialem naturarum unitionem aliqui, cum assequi non valerent, Nestorianismum de duabus in Christo personis excogitarunt; alii cum intelligere non possent substantialem unionem, quae hypostatica tantum esset, haeresim de una in Christo natura pepererunt. Peccarunt hi et illi, sed priores per defectum, solam unionem agnoscentes; posteriores per excessum, fingentes, aut Verbum informasse carnem instar animae ac mentis, aut naturas duas confusas fuisse, aut ineffabilem quamdam alterius in alteram contigisse conversionem, qua fieret, ut cum ante unitionem duae extitissent, post unitionem unica remaneret, [Col. 0149A] sed quae tamen alterius speciem retineret, eaque se inducret.

V. Primus error fuit Arianorum et Apollinarii; secundus Polemonis; postremus Eutychis, aut Armenorum potius Monachorum, qui deliro seni illuserunt.

VI. Eutyches igitur Incarnationem eo fere modo factam asseruit, 176 quo solent Catholici consecrationem Eucharistiae, conversione scilicet alterius substantiae in alteram, specie illius quae convertitur, remanente alterique adhaerente: dicebat nempe naturam humanam, cum Verbum caro factum est, conversam ita in Verbum, ut remaneret tamen humana species, qua indutum Verbum perinde incurreret in oculos. ac Christi corpus, specie panis post peractam conversionem [Col. 0149B] remanente obvelatum, ferit sensus.

VII. Inde vero consequebantur plurima, sed haec maxime sex: I. unicam esse reipsa post unitionem naturam, cum antea fuissent duae, itaque interpretabatur Eutyches Cyrilli dictum de una post unitionem incarnata Verbi natura; II. Christum esse Deum , hominem specie; III. Verbum vere esse natum ex Virgine, vere passum ac crucifixum; IV. unicam fuisse Christi operationem, unam voluntatem; V. adhaesisse Eutychem Docetis haereticis, qua parte negabat humanam naturam reipsa manere; VI. consensisse ex parte Ario et Apollinario, perfectam non agnoscentibus in Christo humanitatem.

VIII. Error ille, ut potentissimis duobus nitebatur praesidiis, auctoritate Cyrilli, ementita quidem, [Col. 0149C] sed credita; et vera Eutychis formidolosaque, propter Chrysaphium Eunuchum, potentia, ita exiguo tempore incredibiliter invaluit: nam et Aegyptum fere totam obtinuit, propter Cyrilli nomen; et Constantinopoli dominata est, propter Chrysaphium; et apud Monachos Orientis altas egit radices, ob Eutychis Monachi famam, ac speciem sanctitatis.

IX. Damnatus est Constantinopoli primum a sancto Flaviano; deinde Romae a Leone Magno; denique Calchedone a sexcentis et triginta Patribus: extinctusque videri tunc potuit, et revera erat, nisi alte animis hominum de vulgo insedisset vana quaedam opinio, inter Eutychis et Nestorii partes nihil esse medium, et eum qui duas naturas fateretur, adhaerere Nestorio; qui unam personam, Eutychi: naturam [Col. 0149D] enim a persona, hoc in negotio, vulgus non discernebat.

X. Post concilium Calchedonense Oriens tres in partes scissus est: nam Concilii definitionem alii omnino rejecerunt, alii omnino receperunt: nonnulli partim rejecerunt, partim receperunt: receperunt omni ex parte Catholici, Eutychiani omni ex parte rejecerunt; tertiam viam ingressi sunt, qui a Graecis , a Latinis Haesitantes dicti: ex his ortum Monothelitae habuerunt.

XI. Nonnulli enim, cum autoritate Concilii cogerentur, duas fateri in Christo naturas, unitas, nec adhuc tamen deposuissent animo praeudicium illud Apollinarii, quod Cyrillus refert in Apologetico [Col. 0150A] ad Theodosium, uniri substantialiter non posse, sed tantum, quae singula perfecta essent, atque ita eo requiri, ut aliquid uni desit, quod ab altero suppleatur: cumque illud, quod 177 deesse deberet, in neutra natura reperire possent; utraque enim integra et perfecta inerat Christo, divina quidem, quia simplex est; humana vero, quoniam carni neque anima humana deerat, neque mens. Id in operatione ponendum censuerunt, atque ita unam dixerunt esse Christi operationem et unam , seu voluntatem, eamque divinam; unde etiam nacti sunt appellationem Monothelitarum.

XII. Fuerunt, fateor, argumenta alia, quibus se postmodum haeresis stabilire conata est: sed erat praecipuum in eo, quod dixi, praesidium si modo, [Col. 0150B] quod visum omnibus fere communiter Patribus, Monothelitae inter Eutychianos, aut Apolinaristas potius censentur: nam alia illa, quae protulerunt, adducere pro se ipsi quoque potuerunt Nestoriani, qui revera Monothelitae extiterunt, antequam hoc nomen audiretur: definiebant scilicet Christum hominem a Verbo , aiebantque hominem divini Verbi merum esse instrumentum, illudque simile ferramentis, quibus artifex utitur, quibusque motum imprimit, cum a se nullum prorsus habeant.

XIII. Inde factum est, ut in epistola Agathonis papae ad Constantinum imperatorem, quae in sexta Synodo act. 4 relecta est, inter recensenda testimonia haereticorum pro una operatione, de Nestorio [Col. 0150C] haec habeantur. »Item ex libro IV Nestorii hominicolae, quem inscripsit praeclarae initiationis ( ). Inconfusas custodimus naturas, non secundum substantiam unitas, sed voluntate; propter quod earum unam voluntatem, operationem, et dominationem statuimus, dignitatis aequalitate ostensa. Deus enim Verbum assumens, quem praedestinavit hominem, per potestatis rationem, ad eum non est secretus, propter praestitutum affectum.«

XIV. Quam vero voluntatem Monothelitae intelligerent, et humanae naturae detraherent, facultatem ipsam volendi, an solam operationem, disputant recentiores theologi; sed immerito, ut mihi quidem videtur: controversiam enim fidei, eamque maximam, imprudenter revocant ad levem illam philosophorum [Col. 0150D] quaestionem, utrum facultates animae reipsa differant ab ipsius substantia; si enim non differant, qui possit abesse volendi facultas, ubi anima est?

XV. Volebant igitur, in quo erant haeretici, humanam in Christo naturam esse instrumentum divinae personae: instrumentum, inquam, non quod ageret cum ageretur, ut sentit Ecclesia, sed quod ageretur tantum, aut potius pateretur, instar instrumentorum vitae expertium, quae ex se, suoque proprio motu agunt nihil, sed pure patiuntur ab artifice.

XVI. Ita vero si constituta sit Monothelitarum haeresis, consonant mirifice omnia, quae vel ipsi [Col. 0151A] pro se afferunt, vel ipsis Catholici objiciunt. Proferunt illi pro se duo potissimum, nempe quod, cum ita 178 sentiunt, et a damnatis in concilio Chalcedonensi haereticis recedant longe, et Christi dignitati, ut qui maxime, consulant.

XVII. Damnati sunt, inquiebant, in Concilio Calchedonensi Arius, Apollinarius, Nestorius, Eutyches, et confusionis autor Polemon. Ab his recedimus longe, et ab Ario quidem ac Apollinario, quoniam in Christo naturas duas integras perfectasque fatemur; ab aliis autem, propterea quod, et unitionem hypostaticam naturarum admittimus, contra Nestorium; et post unitionem naturas duas agnoscimus, adversus Eutychem; et confusionem naturarum rejicimus, contra Polemonem.

[Col. 0151B] XVIII. Ad dignitatem Christi, quod huc attinet, faciunt praesertim duo, unitas, atque impeccabilitas. Unitati consulere sibi Monothelitae videbantur: primum, quod uni eidemque Verbo tribuerent omnia, quae dicuntur de Christo, humana et divina. Deinde, quod non dividerent voces Evangelicas et Apostolicas de Christo. Denique, quod Deum vere natum de Virgine assererent, vereque passum et mortuum.

XIX. Impeccabilitatem Christi illaesam servare se jactabant, cum peccati radicem omnem evellerent, pugnam scilicet judiciorum et voluntatum. Neque enim duas in Christo operationes voluntatesque ponebant, sed unicam, quae Dei foret: sic enim ratiocinabantur. Voluntas eo ipso quod creata sit, peccabilis est: si qua igitur ejusmodi in Christo [Col. 0151C] ponatur, Christus peccabilis dicitur: non est autem peccabilis Christus: non est igitur in eo voluntas creata. Deinde ubicumque sunt voluntates duae, et illae quidem duarum differentium naturarum propriae, potest esse pugna; sic enim in homine voluntas carnis et voluntas spiritus pugnant. Pugnare vero voluntatem humanam cum divina, peccare est: peccare igitur posset Christus, si humanam haberet voluntatem: peccare autem non potest, non habet igitur humanam voluntatem.

XX. Haec pro se haeretici, Catholici vero praeter varios scripturae locos, quibus humana in Christo anima voluntasque probatur, objiciebant potissimum quatuor. I. Quod unius voluntatis assertores cum Docetis, Apollinarianisque, et Nestorianis, ac Eutychianis [Col. 0151D] sentirent. II. Quod repugnarent Apostelo Christum docenti, fratribus per omnia similem factum, praeter peccatum. III. Quod Incarnationis perfectionem tollerent IV. Quod perimerent veritatem redemptionis hominum per Christum.

XXI. Objiciebant ista Catholici, paradoxe quidem in speciem, sed reipsa vere: quantumvis enim verbis catholicis haeretici errorem dissimularent, revera tamen sentiebant, et cum Docetis, saltem ex parte, videbatur enim esse humana in Christo voluntas, quae nulla erat: et 179 cum Apollinarianis, quia ubi est natura rationis particeps, necesse est etiam esse naturalem ipsius operationem: et cum Eutychianis, quoniam ut omnes Patres adversus Trinitatis [Col. 0152A] impugnatores assumunt, ubi una est operatio, una quoque natura est: et denique cum Nestorianis, humana siquidem Christi natura, si voluntate propria, quae libera, careat, merum est Verbi divini instrumentum, operationis naturalis expers; Christusque aliud nihil est, quam homo a Verbo .

XXII. Deinde clamat Apostolus debuisse Christum per omnia fratribus similari (Heb. II, v. 17), excepto peccato, ut interpretantur Patres: non potuit vero tanta similitudo intercedere, si Christo defuit, quod in aliis praestantissimum est , id est, operatio animae rationalis propria.

XXIII. Postea Incarnatio peracta est eo fine, ut liberaretur homo a servitute peccati: si ergo Verbum [Col. 0152B] voluntatem humanam non assumpsit, eam certe non liberavit, cum tamen ea vel maxime, vel sola per se serviret, quippe quae proprie sola rea est: Verbum enim non liberavit nisi quod assumpsit, liberatio siquidem efficitur , ut docent Patres.

XXIV. Denique redimere Christus homines non potuit, nisi merito et satisfactione; nullum vero est meritum, nulla satisfactio, ubi nulla operatio creata libera: nam mereri et satisfacere inferioris est, qui libere actiones passionesque idoneas superiori offenso exhibeat

XXV. Ex his constat, quae fuerit Monothelitarum haeresis: negabant scilicet ullam esse in Christo voluntatem liberam praeter divinam, quae humanam moveret, [Col. 0152C] ut purum instrumentum artifex.

XXVI. Illa vero haeresis, ut salutis humanae caput petebat, ita Catholicorum animos vehementer commovit: senserunt enim continuo agi de summa totius salutis, et id occulte moliri daemonem, ut per ministros suos, speciem Catholicorum Calchedonensem fidem profitentium ementitos, persuaderet populis, aut piam esse unius operationis sententiam, aut quaestionem de una vel duabus voluntatibus esse levem, quae silentio sopiri deberet potius, quam verbis agitari.

XXVII. Inde factum, ut Christianus orbis tres in partes scinderetur; aliis duas operationes singularum Christi naturarum proprias defendentibus; aliis unicam reipsa, eamque Dei propriam dicentibus; [Col. 0152D] aliis denique ab unius aut duarum appellatione abstineri volentibus, quasi ad sufficeret, simpliciter operationem Christi Dei et hominis profiteri; caetera enucleatius exponere, superfluum atque etiam noxium. Duas voluntates operationesque Catholici dicebant, unicam Monothelitae: nec unam, nec duas dici debere, edixit Constantius in Typo, causatus, eam fuisse Honorii papae sententiam. Quo jure id causatus sit, nunc videndum.

180 XXVIII. Parentum aetate multi, cum audirent haereticos Honorio crimen haeresis Monothelitarum objicere, et importune congerere testimonia, falsa quidem reipsa, sed probabilia tamen in speciem, [Col. 0153A] crediderunt temere rem ita se habere; opinioque velut contestata obtinuit. Nunc vero postquam agitata est diligentius sanctiusque causa, pauci numero, iique vel suspectae aliunde fidei, vel non maximae autoritatis, Honorium Monothelismi damnant, reliqui bene multi absolvunt.

XXIX. Quam illi inconsiderate sentiunt, tam illi circumspecte; neque enim aliter de quaestione scripsit Honorius, quam S. Leo, nisi quod fidei dogma sanctus Leo brevius pressiusque, prolixius Honorius exposuit. Ita S. Leo: »Agit utraque forma cum alterius communione, quod proprium est; Verbo scilicet operante, quod Verbi est; et carne exequente, quod carnis est.« Honorius: »Utrasque naturas in uno Christo unitate naturali copulatas cum alterius communione [Col. 0153B] operantes, atque operatrices confiteri debemus: et divinam quidem, quae Dei sunt, operantem et humanam, quae carnis sunt, exsequentem, etc.«

XXX. Videtur ergo fere superfluum, diutius in hoc argumento versari, praesertim cum epistolae duae Honorii, quae in sexta Synodo prolatae sunt act. 12 et 13, si conferantur cum ipsa definitione fidei ab eadem Synodo composita, nulla in parte inveniantur differre, nisi quod, et in priore fit mentio unius voluntatis, et in utraque, per quamdam oeconomiam, ad coercendas animorum contentiones, prohibetur, ne unius vel duarum operationum voces inter praedicandum usurpentur.

XXXI. Verum prior differentia nullius est momenti, posterior parvi ad rem, qua de agitur: nam [Col. 0153C] una illa voluntas, cujus meminit Pontifex, nihil ad quaestionem Monothelitarum pertinet: fuit enim humana et spiritus propria, excludens eam dumtaxat, quae carnis dicitur, quaeque in nobis originis peccato infectis adversus rationem rebellat. Negavit id unum scilicet Honorius, quod et omnes Catholici, assumptam esse a Verbo naturam, in qua pugnantes inter se forent voluntates, et existeret fomes, ut aiunt, peccati. Istud aperte ostendunt haec verba: »Unam fatemur voluntatem Domini nostri Jesu Christi, quia profecto a Divinitate assumpta est nostra natura, non culpa; illa profecto, quae ante peccatum creata est, non quae post praevaricationem vitiata.« Et postea: »Non est itaque assumpta, sicut praefati sumus, a Salvatore vitiata natura, quae repugnaret [Col. 0153D] legi mentis ejus; sed venit quaerere et salvare quod perierat, id est, vitiatam hominis naturam: nam lex alia in membris, aut voluntas diversa non fuit, vel contraria Salvatori, quia super legem natus est humanae conditionis, etc.«

XXXII. Hunc in sensum accipi debere verba Honorii, docent tres locupletissimi testes: Joannes Abbas, qui epistolam nomine Honorii 181 composuit: Joannes IV, Honorii post annum medium successor, in Apologia; et sanctus Maximus martyr, utriusque testimonio sanctum Pontificem defendens, partim in disputatione cum Pyrrho, partim in epistola ad Marinum

XXXIII. Abbas igitur Joannes apud Maximum: [Col. 0154A] »Unam voluntatem diximus in Domino, non Divinitatis ejus et humanitatis, sed humanitatis solius. Cum Sergius scripsisset, quod quidam duas voluntates in Christo contrarias dicerent, rescripsimus, Christum non duas voluntates contrarias habuisse, carnis, inquam, et spiritus, sicut nos habemus post peccatum, sed unam tantum, quae naturaliter humanitatem ejus signabat.«

XXXIV. Joannes IV, vel Joannes idem Abbas ipsius nomine: »Praedictus ergo decessor meus docens de mysterio Incarnationis Christi, dicebat non fuisse in eo, sicut in nobis peccatoribus, mentis et carnis contrarias voluntates: quod quidam ad proprium sensum convertentes, Divinitatis ejus et humanitatis unam eum voluntatem docuisse suspicati [Col. 0154B] sunt; quod veritati omnimodis est contrarium.«

XXXV. Observandum obiter ad haec testimonia, valere ipsa plurimum ad evertendam conjecturam nuperi Historiae Monothelitarum scriptoris. Quaerenti enim qua ratione posset objectionem repellere, venit in mentem opinari, corruptionem, quam a Graecis factam in literis Honorii queritur Maximus, in eo fuisse positam, quod pro nova voluntate, quam dixisset Honorius, unam substituerint, cum Latinas voces interpretarent Graece. Verum si res ita se haberet, nec idonea foret interpretationis ratio, qua uterque Joannes utitur; nec tolerari posset amborum patientia, de corruptione tacentium; imo nec ferri Joannis Diaconi socordia qui Graecam epistolam cum authentica Latina contulit in Synodo, [Col. 0154C] nec de fraude tanti momenti Patres monuit.

XXXVI. Quid ergo, inquies, sexta Synodo fiet? an erravit et quidem sciens, cum post utriusque Joannis solemnem, datis ad Imperatorem litteris, expositionem, Honorium damnavit, velut unius voluntatis assertae, reumque ex suis ipsius epistolis peregit? Non erravit procul dubio sancta Synodus, cum foret oecumenica: ex suis, fateor, epistolis damnavit Honorium; sed quod unius voluntatis assertae reum fecerit, id enimvero nego; imo contendo, non posse quidquam ex Synodi actis afferri unde id concludi queat, quod mox demonstrabitur, ubi de integritate actorum cum Baronio disseruerimus.

XXXVII. Diximus orbem Christianum scissum [Col. 0154D] fuisse tres in partes, propter motam de una Christi vel duabus voluntatibus a Monothelitis quaestionem. Ut pax Ecclesiae redderetur, et orbi concordia, collectum est sextum Concilium Constantinopoli, in quo Catholici prae zelo et ardore veri dogmatis defendendi uno eodemque anathemate 182 perculerunt Ecthesim Heraclii et Typum Constantii, hoc est, unius operationis defensores Monothelitas, et Mono thelitarum fautores, qui de una et duplici operatione taceri vellent.

XXXVIII. Hoc anathemate implicatus reperitur Honorius in actis Concilii, qualia nunc habentur: opinatur Baronius non haberi sincera, opinionemque suam ita probabilibus conjecturis confirmat, ut [Col. 0155A] viris etiam doctis eam persuaserit. Sincera esse quae habentur, contendunt alii, multisque et gravibus argumentis pugnant

XXXIX. Ad opinionem suam firmandam Baronius argumentis quatuor utitur: ait enim, nec Honorii ex parte quidquam fuisse causae, cur damnaretur; nec potestatem habuisse Synodum, qua primam sedem judicaret; nec fuisse tacituros, qui aderant, sedis Apostolicae Legatos, si quid ejusmodi attentatum fuisset; nec adulteratorem denique adulterandique causas latere.

XL. Primum ex eo conficit: I. Quod epistolae duae Honorii nihil Monothelismi contineant, nec damnent ullo modo duas volantates, nisi quae mutuo pugnent, ut caro et spiritus: quod catholicum est. [Col. 0155B] II. Quod in suis literis Agatho Honorii successor affirmet praecessores suos integros fide purosque erroris exstitisse. III. Quod literarum Agathonis momentum per se gravissimum augeat Synodi oecumenicae autoritas, cum eas quasi ab ipso Petro conscriptas recepit.

XLI. Concludit alterum eo maxime argumento, quod prima sedes a nemine judicetur, eamque juris canonici regulam traditione, usu et auctoritate multorum, sive summorum Pontificum, sive Patrum, confirmat.

XLII. Jam vero tertium probat conjecturis. Legati, ait, si quid contra sedis Apostolicae honorem tentari vidissent in causa Honorii, restitissent certe eodem, aut etiam majore studio, quam quo calumniam [Col. 0155C] Vigilio in eadem Synodo illatam repulerunt: neque enim par tantum, sed etiam longe major ratio impellebat, siquidem Vigilii memoria remotior foret, Honorii paene praesens. Deinde id unum Cardinales Legati sedis Apostolicae Presbyteri duo, et Diaconus Joannes habuerunt in mandatis, »ut nihil praesumerent augere, vel minuere aut mutare, sed traditionem hujus Apostolicae sedis, ut a praedecessoribus Apostolicis Pontificibus instituta est, sinceriter enarrare.« Missi vero ab Occidentali Synodo Episcopi in aliud nihil damnandum consentire poterant, quam quod ipsa Synodus, cujus erant vicarii, prius damnasset; alioquin peccassent in religionem sui muneris, et in observantiam sedis Apostolicae, cujus integritas et fides videbatur laedi, vel ipsa capitis [Col. 0155D] accusatione. At Synodus Occidentalis nihil statuerat in Honorium, nihil Pontificis tam sancti culpaverat.

XLIII. Quartum denique sic conficit. Theodorus damnatus est 183 in VI Synodo, nec usquam actorum ipsius mentio fit: adulteravit igitur acta, et quidem priusquam ederentur, nomenque Honorii, deleto suo, substituit. Damnatum probat, partim quia Monothelita fuit, Macariique Antiocheni fidem subscripsit; partim quod nemini Synodus parcitum voluerit, qui in ea haeresi fuisset. Adulterasse acta, ex silentio colligit, insertosque post II actionem quaterniones, quibus damnatio Honorii contineretur, factamque adulterationem ante acta edita dataque [Col. 0156A] Legatis sedis Apostolicae, aliorumque Patriarcharum, exemplaria. Id vero facinoris quis tentare ausus, nisi is, cujus maxime intererat, fueratque in Romanos Pontifices vetus odium, ut qui ab Imperatore importunis precibus obtinuerat, ne Vitaliani nomen sacris diptychis inderetur. Perficere vero potuit quod tentare ausus, quoniam cum, defuncto Georgio, restitutus esset in sedem Constantinopolitanam anno 682 in potestate habuit acta ipsa authentica, priusquam ex urbe regia Legati Romani recederent: ipsis igitur ac aliis vitiata tradidit.

XLIV. Qui aliter quam Baronius de tanta causa sentiunt, illi ut duum sunt generum, ita diversas ad primum Cardinalis argumentum responsiones [Col. 0156B] adhibent. Qui Honorium credunt Monothelismi reum, negant indulgendum humanis hac in parte conjecturis, sed standum judicio oecumenicae Synodi, quippe cui praesedit Spiritus sanctus, Legati sedis apostolicae interfuerunt, summi Pontifices eumdem honorem, quem aliis quinque universalibus, paremque venerationem exhibent, universa Ecclesia Catholica consensum praebuit, et Ecclesia Romana suum cultum ad initium usque nostri saeculi testatum esse voluit publicis suis precibus, dum in festo S. Leonis II legendam praescriberet tertiam hanc quartamque Lectionem, ad matutinum Officium. »Hic suscepit sanctam sextam Synodum, quae nuper per Dei providentiam in regia urbe celebrata est, Graeco eloquio conscriptam, exequente [Col. 0156C] ac residente piissimo ac clementissimo magno Principe Constantino intra palatium, quod appellatur Trullus: simulque cum eo residebant Legati sedis Apostolicae, et duo Patriarchae, Constantinopolitanus et Antiochenus, atque centum quinquaginta Episcopi: in qua Synodo condemnati sunt Cyrus, Sergius, Honorius, Pyrrhus, Paulus et Petrus, necnon Macarius cum discipulo suo Stephano; sed et Polychronius novus Simon, qui unam voluntatem et operationem in Domino Jesu Christo dixerunt, vel praedicaverunt, etc.«

XLV. Nunc aliter ista breviusque leguntur. »Probavit acta sextae Synodi, quae Constantinopoli celebrata est, praesidentibus Legatis sedis Apostolicae, praesente quoque Constantino Imperatore, et duobus [Col. 0156D] Patriarchis, Constantinopolitano et Antiocheno, ac centum et septuaginta Episcopis, quam et in Latinum transtulit. In eo Concilio Cyrus, Sergius 184 et Pyrrhus condemnati sunt, unam tantummodo voluntatem et operationem in Christo praedicantes.«

XLVI. Qui vero Honorium erroris purum arbitrantur, aliam ob causam damnatum defendunt, nempe quod »autorum novi haeretici dogmatis pravis assertionibus fomentum impenderit;« quod »haereseos fautor, concursor atque confirmator extiterit;« quod »Apostolicam Ecclesiam non Apostolicae traditionis doctrina lustraverit; sed profana proditione immaculatam maculari permiserit;« quod »flammam [Col. 0157A] haeretici dogmatis, non ut decuit Apostolicam autoritatem, incipientem extinxerit, sed negligentia confoverit;« quod »immaculatam Apostolicae traditionis regulam, quam a praedecessoribus suis accepit, maculari consenserit.«

XLVII. Ad alterum Baronii argumentum, nihil melius afferri potest testimonio Adriani II, Pontificis, de suo praedecessore dicentis, in Synodo Romana, quod in VIII Synodi action. 7 refertur. »Intolerabilis est ista praesumptio, et hanc aures praecordiorum, fateor, sustinere non possunt. Quis autem vestrum tale quid, precor, audivit, vel quis hujusmodi temeritatis, saltem lectione, immensitatem invenit? Siquidem Romanum Pontificem de omnium Ecclesiarum Praesulibus judicasse legimus, [Col. 0157B] de eo vero quemquam judicasse non legimus. Licet enim Honorio ab Orientalibus post mortem anathema sit dictum, sciendum tamen est, quia fuerat super haeresi accusatus, propter quam solam licitum est minoribus majorum suorum motibus resistendi, vel pravos sensus libere respuendi, quamvis et ibi nec Patriarcharum, nec caeterorum Antistitum cuipiam de eo quamlibet fas fuerit proferendi sententiam, nisi ejusdem primae sedis praecessisset autoritas.

XLVIII. Quod pertinet ad Legatos, facilis est solutio rationis, quam Baronius ex ipsorum silentio desumit. Nam primo, sunt qui eos timiditatis accusent, ut qui meticulose cesserint Orientalibus, Sergii sui, quem mirifice colerent, nec subducere possent [Col. 0157C] anathemati, dedecus communione damnationis cum Romano Pontifice minuere volentibus. Deinde, sunt qui prudentem oeconomiam laudi dent, siquidem communem universae Ecclesiae pacem unius hominis honori praetulerint. Tertio, non improbabiliter aliqui id eis in mandato datum credunt, quod et testimonio Adriani mox allato probant. Quarto, nihil aliud forsan in Concilio factum Honorio, quam quod in Synodo Romana, et in Agathonis literis; nisi quod Constantinopoli patentius et expressius actum, quod in Synodo Romana, ipsisque Agathonis literis implicite et subobscure.

XLIX. Jam quod dicitur de Theodoro actorum corruptore, fidem fere omnem omni ex parte superat. Nam primo, quod propter Monothelismum depositus [Col. 0157D] sit, et quidem paulo ante Synodum, nemo veterum tradit, nemo ante Baronium: quamquam suspicio Baronii 185 non improbabilis videtur: nam et Macharii Antiocheni fidei subscripsit; et eo facto depositionem meruit, qua Macarius mulctatus est. Deinde, etsi consenserit Macario, quemadmodum et Georgius successor, at pertinax non mansit, sed Georgium imitatus, resipuit: quamobrem defuncto mox successit, restitutus in sedem prius relictam. Synodus vero neminem proscripsit, nisi aut defunctum aut pertinacem.

L. Verum etsi ficte professus dicatur catholicam fidem cupiditate sedis recipiendae, etsi retinuerit animo non tantum errorem, sed etiam odium in [Col. 0158A] sedem apostolicam, qua ratione tandem potuit, quamvis maxime tentaverit, toties acta vitiare, quoties Honorii mentio facta est? quomodo licuit homini uni professionem fidei Episcoporum manibus subscriptam, ipsasque Constantini imperatoris literas adulterare? Annon erat fides sigillis obsignata? Annon suas literas Constantinus apprime Catholicus manu sua subscripsit? An praecipiti imprudentia, et non matura potius, ut in re tanti momenti par erat, lectione recognovit, quod subscriberet? An ipse etiam Imperator, quem Constantino Magno Synodus parem dixit, venit in societatem facinoris cum Theodoro? Quis sibi, quis aliis persuadeat, id tentatum a Principe tam pio, tamque ardenter Catholico, ut ipsiusmet parentis Typum, avique Ecthesim [Col. 0158B] proscripserit?

LI. Baronius igitur, etsi pie totam ingenii doctrinaeque, quibus valebat plurimum, vim adhibuerit, ad eam muniendam Honorii defendendi rationem, quam unicam valere credidit, paucis tamen eruditis fecit utcumque satis: maxima pars auscultare non destitit antiquis Scriptoribus, quibus nunquam in mentem venit arguere vitii, imo nec in dubium revocare acta VI Synodi, multo minus alia publicae fidei instrumenta suppositionis damnare. Quare aliam inierunt viam, aliamque defensionem Honorii moliti sunt.

LII. Joannes V, qui duodecimus ab Honorio Pontificatum gessit, unusque fuit Legatorum Agathonis ad sextam Synodum, cum Romam Constantinopoli [Col. 0158C] reverteret, attulit acta Synodi, quae cum literis Imperatoris deferenda Romam accepit. Qualia vero accepit? Integra, an vitiata? Si integra, cur revocantur in dubium, quae scripsit Leo II integris actis de Honorio consona? Si vitiata, quomodo facinus non agnovit, cum rerum pars magna fuerit? Si agnovit, quomodo non admonuit summum Pontificem, questusque est de nefario scelere? quomodo summus ipse Pontifex in re tam infanda conticuit? quomodo corruptorem non postulavit nefandi sceleris apud imperatorem? quomodo consentanea actis et imperator scripsit, et ipse pontifex rescripsit? quo crimine vir sanctissimus acta vitiata, sedi Apostolicae injuriosa, plenaque calumniis in Honorium, non approbavit tantum, sed etiam, retento vitio. [Col. 0158D] Latina fecit, Hispanisque recipienda 186 pariter ac Gallis misit? quomodo vitium istud in professionem fidei a summis Pontificibus emittendam induxit? Si haec incredibilia non sunt, qualia tandem sunt?

LIII. Jam vero quid faciemus aliis aliarum sedium magnarum Legatis? retuleruntne et ipsi suas in Provincias acta vitiata, an integra? Si integra, quomodo ex iis emendata non sunt, quae vitium passa erant, maxime cum septima et octava Synodi cogerentur ex orbe toto? Si vitiata, qui fieri potuit, ut de vitio nullus ex septuaginta quinque supra centum Episcopis, nullus e Presbyterorum infinita pene multitudine verbum diceret scriberetque? An [Col. 0159A] totus orbis ea tempestate obstupuerat eo usque, ut et vitium et facinus agnoscere non posset, tot Episcopis, totque Clericis actorum Synodi consciis, et accusare valentibus, vel si agnosceret, uni homini neque potentissimo, neque optimae famae, neque gratiosissimo Principibus adularetur?

LIV. Quid plura persequar? quid consequentium saeculorum, quid summorum Pontificum, Conciliorum generalium, illustrium Scriptorum, aut Honorii condemnationem, aut de corruptione actorum silentium? quid Ecclesiae ipsiusmet Romanae tam diuturnam in Officio S. Leonis II confessionem? quid infinita ejusmodi argumenta?

LV. Constans igitur cum sit actorum integritas, constans pariter Honorii , inquirendum [Col. 0159B] est, quae fuerit tantae damnationis justa causa: nam sextam Synodum, aut rejicere velut spuriam, quod fecit Albertus Pighius; aut damnare erroris, in quaestione facti, quod visum quibusdam; aut usurpatae auctoritatis in judicio Honorii accusare, quod ab aliis tentatum; non est, ut ego quidem reor, hominis, qui consentanea loqui velit: nam si valeant exceptiones ejuscemodi tres adversus sententiam in Honorium a VI Synodo latam, merito quaesierit aliquis, quod factum antea, cur his non sint usi, qui post Synodum vixerunt, veteres Honorii defensores; cur consequentes Synodi oecumenicae, septima et octava, sextam aut velut spuriam non rejecerunt, aut tanquam errantem secutae sunt; cur summi Pontifices non modo non reclamaverunt [Col. 0159C] adversus illegitimi judicii ream, sed eam potius pari cum quinque praecedentibus veneratione prosecuti sunt; cur in eam jurarunt Episcopi Episcoporum, cum in sedem Apostolicam ascenderent; cur cum in eam jurarent, non modo definitionem fidei laudarunt, sed etiam damnati Honorii nominatim meminerunt

LVI. Omitto dicere, non solum de sancto Leone II, qui Synodum, etiam qua parte accusatur Honorius, Latinis et legendam et recipiendam exhibuit, sed etiam de Gallicanis Hispanisque Praesulibus, qui exhibitam recepere; imo et de Collectoribus Canonum doctissimis Yvone, Anselmo, Deusdedit, et Gratiano, qui sextam Synodum 187 accensuerunt [Col. 0159D] aliis, sine exceptione ulla aut animadversione. Annon erat utraque maxime opus, si vel spuria sit sexta Synodus, vel erroris, usurpataeque autoritatis rea?

LVII. Ut justa damnationis causa, quam inquirimus, manifeste appareat, videntur mihi tria ostendenda. Primum, quod antea assertum, non posse concludi ex actis, imo neque eorum, qui actis vel conficiendis interfuerunt, vel recognoscendis impensius studuerunt, testimonio, damnatum a Synodo Honorium, quod unius in Christo voluntatis assertor esset. Alterum, damnationis aliam causam, et a Synodo indicari, et ab aliis ejusdem aetatis constanter concordanterque tradi. Postremum, justam fuisse, quam illi tradunt, damnationis causam.

[Col. 0160A] LVIII. Quod pertinet ad primum, sex omnino in locis actorum afferri videtur causa, cur Honorius damnetur. Act. XIII, pag. novae Editionis 944, quod ejus epistola ad Sergium dissentanea sit Patribus. Ibidem, quod Sergii mentem in omnibus sequatur, et dogmata confirmet. Act. XIV, pag. 972, quod ejus epistola in unam eamdemque impietatem cum scriptis haereticorum concurrat. Act. XVIII, pag. 1024, quod per eum perinde atque per alios daemon disseminaverit haeresim unius voluntatis et operationis, etc. Act. eadem pag. 1044, quod praedicaverit unam voluntatem et operationem. Eadem Act. pag. 1053, quod secutus sit Theodorum, Sergium, Pyrrhum, etc.

LIX. Ex his locis contendo, si modo referantur, [Col. 0160B] ut se habent, concludi non posse Honorium a Synodo perculsum anathemate, propterea quod unicam in Christo voluntatem docuisset, sed tantum quod docentibus faverit, docendique opportunitatem suppeditaverit.

LX. Primus locus sic se habet. »Retractantes dogmaticas epistolas, quae tanquam a Sergio quondam Patriarcha hujus regiae urbis scriptae sunt, tam ad Cyrum, qui tunc fuerat Episcopus Phasidis, quam ad Honorium quondam Papam antiquae Romae; similiter et epistolam ab illo, id est, Honorio rescriptam ad eumdem Sergium: hasque invenientes omnino alienas existere ab Apostolicis dogmatibus, et a definitionibus sanctorum Conciliorum, et cunctorum probabilium Patrum, sequi vero falsas doctrinas [Col. 0160C] haereticorum, eas omnimodo abjicimus, et tanquam animae noxias execramur.« Atqui eo loci nullus sermo fit expresse de una Christi voluntate, sed tantum generatim de falsis doctrinis abhorrentibus ab Apostolorum traditione. Abhorrent quidem Sergii et Pyrrhi doctrinae ab Apostolorum de fide traditione: abhorret vero inconsulta Honorii, ignaviter nolentis obsistere haereticis, oeconomia a generosa fortitudine Pauli, aliorumque Apostolorum, contestantium, Deo magis quam hominibus obsecundari oportere.

LXI. In secundo loco Synodus, postquam nomen eorum proscripsit, 188 quorum Agatho Papa mentionem fecerat in epistola, id est, Theodori [Col. 0160D] Pharanitani, Cyri Alexandrini, Sergii, Pyrrhi, Petri et Pauli Constantinopolitanorum, eosque »ut pote contraria rectae fidei sentientes anathemati submitti definivit.« Pergit in haec verba: »Cum his vero simul projici a sancta Dei Catholica Ecclesia, simulque anathematizari praevidimus et Honorium, qui fuit Papa antiquae Romae, eo quod invenimus per scripta, quae ab eo facta sunt ad Sergium, quia in omnibus ejus mentem secutus est, impia dogmata confirmavit.«

Verumenimvero locus hic tantum abest, ut probet, Honorium unius voluntatis assertae damnatum, ut in contrarium afferri queat: mentem enim Sergii secutum esse, non est de dogmate consensisse, sed adhaesisse consilio de silentio indicendo; Graece [Col. 0161A] enim legitur , id est, consilio famulatum, quo facta impia ejus dogmata confirmavit, non consentiendo, sed connivendo.

Observo ad hunc locum, projici ab Ecclesia mortuorum nomina, eosque anathemati submitti, aliud nihil esse, quam coram nomina ex sacris diptychis deleri, et in Ecclesia, vel omnino non appellari, vel non sine infami elogio atque dedecore.

Tertius locus continet sententiam Synodi de libellis, cartis, et opusculis, quae a Chartophylace prolata fuerant, et coram Patribus lecta, inter quae Honorii epistolae duae fuerunt, , , . His perspectis, [Col. 0161B] cognovimus in unam ipsam eamdemque impietatem tendere, et velut profana ac animis perniciosa continuo igni tradenda censuimus. Sed cum in eamdem dispari modo impietatem tendere possint scripta duo; alterum, quia dogma: alterum, quia dissimulationem dogmatis continet: concludere non licet inde, Epistolis Honorii contineri definite haereticum dogma, sed alterutrum dumtaxat indefinite.

LXII. Nihilo plus valet quartus locus: ait enim Synodus, »daemonem per organa sua, id est, Theodorum, Sergium, Pyrrhum, Petrum et Paulum, et Honorium, ac Cyrum, atque Macarium, et Stephanum Ecclesiae continenter erroris scandala excitare, unius voluntatis et operationis in duabus naturis Christi haeresim in populum Catholicum spargendo.« [Col. 0161C] Verum haeresis et docendo et docentibus connivendo spargitur. Quare concludi ex hoc loco, quo Synodi definitiva, ut loquuntur, sententia continetur, nihil aliud legitime potest, quam quod alterutro modo ad haeresim spargendam Honorius contulerit.

LXIII. Quintus locus habet in speciem plus aliquid momenti. Synodus enim cum interrogaretur ab Imperatore, an omnes definitioni sponte subscripserint, exclamat, in haec verba: »Nestorio et Eutychi, et Discoro anathema. Apollinari et Severo anathema. Consentaneis 189 eorum anathema. Theodoro Pharanitae anathema. Sergio et Honorio anathema. Pyrrho et Paulo anathema. Macario et Stephano et Polichronio anathema. Omnibus haereticis anathema. Qui praedicaverunt, et praedicant, [Col. 0161D] et docent ac docturi sunt unam voluntatem, et unam operationem in dispensatione Domini nostri Jesu Christi, anathema.« Videntur enim omnes qui appellati sunt, »dici haeretici, qui quidem praedicaverint unam voluntatem.« Verum distinctione punctorum evanescit omnis argumenti vis et species: nam anathema dicitur hominibus nominatim appellatis, unam eamdemque ob causam in exclamatione, ob quam in definitione, de qua mox actum. Tum adjecto puncto subjungitur, »Omnibus haereticis anathema.« Iterum adjecto puncto, »Qui praedicaverunt et praedicant, et docent ac docturi sunt unam voluntatem et unam operationem in dispensatione Christi Dei nostri, anathema.«

[Col. 0162A] LXIV. Postremus locus in prosphonetico ad Imperatorem parum admodum valet, ad Honorium unius voluntatis assertae reum peragendum, multum ad absolvendum. Sic enim se habet: »Superfluas vocum novitates et harum adinventores procul ab ecclesiasticis septis abjicimus, et anathemati merito subjicimus, Theodorum Pharanitanum, Sergium et Paulum, Pyrrhum simul et Petrum, qui Constantinopoleos Praesulatum tenuerunt, insuper et Cyrum qui Alexandrinorum sacerdotium gessit, et cum eis Honorium, qui fuit Romae Praesul, ut pote qui eos in his secutus est.« Graece, . Observandum autem, Honorium ab aliis sejungi quasi disparis conditionis esset, et damnatum dici, quod aliis famulatus obsecutusque sit, [Col. 0162B] hoc enim significat vox . Perversis vero consiliis aliorum famulatus est, non resistendo, ut par erat, sed per imprudentem silentii jussionem favendo: quo silentio abusi haeretici dogma Catholicum de duabus voluntatibus populos sensim sine sensu dedocere tentabant. Non igitur haeresis assertae reus fuit, sed fotae; non consensionis cum haereticis, sed inconsultae dissimulationis.

LXV. Quoad secundum: Imperator Constantinus, qui Synodo interfuit, et summus Pontifex Leo, qui acta e Graecis Latina fecit, Honorium non haeresis causa, sed alterius facinoris damnatum tradunt.

Constantinus igitur in Edicto, »Anathematizamus eos, inquit, qui novorum dogmatum autores et fautores sunt: Theodorum dicimus, qui fuit Pharanitanus [Col. 0162C] Episcopus, et Sergium, qui fuit hujus urbis Antistes, moribus Theodoro et impietate parem, atque etiam Honorium, qui fuit antiquae Romae Papa, horum fautorem, adjutorem et confirmatorem haeresis,« etc. Homines qui damnantur, duum generum facit, dogmatum autores et fautores: Theodoro et Sergio velut autoribus, Honorio tanquam fautori, dicit anathema.

Synodi porro mentem nemo melius intellexit, quam Imperator, 190 ut qui rebus Theologicis apprime erat eruditus, Synodique actionibus indefesse interfuit, imo etiam pars optima extitit. Cum paulo ante dixisset de Sacerdotibus, qui perverse Ecclesias gubernarunt. »Hi sunt, inquit, Theodorus, [Col. 0162D] qui fuit Pharan Episcopus, Sergius, qui fuit nostrae a Deo conservandae regiae urbis Antistes, ad haec Honorius, qui fuit antiquae Romae Papa, hujusmodi haereseos confirmator, qui etiam sibi ipse pugnat,« etc. Vocat confirmatorem haereseos, propter inconsultam oeconomiam: arguit quod pugnet secum, quia cum catholice reipsa sentiret in literis, non tamen spiritu, quo ad profligandam haeresim opus erat, et locutus est et egit.

LXVI. Leo II. In epistola ad Constantinum Imperatorem. »Anathematizamus novi erroris inventores, id est, Theodorum Pharanitanum Episcopum, Cyrum Alexandrinum, Sergium, Pyrrhum, Paulum, Petrum, Constantinopolitanae Ecclesiae subsessores [Col. 0163A] magis, quam Praesules; necnon et Honorium, qui hanc Apostolicam Ecclesiam non Apostolicae traditionis doctrina illustravit, sed profana proditione immaculatam maculari permisit.«

In epistola ad Episcopos Hispaniae. »Condemnatione mulctati sunt Theodorus Pharanitanus, Cyrus Alexandrinus, Sergius, Pyrrhus, Paulus, Petrus, Constantinopolitani, cum Honorio, qui flammam haeretici dogmatis non, ut decuit Apostolicam autoritatem, incipientem extinxit, sed negligentia confovit.«

In epistola ad Ervigium Regem. »De Ecclesiae Catholicae adunatione projecti sunt Theodorus Pharanitanus Episcopus, Cyrus Alexandrinus, Sergius, Paulus, Pyrrhus et Petrus, quondam Constantinopolitani [Col. 0163B] Praesules, et una cum eis Honorius Romanus, qui immaculatam Apostolicae traditionis regulam, quam in praedecessoribus suis accepit, maculari consensit.«

LXVII. Ut tanti testimonii momentum perpendatur, observandum: I. A nemine eruditorum nunc audiri Baronium, qui adversus Imperatoris Summique Pontificis litteras quasi supposititias reclamat. II. Leonem summa diligentia perlegisse acta quae transtulit. »Gestorum synodalium, inquit, seriem recensentes, curiosaque diligentia singula quaeque gesta flagitantes, eadem quae Apostolicae sedis Legati narraverant, scriptis consonantibus convenire reperimus. Comperimus enim,« etc. III. Legatos sedis Apostolicae non interfuisse tantum, sed etiam [Col. 0163C] praefuisse actionibus Concilii, in quibus actum est de Honorio: imo definitioni et prosphonetico, in quibus damnatur, subscripsisse primos omnium, atque ita fieri non potuisse, ut sinerent se actis suppositis illudi, illusique Pontificem in errorem ducerent. IV. Legatorum nomine non eos tantum intelligi debere, qui locum Agathonis tenerent, sed etiam qui a Concilio Romano missi cum Monachis in 191 Concilio censentur, eosque omnes nec rudes fuisse, nec imperitos doctrinae fidei, sed eruditos apprime, licet saecularis eloquentiae expertes; quare non potuisse tam supine falli, ut neque sententiam Concilii, quam ipsi praesidendo tulissent, acque actorum integritatem, quae subscripsissent, satisque Pontificem curiose interrogantem docerent. [Col. 0163D] V. Non aliud objectum fuisse Honorio, quam quod Sergio consentiret, atque adeo foveret haeresim. Consensit vero tantum, qua parte Sergius ficto pacis nomine dissimulandum censebat, uterque igitur concordiae studio fovit haeresim: sed Honorius alienam, quia non peremit; suam Sergius, quia dissimulavit. Subscripsit uterque similia reprobatis duobus scriptis Imperatorum; sed Honorius, Typo Constantis, quo nihil imperabatur praeter silentium; Sergius, Ecthesi Heraclii, qua praeter silentii indictionem continebatur unius voluntatis professio. [Col. 0164A] Typus porro damnatus est a Martino I, velut impius, et a tota Synodo Lateranensi rejectus, allatis rationibus, quae ut sancta Synodo dignae, ita ineluctabilis sunt momenti.

LXVIII. Facile nunc conficitur, quod fuerat in partitione tertium: constat enim peccasse Honorium sua illa oeconomia, qua voluit, de una vel gemina operatione taceri, cum tamen religionis causa exigeret, aperte geminam defendere: ne scilicet ab Eutychianorum reliquiis fides de duabus naturis inconfusis, impermixtis, et indistinctis, quae oblique petebatur, nutaret. Nullum vero peccatum est, quod fidei Catholicae noceat, quin ab Ecclesia merito vindicari queat; nequit autem, si exemptus sit e vivis qui peccavit, nisi eraso de sacris tabulis [Col. 0164B] nomine, infamata memoria, et combustis libris, quae tria Synodus adversus Honorium exercuit: eradi porro nomen de sacris diptychis id ipsum est, si agitur de mortuis, quod ab Ecclesia projici; infamari memoriam nihil aliud, quam propter nocumentum illatum fidei damnari; comburi libros, est indignos dici qui legantur.

LXIX. Nihil vero mirum, eadem poena erroris fautores, etiam negativos, si licet ita loqui, qua autores ipsos, affici; eadem enim utrosque culpa teneri docent summi Pontifices.

Innocentius primus ad Patres Milevitanos: »Caveat pastoralis cura ne duarum ovium dira contagia serpant forsitan per vulgus incautum, rapacique lupus corde laetetur intra ovile dominicum tantas [Col. 0164C] ovium fusas catervas, dum a custodibus dissimulanter habetur vulnus duarum. Prospiciendum est ergo, ne permittendo lupos, mercenarii magis videamur esse quam pastores.«

Caelestinus I ad Episcopos Galliarum: »Timeo ne connivere sit hic tacere: timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret veritas, 192 si falsitas displiceret: merito namque causa nos respicit, si silentio faveamus errori.«

Leo I, epist. 93, ad Turibium: »Si profanis erroribus Sacerdotum corda non resistunt, qua conscientia honorem sibi debitum vendicant, qui pro animabus sibi creditis non laborant? Bestiae irruunt, [Col. 0164D] et ovium septa non claudunt: fures insidiantur, et excubias non praetendunt: morbi crebrescunt, et remedia nulla prospiciunt,« etc.

Foelix II ad Acacium Constantinopolitanum. »Negligere, cum possis deturbare perversos, nihil est aliud quam fovere; nec caret scrupulo societatis occultae, qui evidenter facinori desinit obviare,« etc.

Synodus Lateranensis sub Martino I, de Typo Constantis agens. »Similiter, inquit, malum est, pejus amplecti, et cum ipso melius indiscrete projicere.«



193 DISSERTATIO III. APPENDIX AD NOTAS CAPITIS IV, De usu pallii.
[Col. 0165]

[Col. 0165A] I. Pallii nomine, qua significatione hic sumitur, genus quoddam sacri vestimenti intelligitur, quo Patriarchae amiciebantur quidem, cum ordinarentur; exuebantur vero, si deponi contingeret.

II. Cujusmodi fuerit in Ecclesia Orientali, non est hujus loci disserere: ad solam enim Occidentis Ecclesiam pertinet Liber, quem illustramus; nec hujus quoque loci est dicere, quis modus nostra aetate sit, quis ritus conferendi, et quis usus atque autoritas; nemo siquidem id non potest facile discere ex Juris Pontificii interpretibus. ad titulum de usu et autoritate pallii.

III. Ad sola igitur priora saecula spectat haec qualiscumque est nostra Dissertatio, si tamen Dissertatio est, et non potius compendiosa quaedam observatio

[Col. 0165B] IV. Vox pallii apud Latinitatis autores vestem illam longam significat, quae aliis indumentis ita imponitur, ut subinde assumatur, cum prodeundum in publicum; deponatur. quando quisque domi apud se est.

V. In sacris ornamentis vox illa ambiguam habet significationem: sumitur enim, aliquando pro veste sacra, quae superinduitur, ut quod pluviale dicitur, quodque cappa et casula; aliquando pro insigni quodam dignitatis eximiae, quod ipsi etiam cappae casulaeque imponitur: atque idcirco pallii nomen sortitur, quoniam vel pallio imponitur, sicut pallium reliquis vestibus, vel est pallii ornamentum quoddam et decus: frustra enim sunt, qui super ea nominatione [Col. 0165C] anxie quaerendo se cruciant.

VI. Postrema hac potestate nunc accipitur, atque ita significat idipsum proportione in Ecclesia, quod torquis in militaribus regiisque 194 Ordinibus, nimirum insigne dignitatis cujusdam praecellentis, et taeniam pallio sacro circumadditam.

VII. Quoniam vero nulla est in Ecclesia dignitas Patriarchali major, idcirco ornatus ille Patriarcharum proprius extitit, et illius praesertim, qui reliquis omnibus antecellit, quique jure divino praeest, id est, summi Pontificis, sive Episcopi Romani.

VIII. Cum autem in Ecclesia dignitati potestas respondeat, pallium, de quo loquimur, una cum dignitate, plenitudinem potestatis significat, pro modo tamen personae, a qua geritur: nam in summo Pontifice, [Col. 0165D] in Ecclesiam universam; in aliis Patriarchiis, in singulas suas dioeceses, potestatem demonstrat.

IX. Sicut in Orientali Ecclesia nullum designari potest tempus, quo geri a Patriarchis coeperit, sic neque in Occidentali: quare perpetuus merito dici potest usus in summis Pontificibus, cum sacris operarentur, aut munia sibi propria obirent. Fuit certe usus ante annum 336, quo anno Marcus Papa Ostiensi [Col. 0166A] Episcopo permisit pallium gerere, tunc cum Electum a Clero Romano in summum Pontificem more majorum ordinaret.

X. Non recedit igitur procul a vero sententia illorum, qui Linum Petri successorem hujus ornamenti autorem faciunt. Faciunt vero Rupertus Tuitiensis, et Augustinus Patritius: ille in lib. I de divinis Officiis cap. 27, iste lib. I sacrorum rituum, sect. de pallio.

XI. Mirabile porro est, quod scribit Rupertus, Maternum, qui ad Trevirensem Ecclesiam fundandam a B. Petro Apostolo missus est, haereditatem pallii suis successoribus reliquisse: id enim si verum sit, fateri oportet, S. Petrum usum fuisse pallio, eoque Maternum donasse, atque adeo ab exordio nascentis [Col. 0166B] Ecclesiae summos Pontifices et gessisse, et concessisse pallium. Verum, ut sine testimonio veterum, autor ille duodecimi dumtaxat saeculi tam antiquam pallii concessionem facit, ita fidem vix obtinere valet, saltem apud homines non vehementer credulos

XII. Accepit a Ruperto, quae scripsit Augustinus Patritius, autor librorum de sacris Ecclesiae Romanae ritibus, quos qui tribuunt Chrystophoro Marcello Corcyrensi, videntur Marcelli praefationem ad Leonem X inter legendum praetermisisse: scribebat enim praefationem Marcellus anno 1516, sedente Leone X, cui librum dicavit: composuit librum autor anno 1473 aut 1474, sedente Sixto IV, et regnante Federico, ut manifeste ostendit.

XIII. Quemadmodum vero summi Pontifices potestatem [Col. 0166C] suam aliquando Praesulibus inferiorum Ecclesiarum communicarunt, eosque in Provinciis remotis Vicarios suos crearunt, ita communicatae potestatis insigne contulerunt, quae ipsa est concessio pallii: unde factum, 195 ut pristinis temporibus, quotiescumque collatum est, facta sit mentio concessae autoritatis illius, quae per se summo Pontifici convenit, nempe cogendi Synodos, exercendi de Episcopis rebusque fidei judicia, facultatem Episcopis faciendi longius a sua Ecclesia recedendi, etc.

XIV. Quia porro vicaria potestas cum pallio tribuebatur a summo Pontifice, jus aequitasque exigebat, ut qui pallium accipiebant, obligarent vicissim summo Pontifici peculiarem fidem. Verum quae angustis vicarii muneris terminis obligatio fidei coercebatur [Col. 0166D] primum, latius postea extensa est.

XV. Primis temporibus, cum pallium per literas a Pontificibus mitteretur, literae continebant, non tantum exhortationem ad vitam sanctius instituendam, munusque pastorale digne vicaria potestate implendum, sed etiam aliquando mandata de extirpandis haeresibus, zizaniisque in agro Ecclesiae succrescentibus. Verum de peculiari obedientia subjectioneque [Col. 0167A] nullus tunc erat sermo, fuit posteriore aetate, si non semper, saltem ut plurimum. Id quod dixi de primis temporibus, constat ex epistolis Symmachi, Pelagiique II, et S. Gregorii, atque etiam ex formulis Diurni.

XVI. Non diffiteor tamen, quin pallii sacrique illius torquis communicatio fuerit arctior quaedam accipientis Episcopi cum dante summo Pontifice conjunctio, ita ut per Episcopum Pontifex videretur potestatem suam exercere in Provinciis longius remotis, et ubique Ecclesiae adesse potestate, ut qui orbem Christianum Vicarii Christi regendum suscepissent. Id Pelagius I mittens Sapaudo Arelatensi pallium innuit. Vices enim suas idcirco traditas significat more majorum, »ut stabilis illius petrae [Col. 0167B] sempiterna soliditas, supra quam Dominus Salvator noster propriam fundavit Ecclesiam, a solis ortu usque ad occasum, primatus sui apicem successorum suorum autoritate, tam per se, quam per Vicarios suos, firmiter obtineret, etc. Sic participata solicitudine sanctam Dei universalem Ecclesiam nostri per Dei gratiam rexere majores,« etc.

XVII. Quoniam vero sexto septimoque saeculo mittebatur pallium Episcopis, etiam extra Imperii ditionem positis, factum est, ut quo tempore summi Pontifices pene servirent sub Exarchis Imperatoribusque, eoque suspicaciores forent Exarchi ac Imperatores, quod vix Romae dominatum retinerent, adversus invadentes aliarum gentium Reges: factum, inquam, est ut Pontifices, cum pallium mitterent, [Col. 0167C] consensum Imperatoris expeterent; ne ea de causa oriretur suspicio affectati aliunde praesidii. Ita Vigilius Justiniani, ita Gregorius Magnus Mauritii consensum poposcit: gemebat enim sub Theodorae Justinianique serviliter uxorii tyrannide Vigilius, et Gregorius Exarchi calumnias, convitiaque Imperatoris patiebatur. Neuter scilicet, 196 pro sua prudentia, volebat animos hominum quaerentium rixas tangere, vel levissima suspicione societatis initae cum Regibus Childeberto, Theodorico, et Theodeberto: neuter enim ignorabat, quae calumnia simili specie Silverio structa esset, quamque dira inde summus Pontifex pertulisset.

XVIII. Ex his conficiuntur duo: alterum, nec esse opus laboriose quaerere generalem aliquam, et quae [Col. 0167D] ad omnes Pontifices pertineat, causam consensus Imperatorum, qui a Pontificibus dumtaxat duobus expetitus scitur: neque rationi consentaneum esse causam illam, etsi generali quadam opus esset, inde afferre, quod pallium ornatus Imperialis foret, qui ut esset summis Pontificibus ab Imperatoribus concessus, ita communicari non posset aliis sine Imperatorum venia: nam Imperialium haec vestium concessio, unde facta Orientalibus Patriarchis habetur, unde Romanis, nisi forte ex conclamata illa donatione Constantini facta Sylvestro?

XIX. Alterum, speciem veri non habere, quod nuperus quidam scriptor commentus est, de causa expetitae ab Imperatoribus potestatis, ut Gallicanis [Col. 0168A] Praesulibus pallii usus tribueretur, non item Hispanis. Temporibus, inquit, Vigilii et Gregorii Magni, Galliae Constantinopolitani Imperatoris, aut dominio adhuc aliquatenus subjacebant, aut certe autoritatem agnoscebant, Hispania vero jam omnino Romani Imperii jugum excusserat: quare Gregorius Magnus, ait, cum Leandro Hispalensi pallium mitteret, consensus ab Imperatore obtenti non meminit: meminit vero, cum Siagrio Augustodunensi.

XX. Tota haec commentatio vanitate sua corruit. Unde enim novit ille, non postulatam fuisse a Mauritio potestatem, cum Gregorius Leandro pallium mitteret? An quia silent literae, factum non est? Silent et literae, quibus pallium mittit, aut Pelagius Sapaudo Arelatensi, aut S. Gregorius Virgilio pariter [Col. 0168B] Arelatensi: an inde fit consequens, ut nec ille, nec iste petierit ab Imperatore consensionem? Si fit consequens, ruit ratiocinium hominis, cum quo res est, qua spectat Galliarum Episcopos. Si non fit consequens, ruit pariter, qua Hispanos attinet. Dicere vero, quod venit in mentem viro doctissimo, postulatam non fuisse a Pelagio consensionem Imperatoris, cum Sapaudo pallium concederet, quia jam consuetudo concedendi obtinuerat; non valet admodum, ut respondeatur Hispanorum Patrono. Si enim valeret, nihil erat causae, cur haec eadem consensio peteretur, cum Vigilius Auxanio, Aurelianoque pallium daret: antea enim Arelatensi Caesario Symmachus dederat. Verum inde opinio nostra stabilitur: Pelagius enim consensionem Justiniani non postulavit, quia ipsi [Col. 0168C] cum Justiniano bene erat; postulavit Vigilius, quia male.

XXI. De personis, quibus conferebatur pallium, pristinis illis 197 temporibus, in quibus versamur, non una est constansque omnium sententia. Sunt qui opinentur, lege quasi communi, Metropolitis datum, inferioribus aliis tantum privilegio. Sunt qui contra existiment, promiscue tributum omnibus, prout visum unicuique summo Pontifici. Nonnulli dividunt, aiuntque omnibus quidem tributum, prout Pontifici visum, hoc tamen discrimine, quod Metropolitis solis cum potestate vicibus sedis Apostolicae fungendi; inferioribus, cum minoribus quibusdam privilegiis, ad ornatum nempe atque honorificam praesidentiam, aliaque ejusmodi.

[Col. 0168D] XXII. Primi opinionem suam usu et ratione confirmant: vices enim sedis Apostolicae solis Metropolitis concessae reperiuntur, idque factum convenienter, ut nempe et autoritas summa minus quasi descenderet, et qui parere deberent sedis Apostolicae Vicariis, minus aegre id praestarent, non insolentes obedientiae Metropolitis exhibendae.

XXIII. Secundi utuntur iisdem argumentis, usu nempe et ratione: nam ipsis etiam Diaconis Presbyterisque autoritas sedis Apostolicae credita est, et in negotiis quidem gravissimis. Certe Paulum Patriarcham Alexandrinum Pelagius Vigilii Diaconus de throno dejecit, et Philippus Presbyter in Ephesina Synodo Caelestini locum tenuit. Neque vero id mirum [Col. 0169A] siquidem beneficiorum haec est conditio, ut a Principe pro arbitrio, quibus placitum, tribuantur.

XXIV. Postremi pro se afferunt. 1. Quod episcopis inferioribus, quibus concessum legitur pallium, ut Maximo Ostiensi a Marco ann. 336, Siagrio Augustodunensi a S. Gregorio ann. 599, et Aigilberto Cenomanensi a Joanne V, ann. 685, aliisque, ut Papiensi, Lucensi, Bambergensi, etc., vicaria sedis Apostolicae potestas tributa non reperitur, sed privilegia dumtaxat minora. 2. Quod nullus Metropolita reperiatur donatus pallio, sine vicariatu sedis Apostolicae. Ita vulgo illi.

XXV. Ego vero sic existimo, nullis unquam de Clero pallium concessum esse, nisi Episcopis, etsi aliquando Presbyteris, imo et Diaconis, sedis Apostolicae [Col. 0169B] vices mandatae sint: neque enim in veteribus monumentis ullum legitur contrarii facti exemplum; leguntur tamen passim vices Apostolicae sedis tributae, et Presbyteris, ut praeessent Synodis, etiam generalibus, sic Philippus Presbyter in Concilio Ephesino locum tenuit sedis Apostolicae; et Diaconis, vel ad summae autoritatis actum, sic Pelagius nomine Vigilii Papae deposuit, adjunctis sibi Patriarchis duobus, Paulum Alexandrinum Antistitem. Hujus autem rei causa vix afferri potest ulla, praeter Pontificum voluntatem: nam si dicatur incongruum esse, quod Presbyter Episcopis atque etiam Metropolitis praesit, cum autoritate illa plena, cujus insigne est pallium, excipietur statim, et praesidentia Presbyterorum a Papa missorum 198 ad Concilia, et Diaconi Pelagii [Col. 0169C] judicium de Patriarcha Paulo, et Abbatis in Anglia jus ordinarium in Episcopos. Quod si rursus causetur aliquis, pallii nomine intelligi extremam oram pallii, quo Pontifex in sacris faciendis uteretur, atque adeo non decere Presbyterum, sed solum quasi regem sacrorum, responderi potest, non aliam esse nunc, fuisseque olim sacra facientis Pontificis, aliam Presbyteri vestem, de qua possit esse hic quaestio, atque ita pallium, cujus est inter Missarum solemnia vel unicus, vel frequentior usus, non minus Presbytero, quam Episcopo, convenire, si hujus unius convenientiae ratio habeatur. Quod si urgeatur, alias esse, praeter Missam, functiones, inter quas obeundas pallio Episcopus utatur, ut ordinare, etc., id ego fatebor lubens: sed quemadmodum ordinant Episcopi sine [Col. 0169D] pallio, quidni Presbyteri pallium gerant sine ordinatione, etc.

XXVI. Existimo pariter, imo certus sum, non solis Metropolitis concessum esse, sed inferioribus etiam Episcopis. Id constat exemplis pluribus antea relatis, quibus adde factum Joannis VIII pallium mittentis Valloni Metensi Episcopo, quod jam praecessores quatuor, nec quicquam reclamantibus Metropolitis, obtinuerant. Mos iste non ita obsolevit, quin nostris temporibus, cum Rex Christianissimus Ludovicus XIII instaret summo Pontifici, ut Ecclesiam Parisiensem, propter dignitatem civitatis, quae imperii caput, in Archiepiscopatum erigeret, difficultatem sentiens Pontifex, ob Senonensis Metropolitae contradictionem, [Col. 0170A] pallium obtulerit Parisiensi Episcopo, ne Regis videretur animum repulsa laedere. Deinde nuper Augustodunensi ab Innocentio XI nunc sedente concessum est.

XXVII. Ex eo quod sancto Odiloni Cluniacensi Abbati missum a Benedicto IX pallium, ex Glabro refert Hallerius de sacris Ordinibus, pag. 237, posset quispiam opinari, non solis Praesulibus hoc dignitatis insigne collatum fuisse: sed id faceret, repugnante ipso Glabro. Nam missum quidem est Odiloni pallium cum annulo, non quo tamen uteretur Abbas, sed quod gereret factus Antistes Ecclesiae Lugdunensis, quam regere jubebatur a Pontifice. Audiendus Glaber, qui postquam recensuit dissensiones de electione Episcopi, Burchardo in sedem Lugdunensem [Col. 0170B] successuri, relationemque Pontifici de dissensionibus factam, ita pergit: »Pontifex protinus mittens eidem Patri pallium simul et annulum, imperavit eumdem praedictae civitatis fore Archiepiscopum; sed vir religiosus, suae humilitatis attendens propositum, omnimodis renuit fieri, pallium et annulum suscipiens, illi, qui Deo dignus existeret, reservavit futuro Pontifici ejusdem sedis.

XXVIII. Fateor, ut plurimum Metropolitis concessum cum vicaria sedis Apostolicae potestate: sic Arelatensibus Vigilius, Pelagius Gregoriusque pallium concesserunt. Verum ex epistolis Pontificum 199 pallia mittentium intelligere oportet, quid privilegii tribueretur. Symmachus Theodoro Laureacensi, Paschalis Bernardo Viennensi, cum pallio vices [Col. 0170C] Apostolicae sedis non demandarunt, Theodorus tamen et Bernardus Metropolitae erant. E converso Metropolitis aliquando vices Apostolicae sedis demandatas sine pallio intelligimus ex epistola Hormisdae Papae ad S. Remigium Remensem Antistitem data ann. 514.

XXIX. Par est credere, prioribus temporibus datum esse solis Occidentalibus a Pontifice: nullum enim reperitur exemplum dati Orientalibus, ante constitutos in Oriente Patriarchas Latinos: nam quod de sancto Cyrillo narrant Theodorus, Balsamon, et Photius, eum accepisse a S. Caelestino cum vicaria potestate exercendi in Ephesina Synodo judicii de Nestorio, Phrygium, quod interpretantur pallium, infirmo fundamento innititur: siquidem nullum [Col. 0170D] de potestate praesidendi Concilio demandata exstat in litteris S. Caelestini actisque Concilii verbum, nullum et de pallio; imo creditur a nonnullis haec fabula a Constantinopolitanis, tunc cum ab Ecclesia Latina se abstraxissent, eo consilio conficta, ut Alexandrinorum dignitatem deprimerent, velut a Romanis profectam, aut certe auctam.

XXX. In veterum monumentis nullum reperitur vestigium dati Africanis ullis, saltem quamdiu Africana Ecclesia retinuit aliquid pristini splendoris; imo datum omnino non fuisse, ratio convincit: nam cum pallio tribuebatur Archiepiscopi nomen, a quo ita abhorrebat Africana Ecclesia, ut in Concilio anni 397 sanciverit, »ne primae sedis Episcopus appelletur [Col. 0171A] princeps Sacerdotum, aut summus Sacerdos, aut aliquid ejusmodi (id est, Archiepiscopus), sed tantum primae sedis Episcopus.«

XXXI. Quandoquidem dictum illud Gregorii, rationis ordo nos admonet, ut cum usu pallii aliqua largiri privilegia debeamus, non pertinet ad solos Metropolitas, quibus vices sedis Apostolicae committerentur, sed ad inferiores etiam Episcopos, qui pallio donarentur; de privilegiis ejusmodi nonnihil disquirendum. Fuerunt illa vero aliquando Ecclesiae ipsi concessa, aliquando soli personae: diuturna fuerunt illa, haec ad tempus. Siagrio Augustodunensi a Gregorio Magno concessa est vocandi ad Synodum omnes Episcopos sub ditione Theodorici et Theodoberti positos autoritas, fuit hoc personale privilegium: [Col. 0171B] concessa quoque inter Episcopos Lugdunensis primae prima post Primatem sedes, id sibi collatum Ecclesia Augustodunensis retinuit, etiam sine pallio.

XXXII. Sunt qui putent, tributum istis quoque inferioribus Episcopis nomen Archiepiscopi, et ad id probandum afferunt exemplum, tum Aigilberti Cenomanensis, qui Archiepiscopus dictus legitur in diplomate Theodorici Regis; tum Chrodegangi Metensis, atque etiam 200 Angilranni pariter Metensis, imo et Theodulfi Aurelianensis, qui propter acceptum pallium Archiepiscoporum nomen sibi arrogarunt, quamvis Episcopi essent Metropolitis obnoxii: qua enim alia de causa, inquiunt, tantum nomen accepissent, nisi quia propter acceptum a Summo Pontifice pallium, aliis Episcopis praecellere videbantur?

[Col. 0171C] XXXIII. Verum ad haec exempla observo. Primum, solis Gallis nomen Archiepiscopi tributum legi, non aliis cujuscumque alterius gentis Praesulibus, etsi plures pallio insigniti sint. Deinde, non omnibus Gallis tributum, quis enim id de Siagrio Augustodunensi legerit? quis de Parisiensi? Tertio, quatuor illos, qui dicuntur Archiepiscopi nomen gessisse, fuisse viros, aut nobilitate generis, aut principum gratia pollentes, aut Archicapellanorum aulae dignitate praestantes, quibus idcirco adulatio praecellentiae nomen tribueret. Quarto, nullam in litteris Pontificum mittentium Episcopis pallia mentionem fieri Archiepiscopi nominis, cum tamen aliquando fiat expressa, cum ad Metropolitas scribitur: quare si qui hoc nomen gesserunt, id arrogasse sibi, non accepisse, [Col. 0171D] fastus gratia, non dignitatis praerogativa. Quinto, exempla hujusmodi quatuor, si unum Angilranni forte excipias, desumi ex cartis minus notis, quae tanti procul dubio non sunt, ut quod insolentissimum est, probare valeant. Quidni enim, ut in uno Aigilberti Cenomanensis exemplo haeream? quidni, inquam, error irrepsit in Theodorici Regis diploma, amanuensis vel imperitia, vel amica erga Regis amicum adulatione? Quidni Archiepiscopus dictus est, quia primum post Metropolitam inter Lugdunensis tertiae Episcopos locum tenet? enim, unde vocatur, et principium et autoritatem significat? Quidni per hyperbolem, non insolentem in communi sermone, nominatus sit Archiepiscopus, [Col. 0172A] quia inter Episcopos eximius et sanctitate morum, et religionis studio, et scientiae sapientiaeque laude, et nobilitate generis, qua forsan de causa in alio instrumento appellatus est princeps Episcoporum?

XXXIV. Quod si haec probabilia sint, ut certe sunt, et eo quidem magis, quod faciunt contra inauditum quoddam facinus, et incredibilem appellationem, ruit tota de pallio Aigilberti conjectura, quippe non alio, quam nominis, fundamento innixa.

XXXV. Accedat, quod, quae praerogativa conjicitur Aigilberto esse concessa cum pallio, ut primus inter Episcopos Lugdunensis tertiae post Metropolitam, aut reipsa sederet, aut certe censeretur, longe ante Aigilberti aetatem Cenomanensi civitati conveniebat: siquidem in notitia Provinciarum et civitatum [Col. 0172B] Galliae, quae tomo primo Conciliorum Galliae praeponitur, quaeque eruditissimo Sirmondo visa est ad tempora Honorii Imperatoris pertinere, atque ita Aigilberti ordinationem saeculis pene tribus praecessisse, in recensione Provinciae Lugdunensis 201 tertiae post Turonensem civitatem Cenomanensis numeratur. Idem dicendum de civitate Metensi, quae post Metropolim Trevirorum prima censetur in eadem notitia: quamquam notitia haec, sicut est civilibus rebus accommodata, ita in Ecclesiasticis non facit certam fidem: neque enim consequens est, ut si quem certum civitas in ordine politico locum tenet, eumdem in Ecclesiastico retineat, alioquin quod Siagrio Augustodunensi conferre se dicit S. Gregorius, ut primam in Lugdunensi prima post Metropolitam [Col. 0172C] obtineret sedem, privilegium non esset: quandoquidem Aeduorum civitas in memorata notitia post Lugdunensem continuo ponitur.

XXXVI. Aliud privilegium pallii nonnulli afferunt, istud nempe, quod qui donatus esset, a sola sede Apostolica judicari posset. Sed quid illi facient Theodulpho Aurelianensi, qui pallium dicitur a Stephano accepisse, vocatus tamen in suspicionem conspirationis adversus Ludovicum Pium, ab Episcopis depositus est, et in Monasterium detrusus? Conqueritur ille quidem, se ab alienis judicibus damnatum.

Solius, inquit, illud opus Romani Praesulis exstat,
   Cujus ego accepi pallia sancta manu.

Verum episcoporum facto ostenditur privilegium [Col. 0172D] hujusmodi, si quod fuit, non receptum usu in Galliis. Deinde quomodo, si res ita se habeat, concessione pallii facta inferioribus Episcopis, violatum non esset jus Metropolitarum, quod salvum Pontifex expressis verbis esse vult? Denique, si quod occurrat privilegii hujusce exemplum, non pertinet illud ad tempora, in quibus versamur, sed ad posteriora quibus commune jus privatis beneficiis arctatum est.

XXXVII. Ex his concludo non apertissime constare, quae privilegia fuerint inferioribus Episcopis, cum pallio tributa. Quare non improbabilem videri eorum opinionem qui senserunt, hoc insigni plenitudinis potestatis donatos a summo Pontifice aliquos in provinciis, ut essent velut oculi et manus, quibus res procul remotas videret et tractaret: atque ita [Col. 0173A] peculiari sacramento obligatos, pro concessae autoritatis modo, vocaret in partes summi regiminis, juberetque de causis nascentibus ad sedem Apostolicam referre, et si quando foret opus, mandata sua exequi. Huic opinioni favet non Pelagii tantum testimonium jam allatum, sed tota S. Gregorii ad Siagrium epistola, si paulo attentius perlegatur.

XXXVIII. Quam obscurum est, quod modo diximus, tam et istud forsan dubitabile, in quo positae essent vices illae sedis Apostolicae, quae Metropolitis feruntur concessae: nam Gregorius Magnus eas ad tria capita revocat, ad causas Episcoporum, imo et fidei, judicandas, ad cogendas Synodos, et ad dandas Episcopis longius abituris formatas. 202 Atqui haec proprio jure ad Metropolitas pertinent: nam ex praescripto [Col. 0173B] Concilii Nicaeni bis in anno evocare debent Episcopos ad Synodum in qua communi consilio de Episcopis judicia exerceantur, et causae fidei, si quae oriantur haereses, agitentur. Debent et Episcopis formatas dare: id Africanorum Gallorumque exemplo constat, id veterum testimonio firmatur, huic nemo contradicit. Quid ergo singulare tributum cum pallio? Difficultatem auget quod additur, Metropolitanorum jure servato: si enim servetur, quid reliquum est de tribus a Gregorio Magno memoratis?

XXXIX. Dicendum puto, proprio quidem jure Metropolitas potuisse tria haec exercere, sed in suos dumtaxat provinciales, potuisse vero in alios, etiam Metropolitas, autoritate sedis Apostolicae, cujus potestas amplissima est; idcirco Vigilius in omnes [Col. 0173C] Childeberti Regis ditionis Episcopos Auxanio Arelatensi potestatem contulit. Servatum porro est Metropolitarum jus in eo, quod et in suis provinciis libere sua illi munia obirent, et inferioribus Episcopis non daretur licentia superiorum mandata spernendi.

XL. Cum summi pontifices soliti sint Episcopos, quos pallio donabant, sedulo monere, ut eo inter sola Missarum solemnia utantur; imo Gregorius Magnus Ravennatem Episcopum in letaniis gerentem graviter redarguat, quanquam postea fatigatus importunis precibus id indulsit, quaeri non immerito potest, quae fuerit tam expressi tamque instantis moniti causa. An dignitas pallii, ne usu vilesceret? An praerogativa summi Pontificis quotidie utentis, ut a reliquis Episcopis distaret? An quod casulae sacrae [Col. 0173D] quae inter Missas solum induitur, sit proprius ornatus? An, quod probabilius, omnes hae causae concurrunt? Inde vero fit consequens, ut pretiosae vesti, cujusmodi sacra casula, pretiosus olim ornatus adderetur, non item lanea taenia et vile quoddam additamentum.

XLI. Neque objici potest, quod posterioribus temporibus eadem admonitio perseverarit, etsi laneum coeperit esse pallium; nam vel mos antiquus admonendi retentus est, quia retentae pariter mittendi pallii veteres formulae; vel desinente tertia ratione, aliae priores duae visae sunt adhuc suum habere momentum.

XLII. Ex dictis nonnulla potest oriri historica quaestio [Col. 0174A] de materia pallii. Fuitne semper, quae nunc est, an pretiosior quondam alia? Orientale laneum fuisse quinto saeculo testatur Isidorus Pelusiota epist. 136, lib. I, nec videtur dubium quin semper fuerit. Laneum quoque nunc esse in Occidente constat, quanquam crucibus sericis rubris distinguitur; imo quibus ex lanis fiat, quove ritu, tradit Augustinus Patritius in libro rituum Ecclesiasticorum.

203 XLIII. Sed quaeritur an ex altera quondam materia confectum sit. Quaestioni locum facit Joannes Diaconus, cum scribit lib. 4 Vitae S. Gregorii, bysso candente contextum fuisse pallium, quod Gregorius Magnus gessit, quodque adhuc anno 875, quo tempore Joannes florebat, in sepulcro sancti Pontificis cernebatur. Sive autem byssum interpreteris tenue [Col. 0174B] linum, ut melioris Latinitatis Autores; sive sericum filum, ut Ecclesiastici tractatores sequioris aevi, laneum certe non fuit: unde fit consequens, ut neque prioribus temporibus laneum fuerit, siquidem merito credi possit, tantum virum tamque novitati infensum, noluisse a decessorum usu discedere, praesertim in re adeo patente oculisque omnium exposita.

XLIV. Qui de pallio Archiepiscopali non ita pridem opus edidit vir eruditus et diligens, praevidit hoc argumentum, duoque excepit, ut suam de lanea materie sententiam tueretur. Alterum, deceptum fuisse Joannem Diaconum, cum pallium S. Gregorii inspiceret, linumque credidisse, quod reipsa fuit lana: deceptionis causam praebuisse obscurum utriusque materiae, praesertim vetustam aetatem pas [Col. 0174C] sae, discrimen. Alterum, si deceptus non fuit Diaconus, ut certe vix potuit, infinita multitudine idem cernente, si pallium revera lineum fuit, fecisse propter modestiam Gregorium contra majorum morem. Utrumque ex Joannis Diaconi verbis confici posse opinatur: et primum quidem, ex eo quod ille bysso candente contextum pallium dicat, byssus autem non candeat, sed flavescat potius, cum sit lini pars, ut quidem ipsi videtur, grossior; secundum vero, ex eo quod Diaconus dicat, ex pallii materia mediocritatem habitus a viro sancto gestati repraesentari

XLV. Ut ego simpliciter et nude aperiam, quod sentio. Primum, non intelligo satis, quomodo lineum pallium eo usque sit laneo vilius, ut ejus usu vir antiquitatis, ut loquitur Joannes, voluerit modestiae [Col. 0174D] causa a decessorum more discedere: nam byssus longe pretiosior est lana, ut conficitur ex illo Proverbiorum loco, ubi mulier fortis laudatur, quod stragulatam vestem fecerit sibi, quodque byssus et purpura foret vestimentum ejus. Mulier illa, opinor, cujus vir nobilis in portis sederet cum Senatoribus terrae, id est, rem publicam administraret, a rusticana non valde distaret, si parte lini grossiore uteretur.

Deinde videtur mihi Joannes, cum de pallio sancti Pontificis loquitur, nihil laudare praeter antiquitatem viri; mediocritatem vero, cujus meminit, ad taeniam referre, ex qua dependebat argentea reliquiarum custos: cum enim scripsisset, veneratione gratissima celebrari tria, quae pernoctantes in anniversaria [Col. 0175A] festi die oscularentur, pallium, 204 phylacteriam, et balteum; mox subjunxit: »Quae sigillatim considerata, et antiquitatem viri, et mediocritatem habitus, et speciem regularis propositi signis perpetuis repraesentant: nam in eo quod ejus pallium bysso candente contextum, nullis cernitur acubus perforatum, sic ipsum circa scapulas obvolutum fuisse, non autem confixum dignoscitur, sicut vetustissimis musivis vel picturis ostenditur. Quod autem phylacteria tenui argento fabricata, vilique pallio de collo suspensa fuisse videatur, habitus ejus mediocritas demonstratur. Porro in exilitate baltei, quae unius pollicis mensuram nunquam excedit, speciem propositi regularis olim a sancto Benedicto statuti eum servasse, luce clarius manifestat.«

[Col. 0175B] Adde, quod, nisi fallor, ex Diaconi verbis, contra id quod eruditus vir asserit, non obscure concluditur, Gregorium in usu pallii, quod byssinum foret, non recessisse a majorum consuetudine: docet enim ille quinque de pallio, quod ex bysso candente contextum foret; quod nullis acubus perforatum; quod circa scapulas obvolutum, quod idem in musivis operibus antiquissimis picturisque ostenderetur; quod haec antiquitatem viri, id est, mea sententia, studium antiquitatis retinendae, quo tenebatur vir sanctus, repraesentarent. Materies igitur pallii modusque utendi antiquitatem sapiebat; atque ita tantum abest, ut Gregorius priscos suos decessores in musivis operibus depictos deseruerit, ut studiose potius eos imitatus sit.

[Col. 0175C] Denique, si Gregorius in eo sit antiquitatem secutus, quod pallium bysso candente contextum gesserit, confitendum est, veterum pallia bysso pariter candente contexta fuisse, ipsaque adeo, si byssi nomine intelligatur linum tenuissimum, ut habent omnes dictionum interpretes, linea extitisse, non lanea. Quod si eo quis nomine significatum velit, non quodlibet linum, sed byssinum illud, cujus meminit Plinius lib. 19 historiae, pretiosa fuisse veterum pallia necesse est, siquidem »quaternis denariis scripula ejus permutata ut auri« Plinius tradit. Et vero decuit esse pretiosum id ornamenti, quod imponeretur pretiosis vestibus, quibus summi Pontifices inter sacra facienda uterentur.

XLVI. Ex his, quae hactenus dicta sunt, apparet [Col. 0175D] non temere quaeri quae primis temporibus fuerit materies palliorum, quibus summi Pontifices utebantur. An lana, quae humilitatem pastoris? an pretiosius quiddam, quod dignitatem sacrificantis deceret?

XLVII. In neutram partem solvi posse videtur quaestio, nisi quatuor argumentis, si commune praejudicium excipias, veterum nempe scriptorum testimonio, traditione sive usu, consensione utriusque Ecclesiae, et ratione petita ex mystica lanae significatione.

XLVIII. Verum autores Latini Joanne Diacono majores nihil ea de re, quod sciam, litteris tradiderunt: quare nullum ab autoritate puto 205 argumentum peti potest, unde fiat pro Ecclesia Latina in alterutram partem praejudicium.

[Col. 0176A] XLIX. Nihilo plus valet, quod Graeci habent, aut potius Graecorum unus, Isidorus Pelusiota, de pallio Orientalis Ecclesiae Praesulum: pro Latinis enim, de quibus agimus, non facit, ut postea ostendetur.

L. Neque videtur etiam ab usu hodierno idonea ratio desumi, quasi id semper usurpatum dici debeat, quod nunc in usu est, et jamdudum fuit, et quo tempore esse coeperit, demonstrari non potest: nam locus Joannis Diaconi non temere creditur pugnare in contrarium, et satis probare, ante sextum saeculum non obtinuisse morem, qui nunc viget.

LI. Neque argumentum a ratione petitum satis habet momenti, ut historicae quaestioni solvendae sufficiat. Nam quod affertur de pallii lanei mystica significatione, perinde ac si repraesentet pellem ovis [Col. 0176B] deperditae, quam bonus pastor repertam, cum erraret, humerisque impositam reportat in ovile, neque ad rem nostram est, neque gravis per se momenti: mysticae enim illius significationis autor Isidorus, primum de Orientalium pallio loquitur, cum sit quaestio de Latino. Deinde ea dicit, quae in alium sensum non violenter trahi queunt. Denique rationes mysticas tam varias varii excogitarunt, ut nemo non possit aliqua pro se uti.

LII. Sed quoniam Isidori testimonium magni fit a recentioribus, imo unicum fere est vulgaris praejudicii praesidium, illud paulo accuratius ad examen revocandum est, imo tota epistola CXXXVI describenda.


»Hermino Comiti.

»Quantum inexplebili discendi cupiditate flagras, [Col. 0176C] tantum ego ad ea, quae quaeris, explicanda promptus ac proclivis sum; dummodo Deus precibus tuis commotus, inventionem mihi caelitus concedat.

»Linteum illud, cum quo Diaconi in sacris mysteriis munus suum obeunt, humilitatem Domini, qui discipulorum pedes lavit et extersit, nobis in memoriam redigit.

»Id autem amiculum, quod Sacerdos humeris gestat, atque ex lana, non ex lino, contextum est, ovis illius quam Dominus aberrantem quaesivit, inventamque humeris suis sustulit, pellem designat. Episcopus enim, qui Christi typum gerit, ipsius munere fungitur, atque ipso etiam habitu illud omnibus ostendit, se boni illius ac magni pastoris imitatorem esse, qui gregis infirmitates sibi ferendas proposuit.

[Col. 0176D] »Ac diligenter animum attende: nam cum ipse verus pastor per adorandorum Evangeliorum apertionem accedit, tum demum Episcopus assurgit, atque imitationis habitum deponit: hinc nimirum Dominum ipsum pastoralis artis ducem ac Deum et herum adesse significant.«

206 LIII. Observandum primo, totum in eo esse Isidorum, ut rerum sacrarum mysticas significationes exponat, quo argumento nullum est vanitati conjecturarum opportunius. Deinde Isidorum ab Hirmino Comite rogatum, quid mysterii significaret, vel linteum, quod Diaconi, vel superhumerale, quod Episcopi, in sacris mysteriis ferrent; de linteo Diaconorum id respondisse, quod vix probetur a rerum [Col. 0177A] sacrarum disquisitoribus: ait enim, eo revocari in memoriam humilitatem Christi, discipulorum pedes lavantis et tergentis. At rerum ejusmodi interpretes aliter sentiunt, iique probabilius qui simplicius, scilicet ministrantium mensae vulgare id signum esse. Denique nihilo probabilius esse, quod de superhumerali Episcoporum commentatur, si tamen superhumeralis nomine intelligatur id, quod in hac quaestione pallium vocatur.

LIV. Haec cum ita sint, non video qua ratione possit perpetuus ille lanei pallii usus in Ecclesia Latina defendi: nolim tamen opinionem, quae longinqua decem saeculorum aetate, et non mediocri autorum multitudine confirmatur, non modo non convellere, sed ne labefactare quidem. Quominus enim [Col. 0177B] in partes Joannis Diaconi plane concedam, retinent me adhuc aliquantulum tria: usus a saeculis decem continuus; difficultas ostendendi, quo tempore coeperit, et qua de causa; multitudo aetasque Autorum pro lanea materie consentientium.

LV. Quamquam trium ejusmodi argumentorum vim infringi posse video: nam multitudo Autorum non vehementer urget, cum universi qui laudari solent scripserint, quid usurparetur suis temporibus, non quid pristinis. Qui enim res Liturgicas attigerunt, partim veteres sunt, partim recentiores. Illi totos se dederunt mysteriis excogitandis et pandendis; hi veteribus adhaeserunt, sine ullo curiosiore examine.

Deinde usum lanei pallii incoepisse circiter initia noni saeculi, ex Joanne Diacono non obscure quis conjiciat: videtur enim fecisse byssini pallii Gregoriani mentionem, et simul antiquitatem viri laudasse, quo tacite novitatem suis aequalibus objiceret: qua enim alia de causa utrumque praestitisset?

Jam quod ex tempore mutationis remanserit perpetuus lanae usus, id ego tribuendum puto ceremoniis, quibus propter analogiam nominis, anniversaria celebritate bona gens noni saeculi virgini Agneti offerre coepit agnos, quorum ex lana conficerentur pallia: nihil enim constantius, quam quod solemnibus ejusmodi ceremoniis addicitur.

LVI. Ut hunc fere in modum quae dixi tria, infirmari possint, sustineo tamen judicium, contentus proposuisse eruditis quaestionem cum 207 suis momentis: ferant illi sententiam, quam rationi convenientiorem [Col. 0177D] putarint, sed post attentius perpensa duo.

LVII. Alterum Gregorium Magnum lanae nunquam meminisse, cum de pallio scriberet ad eos, quibus mittebat: meminisset tamen absque dubio si per veritatem licuisset. Ut enim erat allegoriarum incredibiliter amans, ex materia pallii sumpsisset argumentum praedicandae humilitatis, ad quam tantopere pallio donatos hortabatur; non sumpsit tamen, cum opportunissimum foret, et tunc maxime cum Maximo Salonitano pallium mitteret. Pallium ad sacra Missarum solemnia utendum ex more transmisimus, cujus vos volumus per omnia genium vendicare: hujus enim indumenti honor humilitas atque justitia, etc.

[Col. 0178A] LVIII. Alterum, pallium dici plenitudinem et complementum potestatis, plenissimae potestatis signum, insigne decoris, et, si credimus nonnullis, Imperialis pallii a Constantino Imperatore dati Sylvestro ora et instita. Quis vero credat haec laneae taeniae convenire?

LIX. Antequam imponatur finis huic Dissertatio ni, solvenda quaestio, cujus occasionem praebet Gregorius Magnus, praescribens Mariniano Ravennati, quomodo deberet uti pallio, siquidem secundum editionem postremam Conciliorum haec habet: Quo non aliter te uti memineris, nisi in propria tuae civitatis, dimissis jam filiis, Ecclesia, procedens a salutatorio ad sacra Missarum solemnia celebranda: peractis vero Missis, idem in salutatorio rursum curabis deponere.

[Col. 0178B] LX. Priusquam proponatur quaestio, emendanda est vocum dispositio, quae perturbata est: quid enim sibi vult ista phrasis, dimissis jam filiis, Ecclesia, etc.? Sunt qui legant, nisi in propria tua civitate, dimissis jam filiis Ecclesiae, etc. Haec etiam lectio vitiosa est: non cohaeret enim cum sequentibus, siquidem salutatorium, cujus mentio fit, non civitatis, sed Ecclesiae pars est. Restituere licet ex lib. IV Vitae Gregorii, cap. 5, ubi totam Gregorii ad Marinianum epistolam Joannes Diaconus refert, legitque, nisi in propria tuae civitatis Ecclesia, dimissis jam filiis, procedens, etc.

LXI. Quaeritur, qui sint illi filii, quibus dimissis, procedit a salutatorio ad altare palliatus Episcopus. Vir eruditus opinatur fuisse laicos, qui honoris causa [Col. 0178C] salutatum venirent Episcopum, unde et loco factum salutatorii nomen, quorum in conspectu pallium Episcopus vetabatur sumere, sed cum, ipsis dimissis, solus remaneret Clerus.

LXII. Opinionem eruditi viri confirmant tria. Primum, quod de Proclo legimus apud Socratem lib. 7, cap. 47, eum ex primoribus, qui ante Missarum solemnia Episcopi salutandi causa de more venerant, comprehendisse Thalassium, Episcopumque Caesareae Cappadociae 208 ex Praefecto Illyrici ordinasse. Alterum, quod laici solerent Ecclesiae filii dici. Postremum, quod Gregorius eo loci vellet usum pallii, quem insolenter Joannes Mariniani decessor extenderat, quam maxime restringere.

Vir alter eruditus sentit, filiorum Ecclesiae nomine [Col. 0178D] intelligi posse Clericos, quibus ex salutatorio jam egressis, pallium sumeret Pontifex, et procederet. Istam quoque conjecturam adjuvat, quod in hoc nostro Diurno summi Pontifices filiorum nomine Clericos compellent, in secunda et tertia fidei professione.

Probabilis est, fateor, doctaque haec utraque conjectura: verum simplicius quiddam afferri posse puto, filiorum nempe nomine appellatam Cantorum Scholam, quae cum procederet ad altare Pontifex sacra facturus, signo dato dimittebatur ex salutatorio, praeibatque eo modo, qui describitur in appendice ad Sacramentarium S. Gregorii pag. 261 editionis Domni Hugonis Menardi.




[Col. 0179]
SUPPLEMENTUM LIBRI DIURNI ROMANORUM PONTIFICUM.
[Apud Mabillon., Museum Italicum, tom. I, parte II, pag. 32.]


Responsum ad petitionem episcopi. (Ad pag. 97.)

Basilicam, quam dilectio tua in honorem sancti ill. a te suggerit esse perfectam, consecrandi tibi per praeceptionis nostrae seriem facultatem noveris attributam: quatenus, frater charissime, facta primitus donatione, quae petitorio tenetur adnexa, votorum devotionis tuae desiderium complens, celebritatis perfectione gratuleris.


Item Responsum.

Oblationem dilectionis tuae, boni operis perfectione gaudentes, congrua gratulatione suscepimus. Et ideo basilicam quam in beati ill. nomine suggeris esse constructam, praeceptionis nostrae serie quantocius consecrabis: ut princeps apostolorum claritas universitatis [Col. 0179B] frequentatione pro sui reverentia consecretur; et circumjecta plebs habeat, cujus interventu petitionis suae cito mereatur effectum. Cura tu ut ea quae ad ordinatum ejus collata dicis, vel a te suggeris conferenda, sine dilatione perficias.


Decretale quem legit diaconus, quando episcopus discutitur. (Ad pag. 54.)

Destitutis ecclesiis proprii rectoris officio sic almitas vestra subvenire consuevit, in qua et sacerdotii principatus existit. Ideoque provoluti quaesumus apostolatum vestrum, domine beatissime papa, ut nobis pastorem quaerentibus ill. talem episcopum consecrare dignemini, cujus merita in eodem postulando omnium nostrorum praestatur assensus. Optamus [Col. 0179C] te per multos annos bene valere, domine beatissime papa.


Item aliud quod legit diaconus.

Electio in qua nemo dissentit desideratorem pergratulatur affectu. Jam diu igitur episcopali officio destituti in ill. tali omnium nostrorum vota contulimus, ut annuentibus vobis in ejus locum qui defunctus est subrogetur. Proinde precamur apostolatum vestrum, domine beatissime papa, ut ill. pro vestra benignitate annuere dignemini, quod religionis studio cognoscitur postulari.


Item aliud ejusdem.

Desideria venerandorum canonum traditione, non discrepant beatitudinis sibi poscentibus judicio subveniri. [Col. 0179D] Igitur cum ecclesia nostra diu proprio sit destituta rectore, ad pontificii vestri jura confugimus, de cujus sede omnis honor proficiscitur sacerdotum, et ideo precamur apostolatum vestrum, domine sancte et venerabilis papa, ut ill. tal. presbyterum nostrum, quem consensus universitatis elegit, episcopum consecrare dignetur. Optamus te per multos annos bene valere, domine beatissime papa. Et subscripserunt



DIVERSA PRIVILEGIA APOSTOLICAE AUCTORITATIS.



I.
[Col. 0180A]

Ill. episcopus servus servorum Dei ill. religioso abbati venerabilis monasterii sanctae Dei genitricis semper virginis Mariae dominae nostrae, et per eum idem venerabili monasterio in perpetuum. Cum summae apostolicae dignitatis apex in hoc divini prospectus nitore dignoscitur praefulgere, cum in exercendis Dei laudibus sui impensius studebit laboris exhiberi certamen, ob hoc debita nos ejusdem apostolicae pastoralis compulit sollicitudinis cura, quaeque ad stabilitatem piorum pertinere dignoscitur locorum ubertim promulgari, et apostolicae institutionis censura confirmari. Igitur quia postulasti a nobis quatenus monasterium sanctae Dei genitricis [Col. 0180B] semper virginis Mariae dominae nostrae, situm in loco qui vocatur Plumbariolo, territorio Aquinense, privilegiis sedis apostolicae infulis decoretur, ut sub jurisdictione sanctae nostrae, cui Deo auctore deservimus, Ecclesiae constitutum, nullius alterius Ecclesiae jurisdictionibus submittatur: pro qua re piis desideriis faventes, hac nostra auctoritate id quod exposcitur effectui mancipamus. Et ideo omnem cujuslibet ecclesiae sacerdotem in praefato monasterio ditionem quamlibet habere hac auctoritate, praeter sedem apostolicam, prohibemus: ita ut nisi ab abbate monasterii fuerit invitatus, nec missarum solemnitatem ibidem quispiam praesumat celebrare, omnimodo statuentes apostolica censura sub divini judicii obtestatione, et validis atque atrocioribus [Col. 0180C] anathematis interdictionibus, ut neque ullus unquam praesumat quispiam alius, cujuscunque sit dignitatis praeditus potestate, vel etiam quaecunque magna parvaque persona in eodem monasterio, vel ejus causis incumbere, aut de rebus et possessionibus, vel quidquid de his quae ei pertinere videntur, quoquo modo auferre, aut alienare: sed nec quamlibet malitiam, aut jacturae molestiam, ibidem, sive pacis, sive barbarici temporis, quoquo modo inferre; dum profecto eum perenniter tam (ut dictum est) pacis, quam barbarico tempore firma stabilitate decernimus sub jurisdictione sanctae nostrae Ecclesiae permanendum. Promulgantes nempe et hoc auctoritate beati Petri apostolorum principis, coram Deo et terribili ejus [Col. 0180D] futuro examine, per hujus nostri apostolici desiderii atque constituti sancimus atque decernimus, ut loca quae ab abbate cujuslibet coenobii in eodem praefato sanctae Dei genitricis monasterio Plumbariolo commutata vel etiam concessa sunt, nec non et alias locorum possessiones quae a regibus, vel ducibus, vel gastaldiis, et a caeteris Christianis in eodem sancto loco largita atque oblata sunt, aut in postmodum illic concessa fuerint, firma stabilitate jure ipsius [Col. 0181A] praelati monasterii existenda, atque in perpetuo permanenda statuimus. Nec licentia sit, ut dictum est, ex ejus vel omnibus eidem monasterio pertinentibus, cuiquam magnae parvaeque personae auferre, ut profecto juxta id quod subjectus isdem venerabilis locus apostolici constituti atque privilegii consistit, inconcusse dotandus permaneat. Si quis autem (quod non optamus) nefario ausu praesumpserit haec quae a nobis ad laudabilem Dei pro stabilitate jam dicti monasterii statuta sunt, refragare, aut in quoquam transgredi, sciat se anathematis vinculo innodatum, et cum diabolo et atrocissimis pompis ejus, atque Juda traditore Domini nostri Jesu Christi, aeterni incendii supplicio concremandum deputatum. At vero qui pio intuitu observator, et omnibus [Col. 0181B] exstiterit custodiens hujus nostri apostolici constituti ad cultum Dei respicientibus, benedictionis gratiam a misericordissimo Deo Domino multipliciter consequatur, et vitae aeternae particeps effici mereatur.



II. Privilegium.

Cum in exarandis Dei laudibus debita pastoralis compulsit sollicitudinis cura, ut quaeque ad stabilitatem [Col. 0182A] piorum dignoscitur pertinere locorum, ubertim promulgari et apostolicae institutionis in privilegiis atque decretis censura confirmari convenit. Nempe nos apostolico moderamine suprascripta venerabilia loca, quae dudum fuerant in ruinis, magnaque inopia ac paupertate degentes, et a nobis . . . . . iter a solo aedificata, et undique ditata opportune ordinaris . . . . ad meliorem sine dubio statum reducere: praesertim ubi illa petuntur quae non ad commodum temporale, sed ad perpetuam providentiam pertinent Deo servientium animarum, ut praedicta scilicet venerabilia loca, quae a nobis in uno conglobata atque adnexa sunt, cum propi . . . . sanctorum congregationibus quae regulariter . . . . Coetera desunt.



III. Episcopo de levandis sanctuariis.
[Col. 0182B]

Noverit fraternitas tua pro reliquiis nobis beati martyris ill. necessario opus esse ut in loco qui venerationi ipsius dedicandus est collocentur. Atque ideo praesentibus affatibus ill. sedis nostrae secundum consuetam reverentiam levatas reliquais contradere non omittas: ut ad nos secundum quod ei injunctum est, quantocius valeant deportari.




[Col. 0181]
MABILLONII OBSERVATIONES IN LIBRUM DIURNUM ROMANORUM PONTIFICUM.

[Col. 0181C] 1. Liber Diurnus Romanorum pontificum, tantae quondam apud eos auctoritatis, etsi modo penitus obsoletus, non tamen insuper habendus est ob antiquitatis commendationem. Quapropter cum in manus nostras incidisset vetustissimum annorum octingentorum exemplar, quo usus est Lucas Holstenius in adornanda illa, quam meditabatur, hujusce libri editione, aliquod operae pretium nos facturos existimavimus, si praedictum exemplar cum editione Garneriana conferemus. Exemplum codicis, quem Hilario Rancatus monachus Cisterciensis Holstenio ad unam noctem, ut in Itinere nostro diximus, commodaverat, habuit Garnerius, qui Romanum codicem, eumque antiquissimum vocat, ejusque capitula, paucis omissis, in sua praefatione refert. Exciderunt ipsi, nescio qua causa, forte ob exempli defectum, nonnulla capita, quae mox retulimus.

2. Praecipuum est privilegium de monasterio Plumbariolensi. Tasia, Ratchisi ducis uxor, et filia eorum Rattruda, monasterium puellarum non longe [Col. 0181D] a Casino, in loco qui Plumbarola vocatur, propriis sumptibus exstruxerunt, testante Leone Marsicano in Chronici Casinensis lib. I, cap. 8, ubi sub magna cautela et districtione regulari vitam agentes, ultimum diem clauserunt. Ibidem sanctam Scholasticam vixisse atque decessisse tradunt. Monasterium puellarum Leo appellat, et tamen superius privilegium religioso abbati venerabilis monasterii sanctae Dei genitricis Mariae inscriptum est. Forte duplex ibi monasterium erat, ut in frequenti loco. Certe monasterium virginum apud Plumbariolam, non Virgini Deiparae, sed sanctae Petronillae nuncupatum legitur in ms. codice Casinensi, signato n. 219, in haec verba: »Bernardus abbas Casinensis hoc missale mittit sororibus monasterii nostri Sanctae Petronillae de Plumbarola, ut orent pro eo;« et in eodem codice ad mensem Junium: Obitus Beatricis abbatissae monasterii Sanctae Petronillae de Plumbarola. Nunc praedium est coenobii Casinensis.

3. Non desunt in Romano exemplari variae lectiones [Col. 0182C] et emendationes, quibus Garneriana editio multis in locis exornari potest. Insigniora quaedam loca hic apponere juverit. Col. 29, lin. 26: Divina enim nobis in oratione manentibus, ut coelestis dignatio, etc.; rectius in Romano, Diu enim nobis in oratione manentibus, ut omnium mentibus coelestis dignatio, etc. Ibid., lin. 34: Si dici est; codex noster, si dici licitum est; quae correctio etiam col. 34, lin. 6, adhibenda est. Item col. 30, lin. 3, presbyteri, in codice Romano, diaconi, uti in fine ejusdem formulae, in illo sanctissimo diacono et electo nostro consensi et subscripsi. Similiter totus clerus cum optimatibus et militibus seu civibus subscripserunt Col. 31, lin. 21, pro petitionis unitae, legendum petitionis nostrae. Et col. 32, lin. 23, beatum Petrum apostolorum principem. Col. 35, lin. 1, ita restituendum, propinquantium quoque inimicorum ferocitas, quam nisi sola Dei virtus atque apostolorum principis per suum vicarium, hoc est Romanae urbis pontificem, ut omnibus notum est, aliquando monitis comprimit, aliquando vero et flectit ac [Col. 0182D] morigerat hortatu . . . . . cum obsecratione. Col. 40, lin. 8, presbyter; in nostro, diaconus; itemque col. 48, lin. 16, simul verbi caro, simul caro animata, rationalis.

Col. 53, lin. 32, post synodaliter, codex addit, atque decretaliter. Col. 57, lin. 22, inhumanatum, legendum humanatum. Ibid., lin. 41, substantiam, lege subsistentiam, quod grave mendum emendat codex noster. Col. 59, lin. 4, Constantini, noster addit, Magni, quod ad formulam vulgarem necessarium. Col. 60, lin. 10, praeviantibus, adde ac comitantibus. Col. 66, lin. 24, post praesumpserunt, adde itidem praesumunt atque praesumpserint. Ibid., lin. 29, lege per proprias doctrinas. Item, lin. 30, juxta duarum naturarum modum, ita et duas voluntates naturales, atque duas naturales operationes. Col. 73, lin. 4, puritatem meam atque concursum tibi utilitatibusque Ecclesiae, etc. Col. 76, lin. 10, litanias vero per triduum ante diem ascensionis Domini celebrare, totum deest in codice Romano, ut et in epistola Gregorii II. Col. 84, lin. 17, quia nimirum, lege qui animarum [Col. 0183A] Ibid., lin. 22, post deglutiat, ita emenda, et ejus ad nostram non immerito applicetur poenam perditio, qui commissos sollicita custodire cautela negligimus, et linea 25. post dicimus, et quibus divini, etc. Col. 90, lin. 31, lege in loco ill.; et lin. 33, post fundatum, adde, postulans ut dedicari debeat, dilectionem tuam, etc. Col. 91, lin. 44, lege in ill. siquidem fundo, ill. territorio, et lin. 47, ill. martyris eam censeatis dedicari honorem: ut Deo propitio salvis orationibus vestris desiderium meum gaudeam adimplesse. Caetera levius percurremus.

[Col. 0184A] Col. 109 habetur privilegium reginae cuidam concessum in gratiam monasteriorum ab ea conditorum. Editi reginae nomen haud exprimunt: codex Romanus Cynedridam vocat. lin. 1 privilegii laudanda de bonis, lege laudandae devotionis. Item lin. 11, quae juste acquisisse; et Lin. 13, constituisse ac dedicasse. Lin. 16, tuae ill. Cynedridae reginae; quae Anglorum regina haud dubie fuit, aut certe regis Angliae filia. Col. 112, lin. 34, idoneam, codex habet oleorum; et col. 115, lin. 11, post votis, addit faveas. Haec pauca ex multis.




[Col. 0183]
INDEX RERUM ET VERBORUM. [1Kb] Numeri Arabici respondent numeris crassioribus textui insertis.


A
    Adunatio Ecclesiarum, 77.
    Formula adunationis sumpta ex Greg. M.ibid.
    Agatho papa praesedit conc. VI,
    per legatos et responsales, de quibus multa observantur, 40.
    Obitus. 44
    Aigilbertus Cenomanensis. 200
    Apocrisiarius S. R. E. in comitatu exarchi Ravennae. 23
    Archidiaconus ante archipresbyterum appellatus aliquando. 9
    Archiepiscopi Ravennae. 6
    Augustinus invitat populum ad diem natalem Aurelii celebrandum. 79
    Aureus solidus. 111
    Axiomati iidem qui nobiles et honorati. 16, 23




B
    Baptisterium, qua forma, quo in loco. 101
    Baronii opinio de actis VI
    Synodi adulteratis, 182,
    refellitur. 183, et seq.
    Basilica. 91, 92, 97, 98, 99, 100
    Benedictus II. 15
    Beneficia S. archangeli. 94
    Binius perstrictus. 15
    Bonifacius V. 10
    Bonifacius Germ. apost. 7




C
    Caelestini V,
    cur abdicatio visa fuerit nonnullis illegitima. 171
    Caelestius damnatur a S. P. in fidei professione. 43
    Cantorum ordo. 135
    Cardinales qui dicerentur 7
    saec. 26
    Cautio episcopi quae, 63.
    Continet tredecim capita. Ibid.
    Comes imperialis officii quis. 4
    Concil. Nicaenum 318. PP. 35, 59. Constantinopolitanum I, 150. PP. 36, 59. Ephesinum 200. PP. 36, 59. M. Mercator ponit 274, ibid. Vide not. de indict., etc. Chalchedonense 630. PP. 37, 59. Quintum, 38, 60. In hoc damnatus Orig. Theod. Mops. Diodorus, Ibae epistola, Theodoreti scripta, ibid. et 39. Sextum 175. PP. 39, 50, 62. Octavum. 31
    Conon papa. 14, 126, 128
    Constantinus papa. 9
    Constantinus Pogonatus, 28, 39, 50, 51.
    Obitus. Ibid.
    Constituti subscriptio. 7
    Consulatus post tempora Justiniani. 4
    Corpora SS. cum reconduntur, advocantur vicini episcopi. 99
    Cyrilli Alexandrini capitula 12. 37




D
    Decretale quid, 56.
    Dicitur suggestio et rogatoria epistola. Ibid.
    Dedicationem (ad) solemnem Basilicae vicini episcopi vocandi. 99
    Deusdedit papa. 10, 12
    Diaconi solebant eligi in episcopos 56
    Diligentia disciplinae. 95
    Diurnus liber romanorum pontificum. Praef. num. I.
    Quis, num. II.
    Non fuit ignotus antiquis, num. III.
    Meminit Ivo Carnotensis, num. IV.
    Gratianus, num. V.
    Antonius Augustinus, num. VI.
    Baronius, ibid.
    Marca, Launoius, Labbeus,num. VII.
    Diu expetitus, num. VIII.
    Nunc editur in lucem, cur, num. IX.
    Ex vetustissimo MS. num. X.
    Quo anno compositus, num. XIII.
    Praestantior Marculfi formulis, num. XIV.
    Laboriose emendatus, num. XVI.
    Quae observata [Col. 0184] in notis, num. XVIII.
    Quot in capita divisus, et quae ratio ordinis, num. XXI.
    Apographum Roma missum. num. XXIII.
    Cujusmodi, ibid.
    Elenchus manuscripti, ex quo editio accurata est. num. XXIV.
    Donatio solemnis. 102




E
    Ecclesiae filii, 207.
    Corruptus locus emendatur.
    Electionis papae decretum, 10.
    Decreti formula unde sumpta, ibid.
    Electio post triduum, 17, 21.
    Eligebant etiam Laici, 16, 17, 23.
    Electus in papam et nondum ordinatus, post archipresbyterum appellatur, 9.
    Electione non finitur sedis vacatio, sed ordinatione successoris, 9. De electione scriptum perinde Constantinopolim ac Ravennam, 156.
    Electionis relatio ad exarchum, 16.
    De electione ad archiepiscopum Ravennae, 20.
    Ad judices Ravennae, 22.
    Ad apocrisiarium Ravennae. 23.
    Electionis decretales paginae missae ad principem et exarchum subscribendae.Ibid.
    Eligendi papam potestas quando ad cardinales contracta. 12
    Episcopus forensis, 6.
    Episcopi obligatio ad vigilias et officium ecclesiasticum, 67.
    Ordinatio episcopi suburbicarii, 52.
    Quae in hac ordinatione contingerent, ibid.
    Quae formulae super ea re, 53.
    Decretum de electione, 54.
    Vocatoria, 55.
    Decretale, cum iret electus ad ordinationem, 56.
    Aliud, 57.
    Aliud, ibid.
    Promissio fidei episcopi, 58.
    Cautio episcopi, 65.
    Indiculum episcopi, 69.
    Indiculum episcopi de Langobardia, 71.
    Synodale, quod accipit ordinatus episcopus, 72.
    Formata quam accipit episcopus, 74.
    Synodale incardinationis, 76.
    Praeceptum de adunandis ecclesiis, 77.
    Episcopi Alexandrini ordinatio, 158.
    Quae legantur testamento episcopis, sunt ecclesiae. 67
    Epistolae pontificum superscriptio. Nomen suum pontifex ante V saeculum aliquando praeposuit, aliquando postposuit nomini personae, cui scriberet, ante Leonem Mag. 143.
    A Leonis magni tempore ad Joannem VIII,
    constanter postposuit, 143.
    Traditio deducitur a IV.
    saeculo ad IX, 144, et seqq. usque. ad 151.
    Fallunt regesta Leonis et Gregorii MM., 144.
    PP. cum ad reos aut schismaticos scriberent, nomen suum praeposuerunt, ibid.
    Unde petenda vera inscriptio epistolarum Leonis et Gregorii, 144, 147.
    Gregorius magnus saeculares quoslibet Dominos vocat, 147.
    Haec appellatio desiit usurpari IX
    saeculo, 151.
    Gregorius VII
    induxit in morem. Salutem et bened. apost., 152.
    Formulae Diurni quando desuefactae, ibid.
    Qua inscriptione scriberetur ad summum pontificem, ibid.
    Ab imperatore. 153.
    Ab oecumenica synodo, ibid.
    A synodo universali Africana, ibid.
    Ab Africana particulari, 155.
    A patriarcha, 53.
    A primate Africae, ibid.
    Ab episcopo. ibid.
    Epistolae pontificum, 2.
    Ad principem, vide not.
    Augustam, vide not. ibid.
    Patricium, 4.
    Comitem, ibid.
    Exarchum, ibid.
    Consulem, 5.
    Regem, ibid.
    Patriarcham, ibid.
    Episcopum forensem, 6.
    Archiepiscopum Ravennae, ibid.
    Episcopum, 7.
    Presbyterum, ibid.
    Diaconum, ibid.
    Primicerium, ibid.
    Secundicerium. ibid.
    Eugenius papa. 62
    Eutherius Nestorianus. 37
    Euthymius Zigabenus de symbolo RR. PP. perstrictus. 163
    Exarchi quando coeperint et desierint, 4. Nuntius ad exarchum de transitu papae, 9.
    Legatio ad exarchum amplissima. 18, 21.




F
    Familiares cleri et plebis. 17
    Felix Ravennae episcopus. 13
    [Col. 0185] Filii ecclesiae. 17
    Forma I fidei, quae Diurno continetur, quando incoepit et desiit. 162, 163
    Formata, quam accipit episcopus ordinatus, cujus aetatis, 74, 76.
    Qui de formatis scripserint, ibid.
    Formatae formula ex ordine Rom., 75.
    Archidiaconus Romanus dat formatam. 76




G
    Gregorius magnus, 16, 28, 55.
    Fugit ne ordinetur, 55.
    Detrectat summum pontificatum, 156.
    Symbolum Gregorii M., 159, 161.
    Synodica Greg. M. 159, 160
    Gregorius II. 9, 13, 21




H
    Hadrianus II, de Honorii damnatione. 41, 184
    Honorii causa, 174.
    Honorius Monothelita non fuit, 180, 187.
    Damnatus tamen propter imprudentem oeconomiam, 181, 182, 189, 190.
    Vetus breviarium Romanorum de Honorio, 183.
    Defenditur Hon. adversus objicientes haeresim. 187, 188, 189.




I
    Imperator a Deo coronatus. 50
    Incardinatio quid, 76.
    Differt a commendatione, ibid.
    Et Visitatione, 77.
    Eadem incardinatis, quae ordinatis dantur mandata, ibid.
    Formula incardinationis, etc., 76.
    Desumpta ex Greg. mag. 77
    Indiculum episcopi de Langobardia, 72.
    Cujus aetatis, ibid.
    Indiculus S. Bonifacii Moguntinensis episc. 69
    Italica provincia servilis. 20
    Ivo Carnotensis meminit libri Diurni. 30




J
    Jacobus Gothofredus notatus. 09
    Joannes IV. 61
    Joannes V. 14
    Julianus Pelagii et Caelestii discipulus damnatur a S. P. in professione fidei. 43




L
    Lateranense scrinium, 13, 63.
    Lateranense concilium sub Martino I. 61
    Lectiones officii. 67
    Leo Magnus, 33.
    Ejus Tomus ad Flavianum, 37.
    Sermo in die suae assumptionis, 172.
    Perperam inscribitur in die anniversario. 174
    Libertatis cumulus. 117
    Litaniae bis in mense. 68
    Longobardi. 18, 19
    Lucina. 133




M
    Macarius Antiochenus. 42
    Martinus I. 49, 61
    Mercator (M.) scribit de Pelagianis quae nemo alius distincte. 43
    Monothelitarum haeresis in quo posita, et unde orta. 175, 176, 177, 178, 179.




N
    Natalis dies summi pontificis, 78.
    Invitatio episcopi in natali papae, ibid.
    Formula Diurni est singularis, 79.
    Exempla invitationum, 78, 79.
    Qui invitarentur, ibid.
    Quorsum invitatio fieret, ibid.
    Excusationem accipientis papae formula duplex singularis, 80.
    Natalis dies papae, 78, 79.
    Conveniebant episcopi etiam non invitati, 79.
    Habebatur synodus, ibid.
    Excusatoria, 80.
    Exhortatoria negligentis,ibid.
    Consolatoria, 81.
    Conventus ad natale apostolorum. 66, 81
    Notarius regionarius. 54




O
    Oblationes pertinentes ad monachos. 95
    Oratoria intra monasteria, 95, 96, 98.
    Oratoria in aedidibus saecularium, 92, 93, 94, 95.
    Oratoria intra episcopium. 95
    Ordinatio S. pontificis. 8




P
    Palliola de confessione apostoli. 98
    Pallium sacrum quid, 193.
    Quorum proprium, 194.
    Quando gestari coepit, ibid.
    Pallii mittendi formula I, 82
    Sumpta, ut videtur ex Greg. M., ibid. et 83, 85.
    Qui usi sint, 83.
    Quid contineat, 85.
    Formula II, 85.
    Sumpta videtur ex Greg. M., 85, 86, 87.
    Interdicitur simonia, 87, 88.
    Usus ex parte Joannes VIII, 88.
    Formula III, 88.
    Autor Symmachus, ibid.
    Qui usi sint, 89.
    Formula IV,
    pro episcopis Siciliae, 90.
    Sumpta ex Greg. M., ibid.
    Pallium signum communicatae a papa potestatis, 194.
    Quid in litteris cum pallio missis mandarent pontifices, 195.
    Ad quid obligarentur, [Col. 0186] qui acciperent, ibid.
    Qui pontifices petierint ab imperatoribus potestatem mittendi pallii, ibid.
    Quibus mitterentur, an solis metropolitis, an aliis, etiam non episcopis, 197.
    Quae potestas concederetur cum pallio, 198, 199, 201.
    An missum olim solis Occidentalibus, 199.
    An aliquando Afris, ibid.
    Quae olim materia pallii in occidentali ecclesia, 202.
    Non videtur fuisse semper lanea, 203.
    De Pallio S. Gregorii M., ibid.
    Quando incoepit esse laneum, 206, 207
    Patricius, 4.
    Patricius provinciae, ibid. et 107.
    Augustinus patritius autor librorum de sacris Ritibus eccles. Rom. 194
    Pelagius I. 45
    Pelagius monachus damnatur a S. P. in professione fidei. 43
    Polychronius delirus senex 42
    Pompae Satanae. 120
    Pontifex (summus) servus servorum Dei, 3
    Universalis papa, 49, 58.
    Pater patrum, 92.
    Papa patrum, 54.
    Apostolicus, ibid.
    Electus papa ordinabatur presbyter, et episcopus ut alii, summus pontifex impositione pallii et , 158.
    S. Pontificis ordinatio, 8.
    Ritus ordinandi papae alius aliis temporibus, 157.
    Ordinandi S. Pontificis ritus, 24.
    Ordinat ostiensis episcopus assistentibus Albanensi et Portuensi, 24.
    Ordinationis die ostiensis utitur pallio, 25.
    Ordinatur papa ante hymnum angelicum, 25.
    Nullus papa ex episcopo electus ante Formosum, 157.
    Indiculum S. pontificis, seu professio pontificia, 1.
    S. pontifices statim ordinatione peracta, monent Ecclesiam, 45.
    Servantes locum sedis apost. qui. 9
    Praecepta summi pontificis ad episcopos suae ordinationis, 91.
    Formula I et II.
    De ordinando presbytero, ibid. et 92.
    Formula III.
    Petitio dedicationis oratorii. Formula IV.
    Responsum, etc., 93.
    Qui hac formula usi, ibid.
    Conditiones quibus oratoria conceduntur, ibid.
    Formula V.
    Responsum de sperandis sanctuariis, 94.
    Formula VI.
    De dandis sanctuariis, ibid.
    Formula VII.
    De dando beneficio S. Angeli, ibid.
    Formula VIII.
    De dedicando oratorio intra monasterium, 95.
    Desumpta ex Greg. M., ibid.
    Formula IX.
    De recondendis reliquiis intra monast., 96.
    Desumpta ex Greg. M., ibid.
    Formula X.
    De recondendis reliquiis intra episcopium, ibid.
    Formula XI.
    Petitio episcopi de Basilica dedicanda, 97.
    Formula XII.
    Responsum pontificis, ibid.
    Formula XIII.
    Aliud responsum, 98.
    Formula XIV.
    Aliud responsum, ibid.
    Formula XV.
    De altari dedicando in Basilica, 99.
    Formula XVI.
    De recondendo corpore sanctorum, ibid.
    Formula XVII.
    De Basilica consecranda, 100.
    Formula XVIII.
    De Basilica dedicanda, ibid.
    Formula XIX.
    Petitionis de dedicando baptisterio, 101.
    Formula XX.
    Responsi de dedicando baptisterio, 102.
    Accepta ex Gregorio Magno, ibid.
    Formula XXI.
    Responsi de eodem, ibid.
    Desumpta ex Greg. M. Ibid.
    Praeceptorum de rebus Ecclesiae procurandis et alienandis, 103.
    Formula I.
    Quando laicus tonsuratur, et fit regionarius, ibid.
    Formula II.
    Quando absens subregionarius fit regionarius, 104.
    Formula III.
    Quando ordinator it in patrimonium, ibid.
    Formula IV.
    Quando rector fundi mittitur, 105.
    Formula V.
    Scriptum ad Colonos, etc., 106.
    Desumpta ex Greg. M., ibid.
    Formula VI.
    Commendatoria rectoris ad Judicem provinciae, ibid.
    Formula VII.
    Commendatoria ad patricium provinciae, 107.
    Formula VIII.
    Ad episcopos provinciae, 108.
    Formula IX.
    Tractoria data notario, etc., ibid.
    Formula X.
    Tractoria data redeuntibus in patriam, 109.
    Formula XI.
    Autoritatis de faciendis cartulis, 110.
    Formula XII.
    Alia de eadem re, ibid.
    Formula XIII.
    De commutando puero, 111.
    Formula XIV.
    De commutando mancipio, 112.
    Formula XV.
    De eadem re, ibid.
    Formula XVI.
    De donando puero, 113.
    Similis apud Greg. M., ibid.
    Formula XVII.
    De concedendo puero, 114.
    Formula XVIII.
    De eadem re, ibid.
    Formula XIX.
    Securitatis, 115.
    Formula XX.
    Securitatis, 116.
    Formula XXI.
    Libertatis, ibid.
    Desumpta quadamtenus ex Greg. M., ibid.
    Singularis est. 117
    Praeceptio regis de ordinando episcopo apud Marculfum. 157
    Presbyteri Alexandrini. 158
    Princeps cur dictus, 2.
    Augustus, ibid.
    Dominus, ibid.
    Dilector Dei et Christi, ibid.
    Victor, ibid.
    Triumphator, ibid.
    Serenus, ibid.
    Tranquillus, ibid.
    Pius, ibid.
    A Deo coronatus. Ibid.
    Privilegiorum diversorum sedis apostolicae formulae, 23, 117 et seq.
    Pro locis piis, 132.
    Pro diaconia concedenda, ibid.
    Pro diaconia confirmanda, ibid.
    Ecclesia concedenda, 137.
    Monasterio adunando, 121.
    Concedendo, 127, 134.
    Confirmando, 138, 140.
    Dotando, 122, 123, 124 et 125.
    Eximendo, 118, 119, 128, 131.
    Regendo, 121, 126.
    Orphanotrophio concedendo, 135.
    Praepositura concedenda, 131.
    Xenodochio committendo, 129, 130.
    Privilegii primi [Col. 0187] formula usus Zacharias papa, 118.
    Secundi Stephanus II, 119.
    Sexti Agapetus II, Joannes XIII, Leo IX, 123.
    Noni Paschalis I, 126.
    Decimi tertii Stephanus II, 129.
    Vigesimi secundi Paschalis II. 139
    Processionis gratia. 92, 102
    Professio (prima) fidei emissa a S. Pontifice, quando incoepit, 170.
    Quando desiit. 170, 171
    Professio fidei secunda, 31.
    Edita primum a Gregorio II, ibid.
    Edebatur verbo et scripto, 34, 47.
    Professio fidei tertia, 44.
    Quae Leonis II, ibid.
    Professio I, fidei fit ab electo in papam ad corpus S. Petri, 158.
    Qua forma, 159, 101
    Prologus in judicatum. 118
    Promissio fidei, ut est in Diurno, cujus aetatis. 58




S
    Sanctuaria. 94, 100
    Scholasticus exarchus. 9
    Securitas. 115
    Severinus papa. 61
    Simonia interdicta. 63, 64
    Spiritus a Patre et Filio procedens. 36, 48
    Stephanus Macarii discipulus. 42
    Symbolum vetus Romanorum cujusmodi olim, 61, 62.
    Quando auctum, et qua de causa. 162
    [Col. 0188] Synodale quid, 72.
    Qui subscriberent, cum ordinare S. pontifex episc. suburb, ibid.
    Cum metropolita, ibid.
    Synodale continet 8 mandata, 73.
    De illicitis ordinationibus. De bigamis, etc. De Afris. De ministeriis et ornamentis ecclesiae. De reditu et oblationibus partiendis. De tempore ordinationum. De tempore solemnis baptismi. De litaniis. Formula desumpta partim ex Greg. Mag., 73.
    Partim ex Gelasio. 74
    Synodicas ordinationis suae mittendi vetus mos RR. PP., 163.
    Quando incoepit, 164.
    Quando desiit, 166.
    Ad quos synodicae mitterentur, 165.
    Quid in iis contineretur, ibid.
    Quo fine mitterentur, ibid.
    Quorum pontificum habeantur, 166.
    Synodica Gelasii, ibid.
    Pelagii I, 167.
    Gregorii I. 159, 169




T
    Theodorus papa. 61
    Tractoria data ministro Ecclesiae Romanae, 108.
    Redeuntibus in patriam. 109
    Trinitatis perfectissima expositio. 35




V
    Visitatores ecclesiarum. 138
    Vocatoria electi, 55.
    Vocatoria Joan. VIII, lectu dignissima. ibid.






ANNO DOMINI DCCCXXI.
THEODULFUS AURELIANENSIS EPISCOPUS [a 1Kb] .




[Col. 0187A]
NOTITIA HISTORICA IN THEODULFUM.
(Fabric., Bibl. med. et inf. Lat.)

[Col. 0187A] Theodulfus, episcopus Aurelianensis, saeculo IX. Patria ejus incerta est. Vulgo Italum statuunt, quia in veteri Chronico, apud Quercetanum, tom. I, pag. 36, Carolus Magnus illum ex Italia in Gallias adduxisse legitur. Quae sententia satis infirma est. Non melior est altera qua Mabillonius, Nic. Antonius et Eccardus, rerum Francicarum XXXVIII, 169, ipsum Hispanum faciunt, quia Theodulfus Getici populi reliquias in Hesperia sive Hispania consanguineos suos vocavit. Nam consanguinei vox metaphorice posita esse potuit, pro ejusdem fidei ac religionis consorte. Igitur patria ejus certo nondum est cognita. Antequam in Galliam veniret, uxorem habuit, ex eaque Gislam filiam, ad quam carmen 4 libri III scriptum est. Fuit autem primum abbas Floriacensis, teste Catalogo abbatum Floriacensium, tom. I Miscellaneorum Baluzii, pag. 492, post episcopus Aurelianensis. Interfuit, anno 794, concilio Francofurtensi contra Felicem; anno 811 testis fuit in testamento Caroli Magni. Apud Ludovicum Pium primum in gratia [Col. 0187B] fuit, post cum Bernardo Italiae regi magis favere videretur, anno 818 sede sua ejectus, et in urbe Andegavensi carceri inclusus fuit; quia vero innocentiam suam constanter tuebatur, anno 821 restitutus est, quo etiam obiit. Epitaphium ejus edidit Mabillonius, Analect. tom. I, pag 426, ubi vide adnotationes, pag. 433-434; in editione recent. pag. 377, 378, et Eccardum l. c.

Opera ejus conjunctim edita sunt a Jacobo Sirmondo, Paris., 1646, 8o, post in Operibus hujus repetita, sequenti ordine:

1. Cavitula ad presbyteros parochiae suae; edita [Col. 0188A] sunt primum a Baronio ad annum 835, num. 5, deinde a Joanne Busaeo cum epistolis Hincmari Rhemensis, Moguntiae, 1602, 8o, porro a Sirmondo tomo II Conciliorum Galliae, pag. 211, qui longe accuratius ad annum 797, aut circiter referenda esse censet, Spelmanno tomo I Conciliorum, pag. 584; Harduino tom. IV, pag. 911. Canones 9 concilii VI oecumenici, qui tom. III Conciliorum Harduini habentur p. 1719, suppositi sunt, et fere toti ex his capitulis exscripti.

2. De ordine baptismi, qui liber anno 812 conscriptus est, cum Carolus Magnus de hac re cogitasset. Eccardus Rerum Francic. XXVIII, 18. Inscriptus est Magno Senonensi archiepiscopo, in uno vero codice Corbeiensi, ex quo Menardus ad librum Sacramentorum Gregorii Magni (Paris., 1642, 4o) pag. 113. edidit, Joanni Arelatensi, quod Sirmondus mendose factum crediderat, Mabillonius vero tom. I Analect., pag. 24 (edit. novae pag. 76) rem sic expedivit, ut [Col. 0188B] diversa exempla utrique inscripta esse contendat.

3. De Spiritu sancto liber, anno 809 editus et Carolo Magno inscriptus. Nam illo anno in concilio Aquisgranensi de processione Spiritus sancti actum fuerat. Vide Eccardum XXVII, 63.

4. Carmina in libros VI distincta, de quibus accurate satis agit Polyc. Lyserus in Historia poetarum medii aevi, pag. 223 seqq., ita tamen ut quaedam suppleri debeant. Paraenesin ad Judices, quae librum I constituit, sed initio destitutum edidit Lutetiae Pet. Daniel: post Gey. Elmenhorstius Lugd. Bat. 1618, 4o; porro Andr. Rivinus cum quibusdam carminibus ex Canisio et Bibl. PP. Coloniensi Lips. 1653, 8o, [Col. 0189A] una cum Drepanio, Floro et aliis. Postea Carmina X inedita primus dedit Mabillonius Annal. tom. I, pag. 376 seq. (edit. novae pag. 410). Epigrammata duo Baluzius Miscell. lib. I, pag. 492, 493. Hymnos autem duos de Natali Domini et ad sanctos martyres Sergium et Bacchum, in editione Sirmondi omissos esse observat Christianus Daumius in Syllabo poetarum Christianorum, qui tamen jam ante in Bibliothecis Patrum et in editione Riviniana excusi fuerant. Carmen de tota Veteris et Novi Testamenti instructione legitur in Goldasti Manuali biblico, pag. 34; in Operibus lib. II, carmen 1, inscribitur sic: Versus in fronte Bibliorum, quae ipse describi fecit. Carmen breve de luxuria ediderunt Martene et Durand. Thesauro novo Anecdoct., tom. I, pag. 399.

5. Fragmenta sermonum duorum, nec non fragmentum aliud operis de sacris Interpretibus edidit Lucas Dacherius Spicil. tom. V, pag. 117 (in edit. recent. tom. I, pag. 254). Haec vero Theodulfi esse, [Col. 0190A] tum stylus docet, tum quoque, quia initium capitularium ejus sub finem adjectum est.

6. Annales Caroli Magni et Ludovici Pii scripsisse Theodulfum ait Arnoldus Wion in Ligno Vitae, et post ipsum Vossius de Historicis Latinis, pag. 757; et adest hujusmodi fragmentum Annalium sub nomine Theodulfi in bibl. Vaticana. Bern. de Montfaucon, Bibl. Bibl. mss. pag. 35. Fortassis est unus ex illis annalistis anonymis, quales de illis temporibus plures exstant.

7. In Catalogo abbatum Floriacensium supra memorato ipsi quoque tribuitur Explicatio Symboli Athanasiani et explicatio mystica Missae, quae duo etiam in ms. Codice Floriacensi habentur.

8. Speculum locorum Biblicorum ipsi quoque tribuitur, quod alias inter Opera Augustini tom. III, pag. 680, exstat.

Plura dabit Historia litteraria Galliae tomo IV, pag. 459.




[Col. 0189]
DE THEODULFO EPISCOPO EJUSDEM AEVI SCRIPTORUM ALIQUOT TESTIMONIA.


Alcuinus in epistola ad Carolum regem, cum ab eo librum Felicis Urgellitani refutandum accepisset.

Sed obsecro ut exemplarium illius libelli domno dirigatur apostolico; aliud quoque Paulino patriarchae; similiter Richbono et Theudulfo episcopis, doctoribus et magistris, ut singuli per se respondeant.


Eginhardus in Vita Caroli Magni, enumerans episcopos qui ejus testamento subscripserunt.

Episcopi Hildebaldus, Richolfus, Arnoldus, Wolfarius, Bernoinus, Laidradus, Joannes, Theodulfus, Jesse, Hetto, Waltgaudus.


Hincmarus de divortio Lotharii et Tethergae ad interrogationem 6.

Et hinc ex sacris Scripturis et catholicorum dictis quidam orthodoxus et insignis poeta inter alia scripserit dicens:

At si jurandi te causa perurget et arctat,
   [Col. 0189C] Id puris verbis, id gere mente pia.
et caetera quae leguntur in Paraenesi ad judices, versu 833.


Lupus abbas Ferrariensis in epistola 20, ad Alcuinum.

Nundinas in Theodulfi carmine legi producta penultima. Quod utrum ejus an praeceptorum auctoritate penes illum fides habeatur. (Versum innuit 357 c. 3, in die Palmarum, lib. II.)


Auctor Vitae Ludovici Pii imperatoris ad annum Christi 814.
(Apud Andream du Chesne, tom. II Hist. Franc.)

Defuncto patre, missus est Rampo ad eum, ut et mortem ejus mature cognosceret, adventumque suum nullomodo comperendinaret. Qui cum Aurelianam devenisset ad urbem, Theodulfus ejusdem urbis episcopus, vir undecunque doctissimus, causam ejus adventus persensit, et velocissime misso perlatore [Col. 0189D] imperatori innotescere studuit. Idem ad annum 816 de Stephani papae adventu loquens: Imperator adventum ejus Rhemis sustinere statuit; cui etiam obviam Hildebaldum archicapellanum sacri palatii, Theodulfum episcopum Aurelianensem, Joannem Arelatensem, aliorumque ministrorum copiam procedere jussit infulis indutos sacerdotalibus. Idem rursus ad annum 817 de conjuratione agens Bernardi Italiae regis. Erant hujus sceleris conscii quamplures clerici seu laici; inter quos aliquos episcopos hujus [Col. 0190B] tempestatis procella involvit, Anselmum scilicet Mediolanensem, Wlfoldum Cremonensem, sed et Theodulfum Aurelianensem. Et post alia. Episcopos porro hac constrictos immanitate ab episcopis reliquis depositos monasteriis mancipavit.


Chronicon Vetus
(Apud eumdem, tom. III, p. 366.)

Floruit etiam his temporibus apud urbem Aurelianensem Theodulfus episcopus, qui propter scientiae praerogativam qua pollebat, a memorato imperatore Carolo Magno ab Italia in Gallias adductus, et Floriacensem ab eo abbatiam et Aurelianensem simul meruit episcopatum.


Ex libro Miraculorum sancti Maximini abbatis Miciacensis, auctore Letaldo, monacho Miciacensi, qui sub finem saeculi X florere coepit.
(Mabill. Act. SS. Bened., saec. I, pag. 601.)

Temporibus divae memoriae Caroli Augusti, disponente rerum omnium Domino eumdem locum pristinae reddere nobilitati, Theodulfus nobilissimus et moribus et genere acerrimique ingenii Aurelianensis Ecclesiae episcopus subrogatur. Hic itaque multa industria certans, quatenus idem locus in antiquum revocaretur honorem, dum in contiguis regionibus minus idoneos invenisset ad id efficiendum monachos, ex Septimaniae partibus ascivit, quibus et locum dedit, et res illi loco attributas de suo insuper addens contradidit. In qua re non poenituit eum facti sui; quippe cujus temporibus in tantum ejus loci gloria enituit, ut veteris ignominiae dedecus honestas superveniens obumbraret, et praeteritorum dispendia lucra sequentia compensarent. Theodulfus igitur episcopus inter caetera suorum operum basilicam miri operis, instar videlicet ejus quae Aquis est constituta; aedificavit in villa quae dicitur Germiniacus (Germigny), quo etiam his versibus sui memoriam eleganter expressit.

[Col. 0190D] Haec in honore Dei Theodulfus templa sacravi
   Quae dum quisquis adis, oro, memento mei.
Hic itaque venerabilis sacerdos insimulatus conjurationis apud regem de episcopatu dejectus, et multis diebus custodiae mancipatus est; postmodum mirabili rerum conversione, et crimen promptissime abluit et regis gratiam consecutus, cathedram pristinae dignitatis non diu victurus recepit. Fertur enim vi veneni ab his exstinctus qui dum exsularet, [Col. 0191A] libertate potiti bona ejus invadendi jam hauserant cupiditatem.


Theodulfi Epitaphium [a 2Kb]
(Mabill. Analect., t. I, ex pervetusto cod. Vitoniano.)



Illius cineres saxo servantur in isto
   Qui quondam populis praesul et abba fuit.
[Col. 0192A] Non noster genitus, noster habeatur alumnus:
   Protulit hunc Speria, Gallia sed nutriit.
Urbs populosa satis Ligerim super Aurelianis,
   Quae olim laeta fuit hoc residente Patre.
Proh dolor! hunc pepulit propria de sede malignus
   Moenibus his traditur exsul et exsul erat.




[Col. 0191C]
[a 2Kb] THEODULFI AURELIANENSIS EPISC. [b 19Kb] CAPITULA AD PRESBYTEROS PAROCHIAE SUAE.
[Col. 0191]

THEODULFUS fratribus et compresbyteris nostris Aurelianensis parochiae sacerdotibus, in Domino salutem.



I. Quod subditarum plebium profectum curare debeant, et de dignitate sacerdotum.
[Col. 0191B]

Obsecro vos, fratres dilectissimi, ut erga subditarum plebium profectum et emendationem vigilantissima cura laboretis: quatenus illis viam salutis ostendentes, et eos verbis et exemplis instruentes, et vos de eorum profectu, et nos de vestro, Domino nostro Jesu Christo auxiliante, fructuosos illi manipulos reportemus. Obsecro etiam fraternitatem vestram, ut haec capitula, quae ad emendationem vitae breviter digessi, assidue legatis, et memoriae commendetis, et eorum sive sanctarum scripturarum lectione mores componatis, vitam emendetis, et cum subditis plebibus, opitulante Domino, ad regna [Col. 0192B] coelestia pergere certetis. Veraciter nosse debetis et semper meminisse, quia nos, quibus regendarum animarum cura commissa est, pro his qui nostra negligentia pereunt, rationem reddituri sumus: pro his vero quos verbis et exemplis lucrati fuerimus, praemium aeternae vitae percipiemus. Nobis enim a Domino dictum est, Vos estis sal terrae (Matth. V, 13). Quod si populus fidelis cibus est Dei, ejus cibi condimentum nos sumus. Scitote vestrum gradum nostro gradui secundum et pene conjunctum esse. Sicut enim episcopi Apostolorum in Ecclesia, ita nimirum presbyteri caeterorum discipulorum Domini vicem tenent; et illi tenent gradum summi pontificis Aaron, isti vero filiorum ejus. Unde oportet vos semper memores esse tantae dignitatis, memores [Col. 0193A] vestrae consecrationis, memores sacrae quam in manibus suscepistis unctionis, ut nec ab eadem dignitate degeneretis, nec vestram consecrationem irritam faciatis, nec manus sacro unguine delibutas peccando polluatis, sed cordis et corporis munditiam conservantes, plebibus exemplum bene vivendi praebentes, his quibus praeestis ducatum ad coelestia regna praebeatis.



II. Quod lectioni et orationi assidue vacandum sit.

Oportet vos et assiduitatem habere legendi, et instantiam orandi, quia vita viri justi lectione instruitur, ornatur, et assiduitate lectionis munitur homo a peccato, juxta illum qui dicebat: In corde meo abscondi eloquia tua, ut non peccem tibi (Psal. [Col. 0193B] CXVIII, 11). Haec sunt enim arma, lectio videlicet et oratio, quibus diabolus expugnatur: haec sunt instrumenta quibus aeterna beatitudo acquiritur: his armis vitia comprimuntur: his alimentis virtutes nutriuntur.



III. Quod lectioni succedere debeat operatio.

Sed et si quando a lectione cessatur, debet manuum operatio subsequi, quia otiositas inimica est animae, et antiquus hostis, quem a lectione sive ab oratione vacantem invenerit, facile ad vitia rapit. Per usum namque lectionis discetis qualiter et vos vivatis, et alios doceatis: per usum orationis, et vobis et his quibus in charitate conjuncti estis prodesse valebitis; per manuum operationem et corporis [Col. 0193C] macerationem, et vitiis alimenta negabitis, et vestris necessitatibus subvenietis, et habebitis quod necessitatem patientibus porrigatis.



IV. Quo apparatu ad synodum venire debeant.

Quando more solito ad synodum convenitis, vestimenta, et libros, et vasa sancta, cum quibus vestrum ministerium et injunctum officium peragitis, vobiscum deferte; nec non duos, aut tres clericos, cum quibus missarum solemnia celebratis, vobiscum adducite, ut probetur quam diligenter, quam studiose Dei servitium peragatis.



V. Quae cura esse debeat panis, vini, et aquae, in missis celebrandis.

[Col. 0193D] Panes, quos Deo in sacrificium offertis, aut a vobis ipsis, aut a vestris pueris coram vobis, nitide ac studiose fiant, et diligenter observetur ut panis, et vinum, et aqua, sine quibus missae nequeunt celebrari, mundissime atque studiose tractentur, et nihil in his vile, nihil non probatum inveniatur, juxta illud quod ait Scriptura: Sit timor Domini vobiscum, et cum diligentia cuncta facite (II Par. XIX, 9).



VI. Ut feminae ad altare, dum missae celebrantur, non accedant.

Feminae missam, sacerdote celebrante nequaquam ad altare accedant, sed locis suis stent, et ibi sacerdos earum oblationes Deo oblaturus accipiat. Memores enim esse debent feminae infirmitatis suae [Col. 0194A] at sexus imbecillitatis, et idcirco sancta quaelibet in ministerio Ecclesiae contingere pertimescant; quae etiam laici viri pertimescere debent, ne Ozae poenam subeant, qui dum arcam Domini extraordinarie contingere voluit, Domino percutiente interiit (II Reg. VI).



VII. Ut sacerdos missam solus non celebret.

Sacerdos missam solus nequaquam celebret, quia sicut illa celebrari non potest sine salutatione sacerdotis, responsione plebis, admonitione sacerdotis, responsione nihilominus plebis, ita nimirum nequaquam ab uno debet celebrari. Esse enim debent qui ei circumstent, quos ille salutet, a quibus ei respondeatur, et ad memoriam illi reducendum est illud Dominicum: [Col. 0194B] Ubicunque fuerint duo veltres in nomine meo congregati, et ego in medio eorum (Matth. XVIII, 20).



VIII. Ut in ecclesiis praeter res sacras alia non recondantur.

Videmus crebro in ecclesiis messes et fenum congeri, unde volumus et hoc penitus observetur, ut nihil in ecclesia praeter vestimenta ecclesiastica, et vasa sancta, et libros recondatur: Ne forte, si alia ibi quam oportet negotia exerceantur, a Domino audiamus: Domus mea domus orationis vocabitur; vos autem fecistis eam speluncam latronum (Matth. XXI, 13).



IX. Ut nemo deinceps, praeter paucos qui id meriti sint, in ecclesia sepeliatur.

[Col. 0194C] Antiquus in his regionibus in ecclesia sepehendorum mortuorum usus fuit, et plerumque loca divino cultui mancipata, et ad offerendas Deo hostias praeparata coemeteria sive polyandria facta sunt. Unde volumus ut ab hac re deinceps abstineatur, et nemo in ecclesia sepeliatur, nisi forte talis sit persona sacerdotis, aut cujuslibet justi hominis, quae per vitae meritum talem vivendo suo corpori defuncto locum acquisivit. Corpora vero quae antiquitus in ecclesiis sepulta sunt nequaquam projiciantur, sed tumuli qui apparent profundius in terram mittantur, et pavimento desuper facto, nullo tumulorum vestigio apparente, ecclesiae reverentia conservetur. Ubi vero tanta est multitudo cadaverum, ut hoc facere difficile sit, locus ille pro coemeterio habeatur, [Col. 0194D] ablato inde altari et in eo loco constructo, ubi religiose et pure Deo sacrificium offerri valeat.



X. Ut vaniloquia et profanae actiones in ecclesia prohibeantur.

Non debetis ad ecclesiam ob aliam causam convenire, nisi ad laudem Domini et ejus servitium faciendum. Disceptationes vero, et tumultus, et vaniloquia, et caeterae actiones ab eodem sancto loco penitus prohibendae sunt. Ubi enim Dei nomen invocatur, Deo sacrificium offertur, angelorum frequentia inesse non dubitatur, periculosum est tale aliquid dicere vel agere quod loco non convenit. Si enim Dominus illos de templo ejecit qui victimas [Col. 0195A] quae sibi offerrentur emebant vel vendebant, quanto magis illos iratus inde abjiciet qui mendaciis, vaniloquiis, risibus et hujuscemodi nugis locum divino cultui mancipatum foedant (Matth. XXI, 12)?



XI. Ut missae nisi in ecclesia non celebrentur.

Missarum solemnia nequaquam alibi nisi in ecclesia celebranda sunt, non in quibuslibet domibus et in vilibus locis, sed in loco quem elegerit Dominus, juxta illud quod scriptum est: Vide ne offeras holocausta tua in omni loco quem videris, sed in loco quem elegerit Dominus, ut ponat nomen suum ibi (Deut. XII, 13).



XII. Ut feminae cum presbytero non habitent.

[Col. 0195B] Nulla femina cum presbytero in una domo habitet. Quamvis enim canones matrem, et sororem, et hujuscemodi personas, in quibus nulla sit suspicio, cum illo habitare concedant, hoc nos modis omnibus idcirco amputamus, quia in obsequio sive occasione illarum veniunt aliae feminae quae non sunt ei affinitate conjunctae, et eum ad peccandum illiciunt.



XIII. Ut presbyteri ab ebrietate et tabernis abstineant, nec temere cum quibuslibet conviventur

Observandum vobis est, ut et vos ab ebrietate abstineatis, et ut plebes subditae abstineant praedicetis, et neque per tabernas eatis bibendo aut comedendo, neque domos aut vicos curiositate qualibet peragretis, [Col. 0195C] neque cum feminis aut cum quibuslibet impuris personis convivia exerceatis. Nisi forte paterfamilias quilibet vos ad domum suam invitaverit, et cum sua conjuge et prole velit vobiscum spiritali gaudio laetari, et verborum vestrorum refectionem accipere, et vobis refectionem carnalem charitatis officio exhibere; oportet enim, ut si quando quilibet fidelium carnalibus vos reficit epulis, a vobis reficiatur epulis spiritalibus.



XIV. Ne aliarum ecclesiarum fideles ad suam ecclesiam pertrahere nitantur.

Nullus presbyter fidelibus sanctae Dei Ecclesiae de alterius presbyteri parochia persuadeat, ut ad suam ecclesiam concurrant relicta propria ecclesia, et [Col. 0195D] suas decimas sibi dent; sed unusquisque sua ecclesia et populo contentus, quod sibi non vult fieri alteri nequaquam faciat, juxta illud Evangelicum: Quaecunque vultis ut faciant vobis homines, haec eadem facite illis (Matth. VII, 12). Quisquis autem contra haec constituta venerit, aut his monitis nostris reniti tentaverit, aut gradum se sciat amissurum, aut in carcere longo tempore detinendum.



XV. Ne alienos item clericos sollicitent.

Hoc quoque modis omnibus prohibemus, ut nullus vestrum alterius clericum sollicitet aut recipiat, quia gravis de hac re in sacris canonibus sententia est.



XVI. De his qui alienas ecclesias muneribus ambiunt.

Si quis presbyter inventus fuerit alicui clerico aut laico munera dare, aut dedisse, ut ecclesiam alterius presbyteri subripiat, sciat se pro hac rapina et saeva cupiditate, aut gradum amissurum, aut in carceris aerumna longo tempore poenitentiam agendo detinendum.



XVII. Ut parvulis aliarum parochiarum aegrotantibus baptismum non negent.

Si parvulus aegrotans ad quemlibet presbyterum baptismi gratia de cujuslibet parochia allatus fuerit, ei baptismi sacramentum nullo modo negetur. Si quis hoc munus petenti concedere detrectaverit, et [Col. 0196B] ille parvulus absque baptismatis gratia mortuus fuerit, noverit se ille qui eum non baptizavit, pro ejus anima rationem redditurum.



XVIII. Ut vasa sacra in alios usus non detorqueant.

Nullus presbyter seu laicus praesumat calicem, aut patenam, aut quaelibet vasa sacra et divino cultui mancipata, ad alios usus retorquere. Nam quicunque de calice sacrato aliud bibit praeter Christi sanguinem qui in sacramento accipitur, et patenam ad aliud officium habet quam ad altaris ministerium, deterrendus est exemplo Baltassar qui dum vasa Domini in usus communes assumpsit, vitam pariter cum regno amisit (Dan. V).



XIX. Ad quas scholas mittere consanguineos suos possint, si velint.
[Col. 0196C]

Si quis ex presbyteris voluerit nepotem suum, aut aliquem consanguineum, ad scholam mittere, in ecclesia Sanctae Crucis, aut in monasterio Sancti Aniani, aut Sancti Benedicti, aut Sancti Lifardi, aut in caeteris de his coenobiis quae nobis ad regendum concessa sunt, ei licentiam id faciendi concedimus.



XX. Ut scholas ipsi habeant in quibus fidelium parvulos gratis erudiant.

Presbyteri per villas et vicos scholas habeant, et si quilibet fidelium suos parvulos ad discendas litteras eis commendare vult, eos suscipere et docere [Col. 0196D] non renuant, sed cum summa charitate eos doceant, attendentes illud quod scriptum est: Qui autem docti fuerint fulgebunt quasi splendor firmamenti; et qui ad justitiam erudiunt multos, fulgebunt quasi stellae in perpetuas aeternitates (Dan. XII, 3). Cum ergo eos docent, nihil ab eis pretii pro hac re exigant, nec aliquid ab eis accipiant, excepto quod eis parentes charitatis studio sua voluntate obtulerint.



XXI. Vitae Christianae compendiosa institutio.

Cum ergo omnium sanctarum Scripturarum paginae instrumentis bonorum operum refertae sint, et per sanctarum Scripturarum campos possint inveniri [Col. 0197A] arma quibus vitia comprimantur et virtutes nutriantur, libuit nobis huic nostro capitulari inserere sententiam cujusdam Patris de instrumentis bonorum operum, in qua magna brevitate quid agi quidve vitari debeat, continetur. In primis Dominum Deum tuum diligere ex toto corde, tota anima, tota virtute, deinde proximum tanquam teipsum. Deinde non occidere, non adulterare, non facere furtum, non concupiscere, non falsum testimonium dicere, honorare omnes homines, et quod sibi quis fieri non vult, alii ne faciat. Abnegare semetipsum sibi, ut sequatur Christum. Corpus castigare, delicias non amplecti, jejunium amare, pauperes recreare, nudum vestire, infirmum visitare, mortuum sepelire, in tribulatione subvenire, dolentem consolari. [Col. 0197B] A saeculi actibus se facere alienum. Nihil amori Christi praeponere, iram non perficere, iracundiae tempus non reservare, dolum in corde non tenere, pacem falsam non dare, charitatem non derelinquere. Non jurare, ne forte perjures. Veritatem ex corde et ore proferre, malum pro malo non reddere, injuriam non facere, sed et factam patienter sufferre. Inimicos diligere, maledicentes non maledicere sed magis benedicere. Persecutionem pro justitia sustinere. Non esse superbum, non vinolentum, non multum edacem, non somnolentum, non pigrum, non murmurosum, non detractorem. Spem suam Deo committere. Bonum aliquid in se cum viderit, Deo applicet, non sibi: malum vero semper a se factum sciat, et sibi reputet. Diem judicii timere, [Col. 0197C] gehennam expavescere, vitam aeternam omni concupiscentia spiritali desiderare, mortem quotidie ante oculos suspectam habere. Actus vitae suae omni hora custodire. In omni loco Deum se respicere pro certo scire. Cogitationes malas cordi suo advenientes mox ad Christum allidere, et seniori spiritali patefacere. Os suum a malo vel pravo eloquio custodire, multum loqui non amare, verba vana aut risui apta non loqui, risum multum aut excussum non amare. Lectiones sanctas libenter audire, orationi frequenter incumbere, mala sua praeterita cum lacrymis vel gemitu quotidie in oratione Deo confiteri. De ipsis malis de caetero emendare, desideria carnis non perficere. Voluntatem propriam odisse, praeceptis sacerdotis et praeceptoris in omnibus obedire, etiam [Col. 0197D] si ipse aliter, quod absit, agat, memores illius Dominici praecepti: Quae dicunt facite, quae autem faciunt facere nolite (Matth. XXIII, 3). Non velle dici sanctum antequam sit, sed prius esse quod verius dicatur. Praecepta Dei factis quotidie adimplere, castitatem amare, nullum odisse, zelum et invidiam non habere, contentionem non amare, elationem fugere, et seniores venerari, juniores diligere. In Christi amore pro inimicis orare. Cum discordantibus ante solis occasum in pacem redire, et de Dei misericordia nunquam desperare. Ecce haec sunt instrumenta artis spiritalis, quae cum fuerint a nobis die noctuque incessabiliter adimpleta, et in die judicii reconsignata, illa merces nobis a Domino [Col. 0198A] recompensabitur, quam ipse promisit: Quod oculus non vidit, nec auris audivit, nec in cor hominis ascendit, quae praeparavit Deus his qui diligunt eum (Isai. LXIV, 4; I Cor. II, 9).



XXII Ut omnes fideles orationem Dominicam et symbolum discant

Commonendi sunt fideles ut generaliter omnes, a minimo usque ad maximum, orationem Dominicam et symbolum discant; et dicendum eis, quod in his duabus sententiis omne fidei Christianae fundamentum incumbit, et nisi quis has duas sententias et memoriter tenuerit, et ex toto corde crediderit, et in oratione saepissime frequentaverit, catholicus esse non poterit. Constitutum namque est ut nullus [Col. 0198B] chrismetur, neque baptizetur, neque a lavacro fontis illius suscipiatur, neque coram episcopo ad confirmandum quemlibet teneat, nisi symbolum et orationem Dominicam memoriter tenuerit, exceptis his quos ad loquendum aetas minime perduxit



XXIII. Ut omnes bis saltem quotidie, mane et vesperi, Deum orent

Dicendum illis ut singulis diebus qui amplius non potest, saltem duabus vicibus oret, mane scilicet et vespere, dicens symbolum, vel orationem Dominicam, vel: Qui plasmasti me, miserere mei, vel etiam: Deus, propitius esto mihi peccatori, et Deo gratias pro quotidianae vitae commeatibus, et quia se ad imaginem suam creare dignatus sit, et a pecudibus [Col. 0198C] segregare. His actis et solo Deo creatore suo adorato, sanctos invocet, ut pro se intercedere ad majestatem divinam dignentur. Haec faciant quibus basilicae locus prope est, in basilica: qui vero in itinere, aut pro qualibet occasione in silvis aut in agris est, ubicunque eum ipsa hora matutina vel vespertina invenerit, sic faciat, sciens Deum ubique praesentem esse, dicente Psalmista: In omni loco dominationis ejus (Psal. CII, 22); et, Si ascendero in coelum, tu ibi es (Psal. CXXXVIII, 8), etc.



XXIV. De observantia diei Dominici.

Diei vero Dominici, quia in eo Deus lucem condidit, in eo manna in eremo pluit, in eo Redemptor humani generis sponte pro salute nostra a mortuis [Col. 0198D] resurrexit, in eo Spiritum sanctum super discipulos infudit, tanta esse debet observantia, ut praeter orationes, et missarum solemnia, et ea quae ad vescendum pertinent, nihil aliud fiat. Nam et si necessitas fuerit navigandi, sive itinerandi, licentia datur, ita duntaxat, ut horum occasione missa et orationes non praetermittantur. Conveniendum est sabbato die cum luminaribus cuilibet Christiano ad ecclesiam, conveniendum est ad vigilias sive ad matutinum officium. Concurrendum est etiam cum oblationibus ad missarum solemnia. Et dum ad ecclesiam convenitur. nulla causa dici debet vel audiri, nulla jurgia sunt habenda: sed tantummodo Deo vacandum est, in celebratione videlicet sacrorum officiorum, et exhibitione [Col. 0199A] eleemosynarum, et in Dei laudibus cum amicis, proximis et peregrinis spiritaliter epulandum.



XXV. Ut hospitalitatem omnes diligant et gratis exhibeant.

Admonendi sunt ut hospitalitatem diligant, et nulli hospitium praebere detrectent, et si cui forte hospitium praestiterint, nullam ab eo mercedem accipiant, nisi forte ille, qui a te recipitur, sponte sua aliquid det. Dicendumque illis qualiter multi per hospitalitatis officium Deo placuerunt, dicente Apostolo, Per hanc enim placuerunt quidam Deo, angelis hospitio susceptis (Hebr. XIII, 2). Et iterum, Hospitales sine murmuratione. (I Petr. IV, 9). Et ipse Dominus ad judicium dicturus est, Hospes eram, et collegistis me (Matth. XXV, 35). Sciant sane quicunque hospitalitatem [Col. 0199B] amant, Christum se in hospitibus recipere. Nam ille modus hospitalitatis non solum inhumanus, sed etiam crudelis est, quo nunquam hospes in domum ante recipitur, nisi prius dandi hospitii merces compensetur, et quod Dominus agere jussit pro perceptione regni coelestis, pro acquisitione terrenarum rerum agatur.



XXVI. Ut a perjurii crimine fideles caveant.

Praedicandum est etiam ut perjurium fideles caveant, et ab hoc summopere abstineant, scientes hoc grande scelus esse, et in lege, et prophetis, sive Evangelio (Matth. V, 33) prohibitum. Audivimus enim quosdam parvipendere hoc scelus, et levem quodammodo perjuris poenitentiae modum imponere. Qui [Col. 0199C] nosse debent, talem de perjurio, qualem et de adulterio, de fornicatione, de homicidio, et de caeteris criminalibus vitiis, poenitentiam imponendam. Si quis vero perpetrato perjurio, aut quolibet criminali peccato, timens poenitentiae longam aerumnam, ad confessionem venire noluerit, ab ecclesia repellendus est, sive a communione et consortio fidelium, ut nullus cum eo comedat, neque bibat, neque oret, neque in suam eum domum recipiat.



XXVII. Ut a falso testimonio fideles abstineant.

Dicendum est eis ut a falso etiam testimonio abstineant, scientes et hoc gravissimum scelus esse, et ab ipso Domino in monte Sinai prohibitum, dicente [Col. 0199D] eodem Domino, Non falsum testimonium dixeris (Exod. XX, 15); sive, Testis falsus non erit impunitus (Prov. XIX, 5). Sciat se etiam, quisquis hoc perpetraverit, aut tali poenitentia purgandum, ut superius dictum est de perjurio, aut tali damnatione et excommunicatione damnandum, sicut superius insertum est. Dicendumque illis est quod summa, non dicam stultitia, sed nequitia est, pro cupiditate argenti et auri, aut vestimentorum, aut cujuslibet rei, aut quod creberrime contingere solet, propter ebrietatem, in tam grande scelus corruere, ut aut septem annis in arcta aerumna sit, aut ab ecclesia sit repulsus, dicente Domino, Quid prodest homini si lucretur totum mundum, et aniame suae detrimentum faciat [Col. 0200A] (Matth. XVI, 26)? quippe cum aliis videatur pius existere, sibimet crudelis existat.



XXVIII. Ut presbyteri ad docendas plebes sint parati.

Hortamur vos paratos esse ad docendas plebes. Qui Scripturas scit, praedicet Scripturas: qui vero nescit, saltem hoc, quod notissimum est, plebibus dicat: Ut declinent a malo, et faciant bonum (Psal. XXXIII, 15); inquirant pacem, et sequantur eam, quia oculi Domini super justos, et aures ejus ad preces eorum, etc. Nullus ergo se excusare poterit, quod non habeat linguam, unde possit aliquem aedificare. Mox enim, ut quemlibet errantem viderit, prout potest et valet, aut arguendo, aut obsecrando, aut increpando, ab errore retrahat, et ad peragendum [Col. 0200B] bonum opus hortetur. Cum vero, Domino opitulante, ad synodum in unum convenerimus, sciat nobis unusquisque dicere, quantum Domino adjuvante laboraverit, aut quem fructum acquisierit. Et si quis forte nostro indiget adjutorio, nos cum charitate admoneat, et nos cum charitate nihilominus ei pro viribus adjutorium ferre non differemus.



XXIX. Quonam orandi modo fideles uti debeant.

Admonere debetis fideles, ut assiduitatem et studium habeant orandi. Ipse autem orandi modus talis esse debet, ut primum dicto symbolo, quasi fidei suae recensito fundamento, dicat quisquis est tribus vicibus: Qui plasmasti me, miserere mei, et tribus vicibus: Deus, propitius esto mihi peccatori, et compleat [Col. 0200C] orationem Dominicam. Si ergo locus aut tempus exegerit, deprecetur sanctos apostolos et martyres, ut pro eo intercedant. Et armata fronte signo crucis, elevatis cum corde et manibus et oculis, Deo gratias agat. Si vero tempus ad haec omnia peragenda minus sufficiens fuerit, sufficiat tantum: Qui plasmasti me, miserere mei; et, Deus, propitius esto mihi peccatori, et oratio Dominica tantum cum gemitu et contritione cordis.



XXX. De confessione peccatorum Deo quotidie facienda.

Omni etenim die Deo in oratione nostra, aut semel, aut bis, aut quanto amplius possumus, confiteri debemus peccata nostra, dicente Propheta, Delictum meum cognitum tibi feci, et injustitiam meam non [Col. 0200D] abscondi. Dixi, Confitebor adversus me injustitias meas Domino, et tu remisisti impietatem peccati mei (Psal. XXXI, 5). Facta etenim confessione cum gemitu et lacrymis Domino in oratione, recitandus est psalmus quinquagesimus, sive vigesimus quartus, sive trigesimus primus, atque alii ad rem pertinentes, et sic complenda est oratio. Quia confessio quam sacerdotibus facimus, hoc etiam nobis adminiculum affert, quia accepto ab eis salutari consilio, saluberrimis poenitentiae observationibus, sive mutuis orationibus, peccatorum maculas diluimus. Confessio vero, quam soli Deo facimus, in hoc juvat quia quanto nos memores sumus peccatorum nostrorum, tanto horum Dominus obliviscitur: et e contrario, quanto [Col. 0201A] nos horum obliviscimur, tanto Dominus reminiscitur, dicente Propheta, Et peccatorum tuorum non memorabor (Jerem. XXXI, 34). Tu autem memor esto quod David propheta se fecisse testatur, cum dicit, Quoniam iniquitatem meam ego cognosco, et peccatum meum contra me est semper (Psal. L, 4).



XXXI. Qui ad confessionem veniunt omnia confiteri, et de omnibus examinari debent.

Confessiones dandae sunt de omnibus peccatis quae sive in opere, sive in cogitatione perpetrantur. Octo sunt principalia vitia, sine quibus vix ullus inveniri potest. Est enim gastrimargia, hoc est ventris ingluvies, secundo fornicatio, tertio acedia sive tristitia, [Col. 0201B] quarto avaritia, quinto vana gloria, sexto invidia, septimo ira, octavo superbia. Quando ergo quis ad confessionem venit, diligenter debet inquiri quomodo aut qua occasione peccatum perpetraverit quod peregisse se confitetur, et juxta modum facti debet ei poenitentia indicari. Debet ei persuaderi ut et de perversis cogitationibus faciat confessionem. Debet ei etiam injungi ut de octo principalibus vitiis faciat suam confessionem, et nominatim ei debet sacerdos unumquodque vitium dicere, et suam de eo confessionem accipere.



XXXII. Quod unusquisque opera misericordiae quae in alios exercet, in seipso spiritaliter agere debeat.

Esurientes satiandi sunt, sitientes potandi, nudi [Col. 0201C] operiendi, infirmi et qui in carcere sunt visitandi, et hospites colligendi, dicente Domino, Esurivi enim, et dedistis mihi manducare: sitivi, et dedistis mihi bibere, etc. (Matth. XXV, 35). Nam haec omnia, et in se quisque debet spiritaliter agere, et in aliis corporaliter adimplere, quia pene nihil prosunt haec omnia ad vitam aeternam compensandam, si luxuriose, superbe, invide, et, ne singula replicem, si vitiose et inordinate quis vivat, et a caeteris bonis operibus vacet. Qui ergo videt se Christum non habere, qui dixit, Ego sum panis vivus qui de coelo descendi (Joan. VI, 41), et charitatem, quae est pastus animae, non habet, esurit quidem: sed si per bona opera Christo adjungit se, et charitatis dulcedine replet, esurientem omnino se pavit. Qui doctrina Spiritus sancti et [Col. 0201D] Scripturarum sanctarum fluentis caret, sitiens est; sed si se fluentis verbi Dei irriget, et mentem suam spiritalis poculi dulcedine ebriet, iste se sitientem potat. Qui videt se justitia, sive caeteris bonorum operum exhibitionibus nudatum, et induit se justitia, sive caeteris virtutibus, nudum se procul dubio vestit. Si in lecto vitiorum suorum jacet, et morbo iniquitatis suae laborat, et funibus peccatorum suorum constrictus est, et vitiorum suorum obsitus pariete in tenebris iniquitatis suae, est infirmus quidem; sed si de luto vitiorum per confessionem egreditur, et per poenitentiae lamenta vinculis peccatorum absolvitur, et ad lucem bonorum operum egreditur, infirmum et in carcere positum se procul dubio visitat. [Col. 0202A] Si in hujus vitae via videt se laborare, et vitiorum procella quasi quadam aeris intemperie inquietari, et receptaculum bonorum operum non habere, sciat se in itinere positum hospitio egere: at si se ad virtutum domum deducat, et sese in earum tutamine recipiat, hospitem quidem suscipit. Quae omnia cum sibi spiritaliter exhibet, Christum in se, cujus ipse membrum est, pascit, potat, vestit, visitat ac suscipit.



XXXIII. De officio filiorum erga parentes, et parentum erga filios.

Admonendi sunt fideles sanctae Dei Ecclesiae ut filios suos et filias suas doceant parentibus obedientiam exhibere, dicente Domino, Fili, honorifica patrem [Col. 0202B] tuum (Eccli. VII, 29); nam et ipsi parentes erga filios suos ac filias suas modeste debent agere, dicente Apostolo: Et vos, parentes, nolite ad iracundiam provocare filios vestros (Ephes. VI, 4). Nam et hoc dicendum est eis ut si illi genitali affectu parcere velint injuriis filiorum, non has impune Dominus sinit, nisi forte digna poenitentia exhibeatur, et quia levius est filiis parentum quaelibet flagella suscipere quam Dei iram incurrere.



XXXIV. Vera charitas quaenam sit.

Admonendus est populus quod haec sit vera charitas quae Deum diligit plusquam se, et proximum tanquam se, et quae nihil vult alii facere nisi quod [Col. 0202C] sibi vult fieri; et plura quae recensere longum est. Nam et quicunque in potu et cibo, et dandis atque accipiendis rebus, charitatem tantum putant, non mediocriter errant, dicente Apostolo, Regnum Dei non est cibus et potus (Rom. XIV, 17). Nam et ipsa quando cum charitate faciunt, bona sunt, et inter virtutes computanda.



XXXV. Quid cavere mercatores debeant qui negotiantur.

Admonendi sunt qui negotiis ac mercationibus rerum invigilant, ut non plus terrena lucra quam vitam cupiant sempiternam. Nam qui plus de rebus terrenis quam de animae suae salute cogitat, valde a via veritatis aberrat, et juxta quemdam sapientem, in vita [Col. 0202D] sua perdidit intima sua. Sequendus est enim in hac parte, sicut et in caeteris, apostolicus sermo, qui ait, Et ne quis supergrediatur, neque circumveniat in negotio proximum suum (I Thes. IV, 6); vindex est enim Deus de his omnibus. Sicut enim ab his qui labori agrorum et caeteris laboribus victum atque vestitum et necessaria usibus humanis acquirere inhiantes stant, decimae et eleemosynae dandae sunt: ita his quoque qui pro necessitatibus suis negotiis insistunt, faciendum est. Unicuique enim homini Deus dedit artem qua pascatur, et unusquisque de arte sua, de qua corporis necessaria subsidia habet, animae quoque, quod magis necessarium est, subsidium administrare debet.



XXXVI. Quid curandum sit ante Quadragesimam, et quod septem modis peccata dimittantur.
[Col. 0203A]

Hebdomada una ante initium Quadragesimae confessionis sacerdotibus dandae sunt, poenitentia accipienda, discordantes reconciliandi, et omnia jurgia sedanda, et dimittere debent debita invicem de cordibus suis, ut liberius dicant, Dimitte nobis debita nostra, sicut et nos dimittimus debitoribus nostris. Et sic ingredientes in beatae Quadragesimae tempus mundis et purificatis mentibus ad sanctum Pascha accedant, et per poenitentiam se renovent, quae est secundus baptismus. Sicut enim baptismus peccata, ita poenitentia purgat. Et quia post baptismum peccator denuo non potest baptizari, [Col. 0203B] hoc medicamentum a Domino poenitentiae datum est, ut per eam vice baptismi peccata post baptismum diluantur. Septem enim modis peccata dimitti Scripturae sanctae demonstrant. Primo, in baptismate, qui propter remissionem peccatorum datus est. Secundo, per martyrium, juxta illud quod ait Psalmista, Beatus cui non imputavit Dominus peccatum (Psal. XXXI, 2). Quia juxta ejusdem David sententiam, Beati quorum remissae sunt iniquitates, et quorum tecta sunt peccata (Ibid., v. 1). Remittuntur peccata per baptismum, teguntur per poenitentiam, non imputantur per martyrium. Tertio, per eleemosynam, juxta Danielem, qui profano Nabuchodonosor regi ait, Peccata tua eleemosynis redime in misericordiis pauperum (Dan. IV, 24); et illud, Ignem [Col. 0203C] ardentem exstinguit aqua, et eleemosyna exstinguit peccatum (Eccli. III, 33). Et Dominus in Evangelio, Verumtamen date eleemosynam, et ecce omnia munda sunt vobis (Luc. XI, 41). Quarto, si remittat quis peccanti in se peccata sua, juxta illud, Dimittite et dimittetur vobis, date et dabitur vobis (Marc. XI, 25); et illud, Sic et Pater vester dimittet vobis peccata vostra, si remiseritis unicuique de cordibus vestris (ibid.). Quinto, si per praedicationem suam quis et per bonorum exercitium alios ab errore suo convertat, juxta illud quod ait Apostolus, Quoniam si converti fecerit quis peccatorem ab errore viae suae, salvabit animam ejus a morte, et operiet multitudinem peccatorum (Jacob. V, 19). Sexto per charitatem, juxta illud, Charitas Dei cooperit multitudinem peccatorum [Col. 0203D] per Jesum Christum Dominum nostrum (I Petr. IV, 8). Septimo, per poenitentiam, juxta illud quod ait David, Conversus sum in aerumna mea, dum configitur spina (Psal. XXXI, 4).



XXXVII. Quod jejunium Quadragesimae summa cura observandum sit.

Ipsa autem Quadragesima cum summa observatione custodiri debet, ut jejunium in ea, praeter dies Dominicos, qui abstinentiae subtracti sunt, nullatenus resolvatur, quia ipsi dies decimae sunt anni nostri, quos cum omni religione et sanctitate transigere [Col. 0204A] debemus. Nulla in his occasio sit resolvendi jejunii, quia alio tempore solet jejunium charitatis causa dissolvi, isto vero nullatenus debet. Quia in alio jejunare in voluntate et arbitrio cujuslibet positum est, in hoc vero non jejunare, praeceptum Dei transcendere est. Et in alio tempore jejunare, praemium abstinenti acquirere est: in hoc vero, praeter infirmos ac parvulos, quisquis non jejunaverit, poenam sibi acquirit, quia eosdem dies Dominus, et per Moysem, et per Eliam, et per semetipsum sacro jejunio consecravit.



XXXVIII. Quod cum jejunio eleemosyna jungenda sit.

Diebus vero jejunii eleemosyna facienda est, et cibum vel potum, quo quisque uti debuit si non jejunaret, [Col. 0204B] pauperibus eroget, quia jejunare et cibos prandii ad coenam reservare, non mercedis, sed ciborum est incrementum.



XXXIX. Quod jejunium ante vespertinum officium solvi non debeat.

Solent plures, qui se jejunare putant, mox ut signum audiunt ad nonam, manducare, qui nullatenus jejunare credendi sunt, si ante manducaverint quam vespertinum celebretur officium. Concurrendum est enim ad Missas, et auditis missarum solemnibus, sive vespertinis officiis, largitis eleemosynis, ad cibum accedendum est. Si vero aliquis necessitate constrictus fuerit ut ad missam convenire non valeat, aestimata vespertina hora, completa oratione [Col. 0204C] sua, jejunium absolvere debet.



XL. A quibusnam abstinendum sit cum jejunatur.

Abstinentia vero in his diebus omnium deliciarum esse debet, et sobrie, et caste vivendum. Qui vero ovis, caseo, piscibus et vino abstinere potest, magnae virtutis est: qui autem his, aut infirmitate interveniente, aut quolibet opere, abstinere non potest, utatur. Tantum ut jejunium usque ad vesperum solemniter celebret: et vinum non ad ebrietatem, sed ad refectionem corporis sui sumat. A caseo vero, lacte, butyro et ovis abstinere, et non jejunare [a 1Kb] , dementissimum est, et omni ratione semotum. Vini enim ebrietas et luxuria prohibita sunt, [Col. 0204D] non lac et ova. Non ait Apostolus: Nolite comedere lac et ova, sed, Nolite inebriari vino, in quo est luxuria (Ephes. V, 28).



XLI. Quibus diebus in Quadragesima communicare debeant fideles, et de paschalis hebdomadae celebritate.

Singulis diebus Dominicis in Quadragesima, praeter hos qui excommunicati sunt, sacramenta corporis et sanguinis Christi sumenda sunt, et in Coena Domini et in Parasceve, in vigilia Paschae, et in die Resurrectionis Domini penitus ab omnibus communicandum, et ipsi dies paschalis hebdomadae omnes aequali religione colendi sunt.



XLII. Quod jejuniorum diebus cessare debeant lites et contentiones.
[Col. 0205A]

In his jejuniorum diebus nullae lites, nullae contentiones esse debent, sed in Dei laudibus et in opere necessario persistendum. Arguit enim eos qui contentiones et lites Quadragesimae tempore exercent, et qui debita a debitoribus exigunt, Dominus per prophetam dicens: Ecce in die jejunii vestri inveniuntur voluntates vestrae, et omnes debitores vestros repetitis. Ecce ad lites, et contentiones jejunatis, et percutitis pugno impie (Isa. LVIII, 3).



XLIII. Quod diebus jejuniorum abstinendum sit a conjugibus.

Abstinendum est enim in his sacratissimis diebus [Col. 0205B] a conjugibus, et caste et pie vivendum, ut sanctificato corde et corpore isti sancti dies transigantur, et sic perveniatur ad diem sanctum Paschae, quia pene nihil valet jejunium quod conjugali opere poluitur, et quod orationes, vigiliae et eleemosynae non commendant.



XLIV. De sacra communione, quo modo, et quam frequenter usurpanda sit.

Admonendus est populus ut ad sacrosanctum sacramentum corporis et sanguinis Domini nequaquam indifferenter accedat, nec ab hoc nimium abstineat: sed cum omni diligentia eligat tempus, quando aliquandiu ab opere conjugali abstineat, et vitiis se [Col. 0205C] purget, virtutibus exornet, eleemosynis et orationibus insistat, et sic ad tantum sacramentum accedat. Quia sicut periculosum est impurum quemque ad tantum sacramentum accedere, ita etiam periculosum est ab hoc prolixo tempore abstinere. Salva ratione eorum, qui excommunicati, non quando eis libet, sed certis temporibus communicant, et religiosis quibuscunque sancte viventibus, qui pene omni die id faciunt.



XLV. Ut diebus Dominicis populus per missas peculiares a publicis non abstrahatur.

Ut Missae, quae per dies Dominicos peculiares a sacerdotibus fiunt, non ita in publico fiant, ut per eas populus a publicis missarum solemnibus, quae [Col. 0205D] hora tertia canonice fiunt, abstrahatur: quia pessimus usus est apud quosdam, qui in diebus Dominicis, sive in quibuslibet festivitatibus, mox ubi missam celebrari, etiamsi pro defunctis sit, audierint, abscedunt, ut per totum diem a primo mane ebrietati et comessationi potius quam Deo deserviant



XLVI. Ut omnes ad matrem ecclesiam missarum solemnia et praedicatorem audituri conveniant, neque ante peractum officium cibum capiant.
[Col. 0206A]

Admonendus est populus ut ante publicum peractum officium ad cibum non accedat, et omnes ad sanctam matrem ecclesiam missarum solemnia et praedicationem audituri conveniant, et sacerdotes per oratoria nequaquam missas nisi tam caute ante secundam horam celebrent, ut populus a publicis solemnitatibus non abstrahatur. Sed sive sacerdotes, qui in circuitu urbis, aut in eadem urbe sunt, sive populus, ut praediximus, in unum ad publicam missarum celebrationem conveniant, exceptis Deo sacratis feminis, quibus mos est ad publicum non [Col. 0206B] egredi, sed claustris monasterii contineri [a 1Kb] .

[b 1Kb] Dilectissimi fratres, sanctissimi consacerdotes, et nostri ministerii adjutores, obsecro vos supplici animo in praesentia Domini nostri Jesu Christi et sanctorum ejus, ut digni Deo in omni religione charitatis et castitatis deserviatis, et sitis populo Dei doctores et ductores in omni exemplo bono, ut populus Dei utrumque et per vestram sanctam conversationem et devotam praedicationem erudiatur in laudem et in gloriam sancti nominis Domini nostri Jesu Christi, et in salutem sempiternam animarum vestrarum. Conversamini coram Deo et coram omni populo in castitate corporis vestri et humilitate animae vestrae, et sanctam charitatem ad omnes, nihil facientes unde sacerdotium sanctitatis vestrae [Col. 0206C] reprehensibile fiat, nec aliquid in vestra reperiatur vita quod juste a quolibet detrahi possit. Sint mores vestri sine cupiditate mala, sine avaritia, sine comessatione et ebrietate, sicut decet sanctos Dei sacerdotes, qui populo Dei praeesse debent et gubernare ecclesias Christi. Discite fidem catholicam, praedicate diligentissime, et eam populo praedicate, unusquisque in ecclesia vestra, et facite officia vestra in Dei omnipotentis honore statutis temporibus, ut Deus omnipotens honorificetur, et nomen ejus sanctum ab omnibus laudetur, qui vos vident honorifice facere sacerdotium vestrum, et servitium omnipotentis Dei. Digne praedicate populo, ut confessionem faciant peccatorum suorum et poenitentiam accipiant qualiter a Deo remissionem habere non [Col. 0206D] possunt delictorum suorum, nisi puram faciant confessionem et poenitentiam justam, et abstineant se a peccatis quae ante fecerunt, quia haec est vera poenitentia et certissima indulgentia, ut iterum eadem non faciat homo delicta pro quibus veniam poposcit. Abstineant se a fornicatione; et qui feminas [Col. 0207A] habent, legitime temporibus statutis eis utantur, et honorifice habeant feminas suas, et sic fidem castitatis conservent uxoribus, sicut velint quod uxores suae illis custodiant. Filios vel filias quas habent, erudiant illos in timore Dei et in sanctitate sua, ut non sint fures, nec latrones, nec fornicatores, nec alias quaslibet immunditias faciant in corpore suo ad implendam libidinem: ut sint obedientes parentibus suis in omni bono, ut digni sint benedictionem accipere a Domino; et praedicate omnibus veritatem amare, benignos esse ad pauperes, peregrinosque et miseros, de substantia quam illis dederit Deus, non solum aliena non excipiant, sed etiam sua benigne tribuant. Si velint benedictionem Dei habere, non falsum testimonium dicant, ne perjuria faciant, quia [Col. 0207B] falsos testes et perversos Deus damnat in aeternum; et admonete eos ut faciant fideliter quaecunque dominis suis debeant facere in omni labore et opere quod injunctum sit eis; ut saepius ad ecclesias veniant, maxime festivis diebus, ad orationem, ad audiendum verbum Dei, et non otiosis verbis ibi maneant in orationem: puram et sanctam habeant humilitatem inter se, et patientiam et charitatem, quae est totius boni caput et firmamentum. Praedicate eis quod est unus Deus omnipotens creator coeli et terrae, qui in Filio suo Domino nostro Jesu Christo mundum redemit, regnumque coelorum omnibus fidelibus aperuit, in quo judicaturus est mundum. Praedicate illis de futuro judicio, de poenis impiorum perpetuis, confessionem et poenitentiam facere [Col. 0207C] de peccatis suis, vel eadem dimittere peccata. Nominate illa peccata quae beatus Paulus doctor gentium enumeravit, dicens: An nescitis quoniam iniqui regnum Dei non possidebunt? Nolite errare, quoniam neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque perjuri, neque rapaces, regnum Dei possidebunt (I Cor. VI, 9); qui vero haec vel his similia agunt, si confiteri et poenitentiam agere negligunt, aeternis tormentis et flammis cum diabolo condemnabuntur: qui vero regnum Dei intrare cupiunt, faciant justitiam, misericordiam, veritatem, benignitatem, obedientiam, necnon et eleemosynam prout habent facultatem: jejunia quoque et orationes [Col. 0207D] exerceant, habentes charitatem Dei omnipotentis, et bonum facientes omni homini, prout possint. Vivant in castitate et pietate, in humilitate, et obedientia, et fide bona, et confidant in Dei misericordia, [Col. 0208A] ut indulgeat illis omnia delicta sua, et aeterna gaudia illis perdonare cum sanctis suis dignetur. Haec, sanctissimi sacerdotes Christi, ad aeternam vitam cum sanctis episcopis et apostolis convocati praedicate populo, et vosmetipsos dignos facite in omni religione et castitate in conspectu omnipotentis Dei, quatenus concedat vobis cum multiplici laboris vestri fructu aeternae beatitudinis gloriam recipere. Omnipotens Deus vos proficere faciat in opere bono, dilectissimi fratres.



ADDITIO AD CAPITULARE THEODULFI.

Duo posteriora capitula rediguntur in unum in codice Suessionico, auctiora editis, quae talia sunt

Sancitum ut missae quae per dies Dominicos peculiares a sacerdotibus fiunt, ne ita in publico fiant ut [Col. 0208B] populus eas audire queat, et praeterea a publicis missarum solemniis, quae hora tertia canonice fiant se abstrahat; nam pessimum usum quidam in hoc habent, quando in diebus Dominicis, sive in aliis solemnibus diebus missas, licet pro defunctis, sive alias quascunque, quae familiariter a sacerdotibus fiunt, audire respiciant, et a primo mane per totum diem ebrietatibus, et commessationibus atque vaniloquiis potius quam Deo deserviunt. Propterea providendum est ut omnes ad publicam sanctam matrem ecclesiam, ad missarum solemnia et praedicationem audituri conveniant. Simul et hoc statutum est ut in civitate in qua episcopus constitutus est omnes presbyteri et populi, tam civitatis quam et suburbani, revestiti in ipsa missa usque ad benedictionem [Col. 0208C] episcopi et communionem devota mente stare debent, et postea si voluerint, cum licentia ad suos titulos benedictione et communione percepta revertantur. Et hoc summopere cavendum est sacerdotibus, ut per oratoria neque per suburbana monasteria, vel ecclesias suburbanas, missas nequaquam nisi tam caute ante secundam horam, foribusque reseratis, celebrare praesumant, ut populus a publicis solemnitatibus tali occasione accepta, a missa sive a praedicatione episcopi se minime subtrahere possit, sed omnes tam sacerdotes suburbani, quam et in urbe constituti, et populus cunctus, ut praediximus, una cum illis ad publicam missarum celebrationem conveniant, et nulli extra parvulos et infirmos, licet missam auditam habeant, tam in civitatibus [Col. 0208D] quam et in parochiis edere et bibere praesumant ante publicum peractum officium. Si quis haec statuta transgredi tentaverit, canonico judicio usque ad satisfactionem subdatur.




[Col. 0207]
THEODULFI CAPITULARE AD EOSDEM.
(Baluz., Miscell., tom. II, pag. 99.)

[Col. 0207D] A primo hominis lapsu, in quo bonum naturae velut ipsa radix generis humani vitiata, usque nunc seminarium vitiorum naturae insertum pullulat, unde [Col. 0208D] fit quod cum labore discimus, sine labore obliviscimur, difficile ad virtutes assurgimus, facile in vitia dilabimur. Quamobrem omni mentis circumspectione [Col. 0209A] satagendum, dilecti, o sacerdotes, ut in discendo laborem adhibeamus et in retinendo quod didicimus usum impendamus, maxime nos qui regimini locum tenemus et similes ejusmodi ordinis nostri. Itaque vos, o sacerdotes Domini, admonemus ut fidem catholicam et memoriter teneatis et corde intelligatis, hoc est, Credo, et quicunque vult salvus esse, ante omnia opus est ut teneat catholicam fidem. Discutiendi autem sunt omnes Domini sacerdotes utrum canonem missae et secretam aut Te igitur memoriter teneant et bene distinguant, et nomina mortuorum et vivorum suis in locis ordinabiliter et cum omni devotione recitent, baptisteriumque rite peragant et rectis verbis enuntiare possint, et de negligentia in baptizandis infirmis, ne aliquem sub obtentu infirmorum [Col. 0209B] sanum baptizare praesumant nisi diebus statutis Paschatis et Pentecostes. Admonendum illis ut pro ministerio baptizandi nihil exigant, sive a baptizandis, sive a parentibus illorum, nihil munusculi, nihil pretii omnino, sed cum gratiarum actione et cum summa devotione hoc peragant. Quod si forte parentes eorum, aut qui eos a sacris fontibus suscipiunt, sponte et gratuito aliquid muneris vobis dare voluerint, aecipite nihil haesitantes.

Instruendi sunt sacerdotes pariterque admonendi qualiter noverint decimas et oblationes quas a fidelibus accipiunt, peregrinorum et pauperum esse stipendia, et non quasi suis, sed quasi commendatis uti; de quibus omnibus sciant se rationem posituros et condemnationem passuros. Qualiter vero dispensari [Col. 0209C] debeant sacri canones instituunt, scilicet ut quatuor partes inde fiant, una ad fabricam ecclesiae relevandam, altera pauperibus distribuenda, tertia presbytero cum suis clericis habenda, quarta episcopo reservata, ut quidquid inde jusserit prudenti consilio fiat.

Inhibendum modis omnibus intimandumque ut nullus sacerdos, diaconus, subdiaconus, personas feminarum, sicut in canone insertum continetur, de quibus suspectio esse potest, in domo sua habeat, sed neque illas quas canones concedunt, quia instigante diabolo etiam in illis scelus frequenter perpetratum invenitur aut etiam in pedisequis earum. Nec igitur matrem, neque amitam, neque sororem permittimus ultra habitare in domo una cum sacerdote. Sed si [Col. 0209D] quis de his habuerit talem necessitatem patientem cui sit necessitas sustentatio presbyteri, diaconi, vel subdiaconi, habeat in vico aut in villa domum longe a conversatione presbyteri, ubi ei administret quae necessaria sunt.

Sed etiam hoc secundum auctoritatem canonum modis omnibus prohibendum, ut quando missa celebratur, nulla femina ad altare praesumat accedere aut presbytero ministrare aut intra cancellos stare aut sedere.

Commonendi sunt ut diebus Dominicis pro captu ingenii unusquisque sacerdos ad plebem sermonem praedicationis faciat, primum admonens plebem ut invicem se diligant, charitatem fraternitatis habeant, [Col. 0210A] diligant Dominum plus quam se, proximum tanquam se, deinde ut ab omni malo opere abstineant, et quod sibi nolunt fieri ab aliis, hoc illi aliis non faciant, et quod volunt ut sibi homines faciant, haec eadem faciant illis.

Deinde, si Dominus dat intellectum, hoc quod sacerdos veraciter intelligit de Evangelio, de Epistola sancti Pauli, quantum potest dicat illis, admoneat ut ad ecclesiam saepe currant, oblationes suas fideliter offerant, confessiones Deo et sacerdotibus faciant.

Nullus sit inter eos qui confessus non sit adulterium, nec incestum, nec fornicationem cum feminis, masculis, cum pecudibus inter se non consentiant: sed si quis inter eos sit qui in his sceleribus [Col. 0210B] lapsus sit, corrigant et publice cum suo sacerdote emendent.

His et aliis quantum potest singulis diebus Dominicis plebem suam instruat.

Admoneat etiam ut omnibus noctibus sabbati et omnibus Dominicis diebus cum suis noctibus sequentibus, similiter et in solemnitatibus, in jejuniis, abstineant se a carnali voluptate; ut mundi corpore et corde ad ecclesiam accedant, et solemnitatem celebrem impuritate voluptatis foedare non praesumant.

Praecipiendum sacerdotibus Domini secundum canonicam auctoritatem de sepulturis et hominibus sepeliendis nihil muneris exigant, nisi forte qui sepelitur vivens jusserit ecclesiae in cujus atrio sepelitur [Col. 0210C] de suis rebus aliquid tribuere, aut etiam post mortem illius, quibus commissum est ejus eleemosynam facere, de illius rebus aliquid sponte dare voluerint. Tamen nullatenus a presbyteris aliquid ab illis exigatur nec ab illis qui locis et vicis praesunt vel quorum possessio est ipsa ecclesia vel haereditario vel beneficiario jure.

Prohibendum etiam secundum majorum instituta ut in ecclesia nullatenus sepeliantur, sed in atrio aut in porticu aut exedra ecclesiae. Intra ecclesiam vero prope altare, ubi corpus Domini et sanguis conficitur, nullatenus habeant licentiam sepeliendi.

Adulterum aut adulteram si presbyter in domo sua retinuerit et, quod nefas est, consenserit in domo sua adulterium fieri, sciat se sui gradus honore privandum. [Col. 0210D] Si vero hoc in plebe sibi commissa repererit, nisi statim, si vires suppetunt, non emendaverit, sed aut propter potentiae timorem aut propter beneficium et lucrum et amicitiam illorum consenserit adulteris, cum depalatum fuerit excommunicandum. Si vero ille quantum potuit excommunicaverit et non potuit malum illud vetare, animam suam liberavit. Verumtamen cum omni studio debet archidiacono suo et archidiaconus episcopo denuntiare.

De incestis omni studio perquirendum sacerdotibus per homines veraces et timorem Dei ante oculos habentes. Et si repertum fuerit, statim aut ipsi emendare studeant, ut cum adjutorio archidiaconi aut episcopi emendare et exstirpare satagant, ne tanto [Col. 0211A] flagitii scelere illi polluantur et pereant et aliorum vicinitate omnipotentis Dei iram incurrant.

Admonendi sunt sacerdotes et instruendi ut primum ipsi ab omni stimulatione carnis sint alieni, et nunc plebibus sibi subjectis et verbis praedicent et exemplum ostendant ut ab omni se fornicatione et ab omni irrationabili, veluti pecudum, luxuria et pollutione abstineant. Mundo se corpore et mente Deo praeparent de confessionibus fidelium accipiendis et dijudicandis, consiliis blandis; quia licet pro modulo quantitate peccati se poenitentiae tempus instituendum et longum vel breve vel districtum vel leve vel mediocre sacerdoti, cum accipit cujuslibet fidelium confessionem peccatorum; quia licet ipsum peccatum perpetratum sit, aut si postea iteratum [Col. 0211B] aut frequenter perpetratum sit, si sponte, si coacte, si per ebrietatem et per quodlibet ingenium factum sit; ut cum invenerit unde radix illius peccati processit, tunc congruam adhibeat medicinam.

Qualiter vero peccati adhibenda sit medicina, secundum canones authenticorum sanctorum Patrum esse debet, et non secundum placitum hominis, nec secundum voluntatem; nec in hac parte voluntas, aut gratia hominis sectanda, sed voluntas Dei in omnibus exquirenda in Scripturis sanctis, quatenus dignis precibus et poenitudine digna placari possit omnipotentis Dei vindicta, quam homo suo vitio provocavit. Ad poenitentiam vero populus taliter admonendus cum fragilitatis nostrae casus saepe constet in vitia proclivis; quanquam subventum sit in Christi [Col. 0211C] passione ut quod meritum peccati exigebat, Christi passio redimeret. Et cum salutaribus institutis sacrosancto baptismate in remissionem omnium peccatorum concesso abluamur, tamen quia per modum istius vitae cursum sine vitiorum turbine nequaquam degere et subripientibus nostrae imbecillitatis flagitiis vitam sine peccati macula ducere non possumus, concessum est clementissimi Dei pietate remedium verae confessionis et poenitentiae ablutio peccatorum, Domino praecipiente per prophetam: Nolo mortem peccatoris, sed ut revertatur et vivat. Et illud Evangelii: Facite fructus dignos poenitentiae. Et Apostolus: Confitemini alterutrum peccata vestra, et orate ad invicem, ut salvemini. Est quippe verae confessionis fructuosa poenitentia, poenitenda non admittere, admissa cum [Col. 0211D] gemitu cordis deflere, satisfactione vera poenitentiae causas excidere, nec earum suggestionibus aditum indulgere, nec iterum in vitiis perpetratis delabi.

Capitalia et mortalia crimina publice deflenda sunt secundum canonum et sanctorum Patrum institutionem. Sed et secreta satisfactione solvi mortalia crimina non negamus, mutata tamen prius animi intentione, et saeculari jactantia simul deposita, piae religionis confesso studio, per vitae correctionem et jugi, imo perpetuo luctu se submittente. Nec debet tamen quisque desperare de omnipotentis Dei misericordia et innumera pietate, quia scriptum est: Peccator quocumque die conversus fuerit ab errore viae suae, et declinaverit ab operibus malis, omnes iniquitates ejus [Col. 0212A] in oblivione erunt. Poenitentiae quippe modus in sacerdotis pendet arbitrio. Qui sacerdos diligentissime sanctorum Patrum instituta discutiens et intelligens, secundum eorum auctoritatem confitentibus poenitentiam indicere debet. Est quippe auctoritas canonum et sanctorum Patrum firmissima institutio.

Homicidium si quis voluntarie vel per insidias fecerit, jugi se poenitentiae submittat; et si hoc publice actum constat, si laicus, deponat arma et omnem saecularem militiam, et publice satisfaciat, ita ut quadraginta diebus extra ecclesiam foris ad ostium oret; quibus in pane et aqua exactis, a communione orationum quinquennio removeatur, post quinquennium tantum in orationum communionem recipiatur, non offerat, non corpus Domini omnino attingat; in [Col. 0212B] quo perdurans quatuordecim annos, tunc ad plenam communionem cum orationibus recipiatur, circa exitum vitae hanc consequatur humanitatem ut viaticum accipiat eucharistiam. Abstinentia illius sit in arbitrio sacerdotis, secundum personam et possibilitatem sic ei imponatur abstinentia ciborum. Si autem occultum sit, occulte similiter agat sicut superius insertum tenetur.

Homicidium qui casu non volens perpetraverit, prior quidem regula per septem annos poenitentiam communionis sociavit secundum gradus constitutos. Haec vero Ancyrani concilii definitio quinquennii temporis poenitentiam tribuit, ut quadraginta diebus foris ad ecclesiae ostium stet; quibus peractis, biennio ab oratione caeterorum fidelium segregetur, non communicet, [Col. 0212C] non offerat; post biennium recipiatur in communione orationum et offerat, non tamen communicet; post quinquennium ad plenam communionem recipiatur. Abstinentia ciborum in arbitrio sacerdotis manebit, secundum personam et qualitatem hominis, sic et pondus et abstinentia erit.

Si quis egrediens per viam, et aut in domo sua, aut in platea civitatis aut villae, subito aut ab alio superventus, aut litis contentione, volens se defendere, non habens contra illum antea odium, interfecerit hominem, septem annos secundum canonum institutionem poeniteat, tribus a communione privetur, quatuor in communione orationum et oblationum susceptus, in sacerdotis pendebit arbitrio utrum sit corpus Christi dignus accipere aut usque ad plenitudinem [Col. 0212D] poenitentiae ab eo separari. Abstinentia ciborum in prudentia erit sacerdotis secundum possibilitatem poenitentis et devotionem et affectionem lacrymarum.

Mulieres quae fornicantur et partus suos necant, aut secum agunt ut utero conceptos excutiant, antiqua quidem definitio usque ad exitum vitae eas ab ecclesia removit. Humanius autem nunc secundum Ancyrani concili definitionem decem annorum tempus poenitentiae submittuntur, ita ut quadraginta diebus foris ad ostium ecclesiae orent; quibus peractis, per annorum quatuor spatia a communione fidelium et oblationum removeantur, deinde in communione orationum receptae decennii tempus impleant et [Col. 0213A] propter humanitatem eucharistiam post actam poenitentiam accipiant. Erit tamen in arbitrio sacerdotis an ante perfectionem poenitentiae ad corpus Christi accedere debeant, secundum quod viderit eas compunctas et in lacrymis consumptas et devotionem magnam habentes. Ciborum abstinentia erit in sacerdotis providentia secundum quod eas viderit poenitere et pro personarum qualitate.

Mulier quae duobus fratribus nupserit abjici debet usque ad diem mortis. Sed propter humanitatem in extremis suis sacramentis reconciliari oportet, ita tamen ut prius solvatur conjugium et maneat innupta, et vir ejus absque uxore simili poenitentiae subdatur.

Quod si duo fratres cum una femina fornicati fuerint, [Col. 0213B] nescientes alter alterius fornicationem, statim ut cognoverint adulterium, qui hanc habet uxorem, dimittat. Et ille quidem post actam poenitentiam, si uxor defuncta fuerit, potest alteri sociari, illa vivente nequaquam. Illa vero nunquam ulterius poterit in conjugium assumi, et jugi poenitentiae submissa, ad exitum vitae communionis gratiam percipiat.

Mulier quae dormiens filium suum oppresserit, et mortuus fuerit, sex annos poeniteat. Vir ejus, si in domo illius fuerit, quatuor; si vero in uno lecto simili modo poeniteat, duos in pane et aqua, reliquos quatuor secundum quod sacerdos illos viderit posse, ita eis imponat abstinentiam ciborum. Similiter et vir habens uxorem, si adulterium perpetraverit, faciat, post triennium communicet.

[Col. 0213C] [a 1Kb] Si cujus uxor adulterium perpetraverit, et a viro deprehensum fuerit et publicatum, dimittat uxorem, si voluerit, propter fornicationem. Illa vero secundum quod superius insertum est agat poenitentiam. Vir vero ejus illa vivente nullatenus habeat licentiam aliam ducere uxorem. Aut si voluerit, adulteram sibi reconciliare licentiam habeat, ita tamen ut pariter cum illa et poenitentiam agat, et exacta poenitentia ad communionis gratiam, sicut superius habetur insertum accedant. Similis forma et in muliere servabitur. Si vir ejus eam adulteraverit, habeat potestatem dimittendi virum propter fornicationem, maneat innupta quandiu vir ejus vixerit; quia nec ille habet potestatem accipere aliam prima vivente, nec illa alium virum ducere vivente adhuc [Col. 0213D] primo. Habent tamen potestatem semetipsos reconciliare.

Si qua mulier non habens virum, aut vir non habens uxorem, fornicati fuerint, quinque annos poeniteant.

Quod si vir non habens uxorem cum alterius uxore adulteraverit, aut si qua mulier non habens virum cum alterius viro adulteraverit, adulter erit uterque, et secundum quod superius continetur insertum poenitentiam agant.

Furtum si quis fecerit, septem annos poeniteat, tres in pane et aqua. Secundum furti qualitatem, ita et modus erit poenitentiae. Si per necessitatem furtum [Col. 0214A] fecerit, levigetur. Dicit enim Salomon: Non es grandis culpa cum quis furatus fuerit. Furatur enim ut esurientem impleat animam.

Qui perjuraverit, similiter septem annos poeniteat.

Qui falsum testimonium dixerit, et ejus testimonium alicui nocuerit, septem annos poeniteat, ita tamen ut ille qui testimonium dixit damnum restituat omne cui per suum falsum testimonium nocuit. Et tunc poterit ad veniam per poenitentiam pervenire. Si autem hoc facere noluerit, sciat sic se in vanum poenitentiam agere.

Qui irrationabiliter versantur, de his agatur quod in canonibus continetur in titulo in quo Graeca verba sunt, quae in Latinum versa sunt de consilio [Col. 0214B] Ancyrano, cap. 16, in quo sensu triplex, hoc est, de his qui cum pecoribus commixti sunt, et de his qui more pecorum incesta commiserunt cum consanguineis, et de his qui cum masculis concubuerunt. Quotquot igitur ante vigesimum aetatis suae annum tale crimen admiserint, quindecim annis in poenitentia exactis, orationibus tantum incipiant participari, et in quinquennio altero in communione simplici perdurantes, post vigesimum cum oblatione ad communionem suscipiantur. Discutiatur autem et vita eorum quae fuerit tempore poenitentiae, et ita hanc humanitatem consequantur. Quod si qui perseverantes in ipsis criminibus, prolixius tempus habeant submissionis, et tales nunquam poterunt ad sacerdotium provehi. Quotquot exacta viginti annorum [Col. 0214C] aetate et illi qui uxores habent in haec scelera inciderint, viginti quinque annis poenitentia acta ad communionem solummodo orationum recipiantur, altero vero quinquennio perdurantes plenam cum oblatione recipiant communionem. Quod si uxores habentes et excedentes quinquagesimum suae aetatis annum in his peccaverint, ad exitum vitae tantum communionem mereantur. Hi vero qui sicut muta vixerunt animalia, et se et alios hujusmodi peccati scabie contaminaverunt, id est, in consanguineis, in pecudibus, in masculis, statuto tempore poenitentiae non inter alios quam inter eos stare et orare debere qui tempestate lunatica jactantur elisi ad terram spiritu immundo vexati, id est, cum energumenis. Sicut autem plus abominabile misceri cum jumento [Col. 0214D] quam cum masculo, ita plus irrationabile crimen cum masculo quam cum muliere. Cum consanguinea et cum sanctimoniali peccare aequale crimen. Id lex Moysi morte mori judicat. Et cum jumento et masculo et cum consanguinea coeuntes.

Aequale autem crimen feminam cum femina peccare sicut masculum cum masculo, et aequalis esse debet poenitentia. De talibus ait Apostolus: Nam feminae eorum immutaverunt naturalem usum in eum usum qui contra naturam est. Similiter et masculi, relicto naturali usu femineo, exarserunt in desideriis suis invicem, masculi in masculos turpitudinem operantes. [Col. 0215A] Quod autem supra diximus de his agatur qui publice ad confessionem venerint et publice poenitentiam egerint. Quod si occulte actum est, et occulte ad sacerdotem venerint, et puram confessionem fecerint, occulte poenitere secundum aetatis modum quod superius continetur, ita videlicet ut si ante vigesimum annum aut per ignorantiam hoc egit, aut forte ignorabat non tale esse crimen, levius erga illum agendum, et hoc in sacerdotis pendebit arbitrio. Discutere debet qualiter in hoc scelus delapsus sit, aut quam longiori tempore in hoc scelere versatus sit; et secundum quod ab illo confessum fuerit, ita illi modus poenitentiae adhibeatur. Videlicet si per ignorantiam hoc egit semel aut bis, id est, cum masculo, cum jumento, et cum consanguinea, [Col. 0215B] statim cum cognoverit hoc grave esse scelus dimisit, ut humanius loquamur, septem annos poeniteat, tribus abstineat a carne, et anno non communicet, nec ad ipsum diem Paschae, nec offerat, et omni se mente subjiciat, ut spiritus salvus fiat in die Domini, caeterosque secundum modum fragilitatis in arbitrio sacerdotis faciat in abstinentia ciborum. Quod si longiori tempore in hoc crimine versatus, et postquam novit illud scelus magnum esse peccatum commonitus, iterum atque iterum hoc perpetravit, sicut superius continetur insertum ita poenitebit. Primum quinque annis ab omni communione segregatus, post illos quindecim annos non offerat, non communicet ad orationem, cum caeteris Christianis in ecclesiam non intret; quibus exactis, tantum [Col. 0215C] ad communionem orationis suscipiatur. Deinde in poenitentia viginti annis expletis, si bene et cum lacrymis et cum omni devotione poenitentiam egit, ad plenam communionem et reconciliationem suscipiatur. Similiter et de caeteris temporibus supra insertis observandum. Si, quod absit, in locis sanctis tale crimen admiserit aliquis, duplicetur illi poenitentia. Vocatur autem in Scripturis crimen pessimum tam de jumento quam de masculo quam de consanguinea. Vocatur autem in mundo immunditia vel detestabile peccatum cum femina non naturaliter concumbere, cum unde Onas filius Juda a Deo percussus fuit quia fundebat in terram semen ingressus ad mulierem. Simul etiam vocatur immunditia [Col. 0215D] mollities vel propter tactum vel visum vel recordationem mulieris, ut aliqua delectatione acciderit vigilanti, vel qui inter femora sua impuritatem solus cum se ipso vel cum alio exercet; de quibus ait Paulus apostolus: Neque immundi regnum Dei possidebunt. Item: Nec omnis immunditia nec nominetur in vobis. Et alibi: Neque molles regnum Dei possidebunt. Qui in his incidit, ita poeniteat quasi de crimine quod de regno Dei excludit.

Adulterium si quis presbyter perpetraverit, sive palatum et publice cognitum, ab ordine sacerdotii cessabit, et publica poenitentia decem annorum purgabitur. Quod si occulte hoc fecerit, et occulte ad confessionem venerit, occulte ei poenitentia imponatur. Relinquatur autem in suo arbitrio utrum cessare [Col. 0216A] debeat ab illo ministerio, an permanens possit dignam satisfactionem Domino exinde facere: Quod si ille se lacrymis et orationibus devotissime quotidie laverit et eleemosynarum exhibitione peccata sua exstinguere curaverit, si occultum est, poterit occulte in suo permanens gradu agere poenitentiam. Fornicationem si perpetraverit, eodem modo purgabitur septem annis. Si vero sodomitice, id est, cum masculo collapsus sit, eodem modo 15 annis expiabitur.

Similis forma et de diaconis et de his qui in sacris ordinibus constituti sunt observanda, ita videlicet ut diaconus septem annis poeniteat pro adulterio, pro fornicatione vero quinque annis, pro sodomitico decem annis, pro adulterio quinque annis, [Col. 0216B] pro fornicatione annis tribus, pro sodomitico septem annis. Secundum praefixos gradus usque ad ultimum gradum ecclesiasticum observantia talis habeatur. Ne quis autem se excuset sacerdotum ex eo quod ait Paulus apostolus: Propter fornicationem autem unusquisque uxorem habeat, sciant his tantum esse dictum qui in laicali ordine constituti sunt, vel qui necdum ad subdiaconatum accesserunt. Nullo modo enim ad subdiaconatum permittunt canones accedere nisi eos qui perpetuam continentiam castitatis promiserint se deinceps servaturos. Nam sacerdotes Judaeorum a Domino jussi sunt per Moysem ducere uxores, et de nulla tribu nisi de Levi fiebant sacerdotes, ut progenies una custodiretur per successionem.

[Col. 0216C] Nunc autem de omnibus gentibus, sicut ad baptismum, sic ad sacerdotium permittuntur accedere; nullaque necessitas uxores ducere, qui non per carnis successionem, sed per morum imitationem in sacerdotio subrogantur. Ipsi tamen Judaeorum sacerdotes, non habentes tam sanctum sacrificium sicut nos habemus, tempore vicis suae longe erant a domo sua, et a conjugali opere remoti juxta templum in continentia castitatis excubabant donec tempus ministerii sui explerent. Nunc autem, sicut semper ministrare debent, ita semper continentes esse oportet sacerdotes. Tractant enim, non victimas pecudum, sed ipsum immaculatum corpus et sanguinem Domini. Ejusdem continentiae et diaconi et subdiaconi [Col. 0216D] et in Domino et ipsi in tractatione tanti sacramenti ministri accedunt altaris.

Laicis vero vel qui nequaquam ad altaris ministerium accedunt praecipitur ab Apostolo ut qui se non continent nubant: Melius enim nubere quam uri. Hoc est, melius est uxorem legitime ducere quam exardescere per opera fornicationis et adulterii sive sodomitici et immunditiae.

Admonendi sunt presbyteri ut charitatem inter se habentes mutuam, procul ab omni fastu superbiae et invidiae mordacitate sanctum exemplum subditis donent tam clero quam laicis. Non sint rapaces, non capidi, non vinolenti, non procaces, non rixosi, non calumniam cuiquam facientes, sed in omnibus se ipsos irreprehensibiliter custodientes, formam [Col. 0217A] salutis clero et plebibus ministrent, quatenus eorum exemplis ad aeternam vitam et morum probitatem proficientes humilitate subleventur.

Admonendi sunt ut usuras nequaquam exerceant, et plebibus sibi subjectis et clero praedicent ut ab hoc vitio omnibus modis abstineant secundum canonum institutionem. Quisquis per quolibet ingenium magis accipit quam praestat, sciat se usuram fecisse. Nam si quis triticum aut aliam speciem frugum commodat, et non eamdem speciem accipit, sed aut denarios, quantum tum venundari poterat quando illa commodavit, aut aliquid aliud accepit, absque dubio usuram perpetravit. Si quis vero ex ordine clericorum hoc agere praesumpserit, sciat se sui gradus periculum subiturum. Si vero laicus fuerit, [Col. 0217B] sciat se excommunicandum. Unde convenit ut primum omnes in clericali ordine constituti ab his abstineant et admodum plebibus injungant ut nullus hoc facere omnino audeat

Sacerdos cum a fidelibus confessionem accipit, inter caetera debet confitentem admonere ut de octo principalibus vitiis confessionem faciat et emendationem promittat et poenitentiam medicinam animae suae suscipiat. Vitiorum autem principalium octo, sicuti continentur, nomina per singula interroget, et ille confiteatur, et de omnibus, sicut praemissum est, confessionem faciat. Et tunc ei medela poenitentiae adhibeatur. Principalia autem vitia, sine quibus vix ullus inveniri potest, haec sunt. Primum gastrimargia, [Col. 0217C] hoc est, ventris ingluvies. Secundum fornicatio. Tertium acedia sive tristitia. Quartum avaritia. Quintum vana gloria. Sextum invidia. Septimum ira. Octavum superbia.

Si quem autem verecundum viderit sacerdos et erubescentem confiteri et discooperire peccata sua quae gessit, admoneat illum dicens: Frater mi, saepius nos Dominus hortatur ad medicamina verae confessionis, non quod Deus indigeat nostrae confessionis, qui omnia [novit] quae agimus, loquimur, cogitamus. Sed aliter salvi fieri non possumus nisi confiteamur poenitentes quodcunque gessimus negligentes. Dolet diabolus quando confitetur peccata sua, et desiderat nos celare quae fecimus: quia qui se ipsum accusat in peccatis suis, hunc diabolus [Col. 0217D] non habet iterum accusare in die judicii; si tamen confitens poenitendo diluit quae fecit, nec iterum renovat quae egit. Unde Jacobus apostolus ait: Confitemini alterutrum peccata vestra. Et Paulus: Ore confessio fit ad salutem. Et Salomon: Qui abscondit scelera sua, non dirigetur. Qui autem confessus fuerit et reliquerit ea, misericordiam consequetur. Joannes quoque evangelista: Si confitemini peccata vestra, fidelis et justus Deus ut remittat vobis peccata vestra et mundet vos ab omni iniquitate. Similiter Psalmista ait: Dixi: Pronuntiabo adversum me injustitias meas Domino, et tu remisisti impietatem peccati mei. Sciendum autem hoc magnum salutis medicamen non iterare quae impie [Col. 0218A] gessit nec priores cicatrices vulneribus aliis resauciare.

Prima autem hebdomada ante initium Quadragesimae confessio danda de omnibus peccatis quae sive opere sive locutione perpetrantur. Et sic nominatim debet eis sacerdos dicere supradicta octo principalia vitia. Primum gula, de qua diabolus decepit Adam, per quam Christum tentavit cum dixit: Si Filius Dei es, dic ut lapides isti panes fiant. Et per abstinentiam sananda. Secundum vitium principale fornicatio, de qua ait Salomon: Fovea profunda meretrix et puteus angustus; et idem doctor: Quis fortior Sansone? Quis sapientior Salomone? Hic filiis mulierum decipiatur, et castitate sananda. Tertium principale vitium acedia, id est, instabilitas [Col. 0218B] loci. Haec non sinit hominem perseverare in bono. Haec per perseverantiam boni operis sananda, quia, sicut ait Gregorius, »incassum bonum agit si ante terminum vitae deseratur.« Quartum principale vitium avaritia, per quam vir avarus inferno similis est. Avaro viro nihil scelestius. Haec eleemosynarum est largitate sananda; quia sicut avaritia in in fernum mergit, ita largitas in coelum elevare consuevit. Quintum principale vitium vana gloria. Haec omni bono opere caret; quia sicut lapis missus non pervenit ad coelum, sic oratio cum vana gloria non pervenit ad Deum. Haec dilectione Dei sananda. Sextum principale vitium invidia, de qua ait Salomon: Invidia diaboli mors intravit in orbem terrarum. Haec charitate sananda. Charitas non [Col. 0218C] aemulatur, omnia suffert. Septimum principale vitium ira, de qua Christus ait: Omnis qui irascitur fratri suo, reus erit concilio. Et Paulus: Sol non occidat super iracundiam vestram. Nolite locum dare diabolo. Et iterum: Non vos defendentes, sed date locum irae. Haec patientia sananda: Beati pacifici, ait Dominus, quoniam filii Dei vocabuntur. Et iterum: Diligite inimicos vestros, benefacite his qui vos persequuntur et calumniantibus vobis. Et alibi: In patientia vestra possidebitis animas vestras. Non ipsum autem proprie tristitia quod ira. Tristitia ad acediam pertinet, tristitia saeculi generat mortem. Tristitia mala desperationem operatur et instabilitatem locorum. Unde et acediosus dicitur tristis. Apostoli irati non fuerunt, tristes autem fuerunt. Tristitia eorum versa est in [Col. 0218D] gaudium. Et tristitia sive acedia, quae est vitium supradictum, gaudio spirituali sananda. Octavum principale vitium superbia, de qua Christus ait: Omnis qui se exaltaverit humiliabitur. Et Salomon. Ubi fuerit superbia, ibi erit contumelia. Jesus filius Syrach: Odibilis coram Deo et hominibus superbia. Augustinus: »Quid tanta in nos superbia, quae angelos decepit? Quanto magis homines secum mergere cupit?« Inde angeli facti sunt daemones. Sicut superbia origo omnium criminum, sic ruina omnium virtutum. Sanctus Gregorius ait: »Fructus putrefactus inutilis agricolis, et fructus superbi inutilis Domino.« Sicut pondus fructuum frangit ramum, sic superbia decorem evertit animarum. Superbia [Col. 0219A] deposuit archangelum et tanquam fulgur fecit decidere in lapsum. Haec humilitate sananda, quia humilitate homines angelis adaequantur.

Haec octo principalia vitia et illae quae de radicibus illorum oriuntur nisi mundaverit quis hic per confessionem et poenitentiam, non possunt mundari in die judicii, sed deducunt homines in infernum. Quid erubescit homo confiteri, qui peccatis non erubuit coinquinari? Confitendo diluitur quod peccando contrahitur. Quomodo potest medicus vulnus sanare quod aegrotus erubescit ostendere? Aegrotus peccator, sacerdos sapiens medicus.

Qui autem confitetur, flectat genua cum sacerdote coram Deo, et tunc confiteatur quidquid a juventute recordari potest ex omnibus modis quae gessit. Et si [Col. 0219B] ille tota facinora sua recordari non possit, aut si forsitan erubescit, sacerdos debet eum interrogare quidquid in poenitentiali constitutum est, si in illud vel in aliud crimen cecidit. Sed tamen non omnia crimina debet ei innotescere, quia multa vitia recitantur in poenitentiali quae non decet hominem scire. Ideo non debet eum sacerdos de omnibus interrogare; ne forte cum ab illo recesserit, suadente diabolo in aliquod crimen de his quae ante nesciebat cadat. Et postquam omnia peccata sua confessus fuerit, faciat ei Symbolum dicere et omnibus qui in se peccaverunt dimittere et emendationem promittere Deo, nec iterum ad illa peccata redeat. Cum haec omnia fecerit, considerabit sacerdos magnitudinem culparum, et juxta modum imponat ei tempus [Col. 0219C] poenitentiae. Deinde super eum septem psalmos poenitentiales cum orationibus quae sunt in sacramentario dicat, et absolvat eum in pace.

Sciendum autem quod si quis episcoporum in aliquo de octo principalibus inquinatus sit, quatuordecim annis poeniteat, presbyter duodecim, diaconus octo, clericus sex, laicus quatuor.

Mulier quae partum suum necat, XIV annis poeniteat. Si filium suum occiderit, XV annis poeniteat. Si in utero ante partum occiderit, VII annis poeniteat. Si infans sine baptismo mortuus fuerit, parentes ejus annum integrum poeniteant, et nunquam sine aliqua poenitentia fiant.

Sunt aliqua peccata quae, sicut Isidorus ait, igne purgatorio purgari possunt; quae est superfluitas [Col. 0219D] manducandi et bibendi, pausandi, loquendi, et tarditas infirmos visitandi, ad ecclesiam veniendi, eleemosynam dandi, ira repentina, quae non tenetur in corde, ebrietas, si non frequenter. Nam ira quae manet in corde et odium generat et desiderat vindictam, et inter principalia reputatur.

Quidam dixerunt minora peccata esse hujusmodi, id est parvum perjurium, si non frequenter solitum, loquentes inter jocando vel irascendo parvae rei furtum, nubere cum uxore quam polluisti in somno, percutere hominem ut sanguis fluat, truncare membrum hominis ut non moriatur, coire cum uxore in die Dominico, vel in diebus quibus non licet, violare mortuorum sepulcra causa ibi fabricandi domum, [Col. 0220A] negligere sacrificium ut non faciat cum diligentia qua debet, bibere maleficium vel immundam rem, usuras dare, res alienas tollere parvas, sacrilegium facere in parvis rebus, id est, de Ecclesia furari aliquid, pecuniam ecclesiasticam furari vel fraudare, domum cremare sine damno magno, alios causa laetitiae inebriare, morticina manducare, id est, mortificatum a bestia, vel avibus, vel de morbo mortua. De his et talibus ejusmodi similibus episcopus VII hebdomadas poeniteat, presbyter quinque, diaconus quatuor, subdiaconus tres, clericus duas, laicus unam. Si in majori crimine in ipsis rebus vel aliis invenitur, secundum levitatem vel aestimationem peccati modus poenitentiae vel ampliabitur vel levigabitur. Odire vero fratrem, in quo odio quanto tempore [Col. 0220B] fuerit, tanto spatio in pane et aqua vivat.

Admonendi etiam sunt sacerdotes de unctione infirmorum et poenitentia et viatico, ne aliquis sine viatico moriatur. Sed et si quis poenitentiam in infirmitate quaerit, dum sacerdos ad eum venerit, si contigerit eum officio linguae privari, constitutum est ut idonei viri illi qui cum ab eo initio infirmitatis fuerunt vera testimonia dicant quae ab illo audierunt dum loqui poterat, sive de poenitentia, sive de barba tondenda, sive de monachatu. Et tunc sacerdos commonitus officium circa eum adimpleat, et fidejussoribus ejus poenitentiam ejus pro eo imponat, et illi pro eo adimpleant.

Episcopus vero si ita fuerit infirmatus ut eum ungi liceat, et alter episcopus non sit praesens qui ei [Col. 0220C] officium adimpleat unctionis, presbytero licet eum unctionis officio consecrare. Nulla enim in primo tempore praedictionis apostolorum distantia fuit inter episcopos et presbyteros; nec adhuc esset, nisi causa dissensionis haereticorum diversa docebant et contraria sibi multi presbyteri.

Primitus autem infirmo poenitentia detur. Deinde, si permiserit infirmitas, abluto corpore, albis vestibus induatur, et in ecclesiam deportetur, et jaceat in cilicio superjecto cinere. Portetur ibi crux et aqua benedicta, ut cum venerint ad eum, videlicet tres presbyteri, dicant capitulum: Pax huic domui et omnibus habitantibus in ea. Pax ingredientibus et egredientibus in nomine Domini. Deinde fundat sacerdos de oleo sacrato in aquam benedictam, et [Col. 0220D] spargat eam dicens antiphonam: Benedic, Domine, domum istam et omnes habitantes in ea; quoniam tu, Domine, dixisti: Pax huic domui, etc. Benedic, Domine, timentes te, pusillos cum majoribus. Benedicti vos a Domino, qui fecit coelum et terram. Et iterum dicat antiphonam: Asperges me, Domine, hyssopo, etc. Et data oratione cinerem sacratum imponat capiti et pectori infirmi in crucis modum dicens: In sudore vultus tui vesceris pane tuo donec revertaris in terram de qua sumptus es. Pulvis es, et in pulverem reverteris. Deinde incipiant septem psalmos poenitentiales pro eo. Et, si potest, infirmus stet genibus flexis et capite inclinato sive omni corpore prostratus. Post litaniam dicta oratione incipiat unctionem [Col. 0221A] canentibus caeteris psalmos et antiphonam congruentes, et faciat de oleo super eum duodecim signa crucis, hoc est: primum inter scapulas magnam crucem usque ad collum et ex transverso usque super scapulas cum oratione, deinde in collo usque ad cervicem; tertiam super caput usque ad frontem in transverso ab aure usque ad aurem; deinde quartam et quintam in visu, hoc est, in superciliis oculorum; sextam in olfactu, id est, in naso sive in naribus; septimam in gustu, hoc est, in labiis; octavam et nonam crucem in auditu, id est, in auribus deforis; decimam in gutture, undecimam in pectore, duodecimam et decimam tertiam in tactu, id est, in unaquaque manu deforis, reliquas duas in pedibus. Hoc autem numero quindenario facimus cruces de oleo sancto super hominem [Col. 0221B] infirmum propter Trinitatis mysterium et quinque sensum significationem. Terni enim quinquies quindecim perficiunt. Et quia per imparem numerum saepius sanctificare solitum est, quidam viginti cruces facere super infirmum volunt, quidam ex quatuor, id est, tres inter scapulas, tres super scapulas, tres in collo, in cervice, in cerebro; tres in fronte et superciliis, tres in naribus et labiis, duas in auribus, duas in gutture et pectore, duas in manibus, duas in pedibus. Quidam addunt duas in temporibus, duas in manibus interius faciunt. Quidam in fronte ullius nec in manibus sacerdotis interius crucem de oleo facere oportere dicunt. Sed tamen nil obest. Episcopus enim non oleum infirmorum, sed chrisma frontibus omnium baptizatorum et manibus [Col. 0221C] sacerdotum imponit. Nam pectus et inter scapulas baptizatis crucem faciendo de oleo exorcizato, non de oleo infirmorum, presbyter tangit ante baptismum. Itaque nil obesse videmus eadem loca tangi in unctione infirmi de oleo infirmorum. Apostoli autem ungentes oleo infirmos non amplius quam tres cruces cum oleo super eos faciebant. Unde Graeci, qui ipsam traditionem apostolorum imitantur, similiter tres tantum cruces cum oleo faciunt, fundentes cum ampulla oleum infirmorum in crucis modum super caput et vestimenta et totum corpus infirmi, incipientes crucem a capite usque ad pedes, in transverso a manu dextera usque ad brachia, et pectus usque ad sinistram manum, semel dicentes ad ipsas tres cruces: Ungo te in nomine Patris, et Filii, et [Col. 0221D] Spiritus sancti, ut oratio fidei salvet te, et alleviet te Dominus, et si in peccatis sis, remittantur tibi. Illa autem vestimenta oleo superfusa quibus infirmandus (sic) non sepeliuntur, et si convaluerit, abluuntur in loco mundo, et iterum utitur eis. Non solum autem clericis, sed etiam laicis, nec tantum viris, sed et feminis, unctio talis tribuenda, si necesse fuerit; quia quosdam sanctos viros legimus puellas paralyticas oleo sancto unxisse et sanasse. Energumenos etiam legimus oleo sancto perunctos et sanatos. Ideo si infirmus in amentiam versus, tamen juxta concilium Arausicense omne officium pietatis exhibeatur ei, et ipsa communio, si tamen in sua sanitate catholicam fidem credebat. Sic enim in eo concilio habetur scriptum: [Col. 0222A] »Amentibus quaecunque sunt pietatis conferantur.« Et rite in hora quia subito obmutescens baptizari aut poenitentiam accipere potest, si voluntatis praeteritae testimonia justa fuerint. Sic quandiu vita apparet in infirmo, commendari omnibus officiis pietatis poterit, etiamsi testimonia voluntatis ejus defuerint. Pro fide tamen amicorum omnia ei debent impendi sacramentorum adjutoria, exemplo evangelico, ubi Jesus non ad paralytici sed ad illorum qui eum portabant fidem respiciens ait: Homo, dimittuntur tibi peccata tua. Hoc autem omnibus modii observari oportet, ut post mortem communio eucharistiae in os cadaveris [non] immittatur aliquo intuitu misericordiae, quod prohibent valde canones. Sola poenitentia ab amicis pro mortuo potest post [Col. 0222B] mortem ejus accipi, si tanta in eis fuerit charitas.

Ipsis quoque pueris necessaria est inunctio, cum legamus nonnullos virorum sanctorum oleo membra puerorum unxisse sacrato et ad sanitatem pristinam revocasse. Nam poenitentia pueris adeo videtur necessaria ut legamus quosdam pueros pro meritis peccatorum ministris Satanae traditos, et absque poenitentia interierunt.

Sicut autem jam diximus, ita licitum est presbyteris episcopos ungere in infirmitate, ut Carthaginense concilium presbyteris concedat fideles chrismate confirmare more episcoporum, si tamen in periculo mortis aliquem viderint qui ab episcopo chrismate sancto fuerit confirmatus. Similiter de reconciliatione poenitentium in periculo mortis eis conceditur. [Col. 0222C] Presbyteri enim, licet pontificatus apicem non habeant, tamen secundi episcopi sunt.

Uncto vero infirmo cum orationibus, ut dictum est, jubeatur a sacerdote orationem Dominicam et Symbolum dicere et spiritum suum in manus Dei commendare et signaculo crucis se munire et viventibus valedicere. Tunc sacerdos det ei pacem et communicet eum, dicens: Corpus et sanguis Domini sit tibi remissio omnium peccatorum tuorum, et custodiat te in vitam aeternam. Tunc data oratione, in fine dicat sacerdos: Benedicamus Domino. Et respondeant omnes: Deo gratias, et expletum est. In crastino et usque ad septem dies visitet eum sacerdos, et fundat super eum orationes ad hoc congruentes.

Dicendum etiam sacerdotibus ut quando poenitentibus [Col. 0222D] imponunt modum et tempus poenitentiae, dicant eis haec verba: Frater, in hoc omnis poenitentia valet, praeter ita crimina poenitere, et a futuris abstinere, dare studium in laboribus, in vigiliis, in orationibus, in jejuniis, in eleemosynis, in indulgentia inimicorum: quia non requirit Deus longa spatia poenitentiae, sicut per prophetam dicitur: Cum conversus ingemueris, tunc salvus eris. Et iterum: Convertimini ad me, et ego revertar ad vos. In hoc misericors Dominus, et non vult mortem peccatoris, sed ut convertatur et vivat. Et in Evangelio ait: Gaudium erit in coelo super uno peccatore poenitentiam agente magis quam super nonaginta novem qui non indigent poenitentia. Et iterum: Qua die conversus [Col. 0223A] fuerit peccator coram me, omnes ejus iniquitates delebo. Vide ergo, frater mi, quantis testimoniis remedia peccatorum didicisti, et scias non aliter veniam promereri posse nisi ex toto corde conversus fueris. Fac ergo tibi unam sarcinam ex omnibus peccatis tuis, quae nunquam ab oculis tuis recedere possit, quia acceptabilior Deo est jugis oratio ac [Col. 0224A] gemitus assiduus quam longa et tepida poenitentia.

Sciat autem sacerdos quod confitentium singulas culpas investigare non debet. Quando majorem invenerit, de ejus causa judicabit.

De ovibus Christi lucrandis vobis sacerdotibus haec dicere studuimus auxiliante Domino Jesu Christo, cui gloria in saecula saeculorum.




[Col. 0223]
THEODULFI AURELIANENSIS EPISCOPI [a 2Kb] DE ORDINE BAPTISMI AD MAGNUM SENONENSEM LIBER.

[Col. 0223B] Reverentissimo atque charissimo fratri Magno episcopo Theodulfus salutem.

Praeceptum tuum, vir venerabilis Magne, peregi, et si non solerti efficacia, plena tamen obedientia. Praecepisti enim mihi, imo per te charitas praecepit, ut quibusdam quaestionibus de ordine baptismi a domino et glorioso imperatore Carolo tibi transmissis breviter et cito responderem. Coarctantibus itaque me hinc brevitate, qua cogebar brevi sermone res magnas expedire, illinc temporis angustia, qua cito quod jusseras adimplere volebam, explevi quod jussisti. Quod opus o utinam esset tam efficaciter expletum, quam est libenter susceptum! Quanquam ergo mihi spatiose tractandi, et Patrum volumina revolvendi, quibusdam occupationibus praepedientibus, [Col. 0223C] facultas nulla suppeteret, et me ad jussionem implendam charitas permoveret: de singulis quae mihi occurrere potuerunt celeri cursu scripsi, et vestrae fraternitati nisi, ut si non habuerint responsa emolumentum, saltim obedientia habeat fructum. Quaestiones interea istae, ut ego te nosse certus sum, a regali necessitudine non sunt factae necessitate discendi, sed studio docendi: nec ut ipse his absolutis de nescitis valeat imbui, sed ut alii de somno desidiosi torporis ad rerum absolvendarum utilitatem valeant excitari. Quippe cui hoc semper familiare est, ut exerceat praesules ad sanctarum Scripturarum indagationem, et sanam sobriamque doctrinam, omnem clerum ad disciplinam, philosophos ad rerum divinarum humanarumque cognitionem, [Col. 0223D] monachos ad religionem, omnes generaliter ad sanctitatem, primates ad consilium, judices ad justitiam, milites ad armorum experientiam, praelatos ad humilitatem, subditos ad obedientiam, omnes [Col. 0224B] generaliter ad prudentiam, justitiam, fortitudinem, temperantiam atque concordiam. His et his similibus rebus ille virorum optimus, Deo sibi propitio, sanctae Ecclesiae fastigium accumulare non cessat, et admirabili in rerum ecclesiasticarum sive civilium administratione strenuus, et sapientiae fonte redundat, et virtutis exhibitione triumphat.



I Cur infans catechumenus efficitur.

Quod modo infantes catechumeni efficiuntur antiquus mos servatur. Quicunque enim ad apostolos credentes baptizandi adveniebant, instruebantur et docebantur ab eis, et instructi et docti de sacramento baptismatis et de caeteris regulis fidei, accipiebant sacrosanctum mysterium baptismatis. Unde [Col. 0224C] ait Apostolus: An ignoratis, fratres, quia quicunque baptizati sumus in Christo Jesu, in morte ipsius baptizati sumus (Rom. VI, 3)? In quibus verbis ostenditur, non eos ignorasse sacramenti baptismatis arcana qui baptizabantur. Sed et Dominus non utcunque ait, Ite, baptizate; sed, Ite, et docete omnes gentes, baptizantes eos (Matth. XXVIII, 19). Ut nosse possimus, primum instruere et docere debere eum qui baptizandus est, et postea baptizare. Infantes ergo et audientes et catechumeni fiunt, non quo in eadem aetate et instrui et doceri possint, sed ut antiquus mos servetur, quo apostoli eos quos baptizaturi erant primum docebant et instruebant, sicut jam dictum est.



II. Quid sit catechumenus.
[Col. 0224D]

Catechumenus autem audiens, sive instructus interpretatur. Genus enim humanum audit et instruitur antequam ad baptismum veniat. Et quod per [Col. 0225A] Moysem quondam audierat, Audi, Israel, Dominus Deus tuus Deus unus est (Deut. VI, 4), et per leges et prophetas instruebatur ad unius veri Dei cultum: modo per sacerdotum ministerium et audiens efficitur ut instrui valeat, et relicto ritu quo creaturae deserviebat, soli creatori Deo deserviat. Sic enim catechumeni in Christum credunt, ut adhuc sua peccata portent. De quibus puto in Evangelio dictum, Qui dum crederent in Jesum, ipse Jesus non se credebat eis (Joan. II, 24). Quicunque ergo a Joanne docebantur, sive instruebantur et baptizabantur, quia baptismus ejus peccata delere non poterat, catechumenorum typum praetulisse noscendi sunt.



III. Cur exsufflatur.

[Col. 0225B] In quorum etiam facie a sacerdote per exsufflationem signum crucis fit, ut et diabolus fugetur, et Christo via praeparetur: ut qui illecebrosa persuasione sua generis humani, quod in primordio sui spiraculum vitae acceperat, habitator erat, ejus virtute et sacratissimo signo per ministerium sacerdotum exire cogatur, qui et in discipulos suos insufflasse, et spiritus immundos increpasse legitur.



IV. Cur exorcizatur.

Unde et exorcizatur idem malignus spiritus, ut exeat et recedat ab illo plasmate, quod jam dudum per peccatum primi hominis possidebat. Et quia non est, juxta Apostolum, conventio Christi ad Belial, nec societas luci ad tenebras (I Cor. VI, 15), egrediantur [Col. 0225C] tenebrae et lux vera Christus ingrediatur. Qui et in Zacharia typice propter peccata nostra, quae in corpore suo portavit, sordida vestimenta habuisse legitur (Zach. III, 3). Et increpans Satanam, Hierusalem elegit, sanctam videlicet Ecclesiam, quae est Visio pacis, quam quotidie prole nova fecundet. Cui per prophetam dicitur: Filii tui de longe venient, et filiae tuae de latere surgent (Isa. LX, 4). Exorcismus praeterea est sermo increpationis sive conjurationis. Unde et in Actibus apostolorum exorcistae fuisse leguntur, et sancta Ecclesia inter gradus ecclesiasticos exorcistarum etiam ministerium habet. Sciendum namque est quia cum exorcizatio fit, ille procul dubio exorcizatur qui et baptismati, et saluti fidelium, et omnibus virtutibus ejus contrarius [Col. 0225D] est. Illo enim exorcizato sive expulso, divini verbi condimentum credentibus datur.



V. Cur catechumenus accipit salem.

Et idcirco hi qui baptizandi sunt salem in sacramento accipiunt, ut ejus gustu condimentum sapientiae percipiant, neque a sapore Christi decipiantur, et sint insulsi et fatui. Qui enim ait discipulis suis: Vos estis sal terrae (Matth. V, 13), ipse dixit: Nemo mittens manum suam in aratro, et respiciens retro, regno coelorum aptus esse potest (Luc. IX, 62). Ut autem qui baptizantur regno coelorum apti sint, et ne praeterita peccata iterantes respiciant retro, et efficiantur statua salis, et remanentes insensati exemplo [Col. 0226A] poenae suae alios condiant, debent accipere salem sapientiae, ut quidquid in eis fluxum et fluidum est, verbi Dei sale curetur, et juxta Apostolum memores sint uxoris Lot. Et sicut Elisaeus salis immissione sterilitatem aquae curavit, ita nimirum verus Elisaeus Dominus noster Jesus Christus verbi sui sapore fluidam generis humani sterilitatem ad dulcem fidei et bonorum operum saporem perducit. Cujus fidei firmitas tunc jam clare elucescit, cum is qui audierat solius Dei cultum esse tenendum, unde audiens vocatus est, et instrui coeperat de verae religionis cultu, unde catechumenus vocatus est, et per exsufflationem et exorcizationem a maligno spiritu erutus est, et in datione salis jam habere coepit gustum divini verbi, tradatur ei [Col. 0226B] symbolum, id est verae fidei integra et inconvulsa confessio, ut domus prisco habitatore derelicto fide ornetur, et de qua spinae incredulitatis evulsae sunt, incipiant in ea verae fidei documenta plantari. Prius enim evellendae sunt incredulitatis sive vitiorum spinae, et postea plantanda sunt fidei et bonorum operum rudimenta. Unde et Dominus ante faciem filiorum Israel septem gentes typum vitiorum tenentes contrivit, in quarum loco in typo virtutum Israeliticum populum collocavit. Et ad Jeremiam prophetam dicit: Ecce constitui te hodie super gentes et super regna, ut evellas, et destruas, et dissipes, et disperdas, et aedifices, et plantes (Jer. I, 10). Prius enim dixit evulsionem, et destructionem, et dissipationem, et dispersionem, et postea subjecit aedificationem [Col. 0226C] et plantationem, et per eumdem prophetam ait: Sicut vigilavi super eum, ut evellerem et demolirer et dissiparem et dispergerem et affligerem, sic vigilabo super eos, ut aedificem et plantem (Jer. XXXI, 28). Et hoc ideo quia post exorcizationem et exsufflationem, symboli sequitur traditio.



VI. Quae sit interpretatio Symboli secundum Latinos.

Quod symbolum Latine indicium, vel signum, vel collatio interpretatur. Indicium, quia per id indicatur fidei integritas; signum, quod eo bene retento et intellecto fideles ab infidelibus discernuntur; collatio, quia in eo apostoli omnem fidei integritatem contulerunt. Quod autem omnes pari fidei sinceritate [Col. 0226D] corde retinebant, ore confessi sunt, et singuli proprias sententias conferentes, symbolum, id est totius fidei collationem, ediderunt. Discessuri enim ab invicem normam futurae praedicationis in commune statuerunt, ne localiter ab invicem discedentes diversum aliquid vel dissonum praedicarent. Decentissimum namque et utile erat, ut quibus erat anima una et cor unum in Domino, et quos sancti Spiritus afflatus vegetabat, unius etiam fidei confessio exornaret. Nec enim dirimi in aliquo vel poterant vel debebant, qui unius fidei vinculo nectebantur. Plerique interea verbum abbreviatum per Isaiam prophetam, in Symbolo et oratione Dominica intelligi volunt. In altero enim fidei, in altero precum continetur integritas, ut et in duodecim verbis duodecim [Col. 0227A] apostolorum doctrina, et in septem petitionibus omne contineatur quidquid ad praesentis et futurae vitae pertinet dispensationem. Quamvis etiam totius doctrinae verbum dici possit abbreviatum, quia quod prius lex et prophetae continebant in latitudine praeceptorum, veniens Dominus pronuntiavit et dixit, Diliges Dominum tuum ex toto corde tuo, et ex tota anima tua, et ex totis viribus tuis, et proximum tuum tanquam teipsum. In his duobus mandatis tota lex pendet et prophetae (Matth. XXII, 37). In quo evidenter prophetas et legem duobus his sermonibus breviat. Haec de Symbolo et nomine ejus dicta sint.



VII. De credulitate, quomodo credendum sit in Deum Patrem [Col. 0227B] omnipotentem, et in Jesum Christum Filium ejus et in Spiritum sanctum, sanctam Ecclesiam catholicam, et caetera quae sequuntur in eodem Symbolo.

Ceterum fides quae in hoc symbolo continetur, ita ab his qui baptizandi sunt intelligi debet, ut credant in Deum Patrem omnipotentem, creatorem omnium visibilium et invisibilium, qui solus quia non est de alio, ideo solus appellatur ingenitus. Et in Jesum Christum Filium ejus, per quem omnia facta sunt, verum Deum unigenitum verumque Dei Filium, non factum aut adoptivum, sed genitum et unius cum Patre substantiae, atque ita per omnia aequalem Deo Patri, ut nec tempore, nec gradu, nec potestate esse possit inferior, tantumque esse illum qui est genitus, quantus est ille qui genuit. Credant etiam eum [Col. 0227C] natum de Spiritu sancto ex Maria semper virgine: id est, ut Spiritu sancto cooperante, verum sibi corpus ex virgine idem Dei Filius assumpserit, ut qui erat in divinitate Dei Patris Filius, ipse factus sit in humanitate hominis matris Filius. Credant etiam eum descendisse ultimo tempore pro redemptione mundi a Patre, qui nunquam desiit esse cum Patre, et hominem verum factum, ut humanum genus homo liberaret. Et ipse qui absque initio aeternitatem cum Patre et Spiritu sancto possidet, in fine saeculorum perfectum naturae nostrae hominem susceperit, et Verbum caro factum sit, assumendo humanitatem, non permutando divinitatem. Credant etiam eum pertulisse passionem et mortem, non in virtute divinitatis, sed in infirmitate humanitatis, mortuum vera carnis [Col. 0227D] morte, resurrexisse vera carnis resurrectione, et resurrectione sua spem nobis resurrectionis contulisse: ita duntaxat ut sicut ille tertia die resurrexit vivus a mortuis, ita et nos in fine saeculorum resurgamus in eadem qua nunc vivimus carne. Credant etiam eum in eodem corpore, quod de virgine assumpsit, et passionem sustinuit et resurrexit, ascendisse in coelum, et in eodem et nunc esse, et ad judicium venturum esse, et resuscitatis omnibus, dare aliis pro peccatis supplicii aeterni sententiam, aliis pro justitiae meritis aeternae beatitudinis praemium. Credant et in Spiritum sanctum, Deum verum ex Patre Filioque procedentem, aequalem per omnia Patri et Filio, voluntate, potestate, aeternitate, substantia, nec esse [Col. 0228A] in hac sancta Trinitate ullos gradus quibus aliquis inferior superiorve dici possit. Credant etiam sanctam Ecclesiam catholicam, id est universalem, non in sanctam Ecclesiam, ut credentes in Trinitatem. Credant ejusdem sanctae Trinitatis domum esse sanctam Ecclesiam. A cujus communione discedentes schismatici et haeretici vocantur, et aeterna damnatione puniuntur. In ejus vero communione permanentes, et membra Christi esse, et remissionem peccatorum percipere, et ad vitam aeternam pertinere. Quia ergo parvuli, necdum ratione utentes, haec minime capere possunt, oportet ut cum ad intelligibilem aetatem pervenerint doceantur, et fidei sacramentis, et confessionis suae mysteriis, ut ea veraciter credant et diligenti cura custodiant. Confessionem [Col. 0228B] suam plane diximus, quia quamvis illi necdum loqui possint, pro illis et confitentur et loquuntur qui eos de lavacro fontis suscipiunt. Nec immerito dignum est, ut qui aliorum peccatis obnoxii sunt, aliorum etiam confessione per mysterium baptismatis remissionem originalium percipiant peccatorum.



VIII. De scrutinio.

Qui vero illius sunt jam aetatis ut rationem credulitatis suae reddere possint, diligenti examine scrutandi sunt, utrum veraciter credant, an alicujus falsitatis in eis macula celetur: ne dum, aut timore aut favore terrenarum potestatum, aut acquisitione quarumdam rerum, ad baptismatis sacramentum [Col. 0228C] ignorantibus ministris Ecclesiae perveniunt, tradatur sanctum canibus, et mittantur margaritae inter porcos, et lupi ovina pelle vestiantur. Hunc enim morem Ecclesia servare consuevit, ut per aliquot dierum spatium hi qui in solemnitate Paschali baptizandi sunt scrutentur, ut instructis et doctis, et simplici corde ad fidem veram venientibus, vitae sacramenta impertiantur. Quibus ut aptiores inveniantur baptismatis sacramento, et eorum fides probabilior sit, quaedam fiunt corporaliter, quae spiritali gustu degustata mysticum quid et spiritale sapiant.



IX. Cur tanguntur de sputo aures et nares.

Tanguntur itaque de sputo nares et aures, et dicitur: [Col. 0228D] Effeta. Nares, ut Christum in odore unguentorum sequantur et dicant: Trahe me, post te curremus (Cant. I, 3), et cum Apostolo profiteantur dicentes: Christi bonus odor sumus Deo (II Cor. II, 15), et illius membra efficiantur cui dicitur: Et odor vestimentorum tuorum super omnia aromata (Cant. IV, 10). Quem odorem tunc bene habere poterit, si cum Maria, quae interpretatur domina sive luminatrix, alabastro unguenti, hoc est sacrae fidei puritate et bonae operationis exercitio, ungant pedes Jesu, apostolorum videlicet monita complentes vel praedicatorum quorumlibet, per quos Christus inambulat, et domus, mundus videlicet sive universitas sanctae Ecclesiae, eorum bona opinione, quasi quodam [Col. 0229A] dulci et suavi odore repleatur. Et quia plerumque odoris suavitas et diversa thymiamata dissolutis et amatoribus conveniunt, isti e contrario, et continentes et Christi amatores effecti illius solummodo salutiferum semper amplectantur odorem. Tanguntur et aures, ut audientes verba Dei et facientes ea, similes sint secundum Evangelium viro sapienti, qui aedificavit domum suam supra petram (Matth. VII, 24), et spiritali auditu semper spiritalia auscultent: ut cum David dicere possint: Audiam quid loquatur in me Dominus Deus (Psal. LXXXIV, 9), et cum Isaia, Dominus Deus aperuit mihi aurem, ego autem non contradico, retrorsum non abii (Isa. L, 5); ut quae spiritaliter dicuntur spiritaliter audientes, ad spiritalium operum emolumenta perveniant. [Col. 0229B] Cum itaque Dominus in Evangelio dicit: Qui habet aures audiendi audiat (Matth. XI, 15), et Joannes in Apocalypsi sua: Qui habet aures audiendi audiat quid Spiritus dicat Ecclesiis (Apoc. II, 7); hic non aures carnales, sed spiritales quaeruntur, et per aurium nomen interioris hominis auditus designatur. In sacro etenim eloquio plerumque per membra corporis spiritales animae virtutes intelliguntur. Quia ergo divinitas hominem assumens, quoddam ex connexione duarum substantiarum in una Dei filii persona collyrium fecit, unde genus humanum quod caecum a primis parentibus natum erat illuminaret, non ab re sputo aures tanguntur et nares, ut qui expuens linguam muti tetigerat, et sputo lutum fecerat, et oculos caeci nati [Col. 0229C] aperuerat, nunc per ministerium sacerdotum, et auditum spiritalem his qui baptizandi sunt tribuat, et recte loquendi, id est fidem veram confitendi facultatem praebeat, et nares quibus bonum Christi odorem capiant aperiat. Pectus enim illius qui baptizatur refertum semper esse debet, et divini odoris nectare et spiritali unctione delibutum.



X. Cur pectus oleo ungitur, vel scapulae signantur, vel liniuntur.

Unde etiam his qui baptizandi sunt pectus de oleo et scapulae tanguntur, ut illius olei sancti videlicet spiritus unctione leniti, de quo Apostolus ait: Sicut unctio ejus docet nos de omnibus (I Joan. XXII, 7), ante et retro muniti, id est contra omnia prospera sive [Col. 0229D] adversa sint circumspecti, et coelestium animalium imitatione ante et retro pleni sint oculis, id est, in praeteritum et futurum respicientes salutis suae custodiam non amittant. Tangitur eis pectus, ut cum David dicere possint: Et misericordia ejus praeveniat me (Psal. LVIII, 11). Tanguntur scapulae, ut cum eodem dicant: Et misericordia ejus subsequatur me (Psal. XXII, 6). Id est anteriora, ut bene velint; posteriora, ne frustra velint. Bene autem velle et perficere ab eo nobis datur, a quo est omne datum optimum, et omne donum perfectum. Et quoniam in cordis nomine saepe mens designatur, sicut est illud. In toto corde meo exquisivi te (Psal. CXVIII, 10), et in olei nomine intelligitur unctio sancti Spiritus, [Col. 0230A] sive opera luminis et misericordiae, cordis locus unctione utrimque munitur, id est anterior et posterior, et undique mens Christiani et pinguedine sancti Spiritus, et operibus luminis atque misericordiae exuberet.



XI. Quid sit abrenuntiatio?

Quibus bene exuberat, si abrenuntiando diabolo et operibus ejus, dominationem illius aspernetur, et jugum quod se premebat, illius olei unctione fatiscat, et impleatur illud propheticum: Computrescet jugum a facie olei (Isa. X, 27). Abrenuntiare etenim poni solet pro eo quod est spernere, rejicere, contradicere, sive aliud quid quod hoc verbo in hoc sensu exprimi potest. Quamvis enim [Col. 0230B] illius verbi quod est nuntio sensus in promptu sit, cum sine praepositione profertur, et accepta praepositione interdum a sua significatione non longe recedat, ut est illud: Narrabo et renuntiabo (Psal. LIV, 18), interdum vero in alium sensum vertatur, ut est illud: Sic ergo omnis ex vobis qui non renuntiat omnibus quae possidet, non potest meus esse discipulus (Luc. XIV, 33); abrenuntiare tamen semper in eo sensu poni consuevit quem superius diximus. Abrenuntiare etenim se fatetur Satanae, et omnibus operibus ejus, et omnibus pompis ejus. Quam abrenuntiationem recte confessio sanctae Trinitatis sequitur, ut ubi abundavit peccatum superabundet gratia, et ubi computruit jugum diaboli a facie unctionis Spiritus sancti, adveniat illius jugum qui [Col. 0230C] dixit: Discite a me quia mitis sum et humilis corde, et invenietis requiem animabus vestris. Jugum enim meum suave est, et onus meum leve (Matth. XI, 29). Satanas enim, qui et diabolus nuncupatur, a fidelibus abrenuntiatur ut Deo Salvatori liberius serviatur, quia juxta ejusdem Domini vocem, Nemo potest duobus dominis servire (Luc. XVI, 13).



XII. De abrenuntiatione Satanae, et omnibus operibus ejus atque pompis, vel quae opera diaboli et pompae.

Abrenuntiatur etiam operibus ejus, quia opera illius contraria sunt operibus Salvatoris; et quia ille armis suis, id est vitiis, genus humanum sibi subjecit, Dominus armis suis, id est virtutibus, [Col. 0230D] illum debellavit. In illius enim militia, id est peccatis nostrae servitutis permanens, accepit mortem: in istius militia, id est virtutibus, accipimus vitam aeternam. Septem itaque principalia vitia, quibus diabolus genus humanum infestat, non incongrue opera Satanae dicere possumus; quibus opponuntur septem principales virtutes, quae opera sunt procul dubio salutaria. Nec minus interea pompis ejus abrenuntiatur, quae utique opera sunt Satanae: sed eo quasi discerni videntur a caeteris operibus ejus, quia in eis superbia, cujus ille auctor est, et quae eum dejecit, quodammodo designatur. Pompae igitur ejus sunt, ambitio, arrogantia, vana gloria, et caetera hujusmodi quae de fonte [Col. 0231A] superbiae procedere dignoscuntur. Pompam enim, ambitionem sive jactantiam, et his similia intelligi debere propheticus sermo demonstrat cum dicit: Vae qui opulenti estis in Sion, et confiditis in monte Samariae, optimates, capita populorum, ingredientes pompatice domum Israel (Amos VI, 1). Sed et Clemens Prudentius, disertissimus atque Christianissimus poeta, in hac significatione pompam posuit in libro Psychomachia, ubi ait:

Pompa ostentatrix vani splendoris inani
Exuitur nudata peplo.
Quamvis ergo omne peccatum superbia dici possit, quia quando quis peccat, Deo qui peccare prohibuit contraire videtur, aliud tamen est desidiose, aliud malitiose, aliud scienter, aliud ignoranter, [Col. 0231B] aliud negligenter, aliud arroganter, peccare. Quolibet autem modo quis peccet, si poenitere contemnit, in magnum se superbiae baratrum immergit, de quo non nisi per confessionem peccatorum suorum, et emendationem morum, et salutaris poenitentiae adminiculum egredi potest. Duobus enim modis homo Deo superbit, cum aut praeceptis ejus inobediens existit, et ea quae prohibita sunt committit, aut commissa poenitere negligit. Unde sive hi qui baptizandi sunt, sive nos qui baptismi sacramentum jam percepimus, ante oculos ponere debemus pactum, quod cum Deo in baptismate fit, ubi abrenuntiatur Satanae, et operibus ejus, et pompis. Quod pactum tunc irritum fit, si aut in fide quis permanendo vitiis, aut a fide exhorbitando [Col. 0231C] idolorum cultibus, aut haeresum erroribus subdatur.



XIII. De sacramento baptismi.

Quia igitur constat pactiones credentium esse duas, unam in qua abrenuntiatur diabolo et pompis ejus, et omnibus operibus ejus, alteram qua se credere confitentur in Patrem et Filium et in Spiritum sanctum, oportet has inconvulsae mentis intentione teneri, et ut intemerate custodiri possint, illius semper adjutorium quaerere, qui baptismi sacramentum ad salutem generis humani contulit, cujus mysterium et in Veteri Testamento per Moysem praefiguratum est, cum populus in nube et in mari baptizatus est, et in Novo nobis per mediatorem Dei [Col. 0231D] et hominem apertissime demonstratum. Ipse enim ait, quoniam Nisi quis renatus fuerit ex aqua et Spiritu sancto, non poterit introire in regnum coelorum (Joan. III, 3). Et Joannes de eo ait: Ego baptizo in aqua in poenitentia; medius autem vestrum stat, quem vos nescitis, ipse vos baptizabit in Spiritu sancto et igni (Matth. III, 11; Joan. I, 26). Per hoc qui nascimur mundo, renascimur Deo; et qui per peccatum eramus filii irae, per gratiam efficimur filii Dei. Hac enim tinctione et hoc lavacro Ecclesia vegetatur. Ex osse dormientis protoplasti mulier aedificata est, ex latere Christi in cruce dormientis Ecclesia formata est. Profluxerunt enim ex ejus latere sanguis et aqua, duo sanctae [Col. 0232A] Ecclesiae praecipua sacramenta, ut in altero consecratio, in altero mundatio eidem tribueretur Ecclesiae. Regeneramur namque ex lavacro, ut consecramur et sanguine. Unde et populus mare Rubrum transiit, quia baptismus Christi sanguine consecratur. Quia ergo elementum aquae in hoc mundo omnibus elementis purgandi, vivificandi, recreandi gratia aptius est, non immerito ei baptismi dignitas confertur, quia et regenerandorum hominum efficaciam, cum spiritus Dei in mundi primordio super id ferebatur, concipiebat, et purgandorum, cum ex latere Christi proflueret, dignitatem capiebat. Per hoc etenim visibile elementum res illa invisibilis signatur, ut sicut aqua purgatur exterius corpus, ita latenter ejus mysterio per Spiritum [Col. 0232B] sanctum purificetur et animus. Invocato namque Deo descendit Spiritus sanctus de coelis et sanctificatis aquis tribuit eis vim purgationis. Inde homo ad imaginem reparatus sanctae Trinitatis, ad quam conditus fuerat expellitur, et qui vetus in eas per peccatum primi hominis intraverat, novus ex eis per Christi gratiam egreditur, et spiritu gratiae in melius immutatus, longe aliud quam fuerat efficitur. Foedus enim erat deformitate peccatorum: ibi reducitur pulcher dealbatione virtutum. Nullatenus itaque baptismi mysterium perfici potest, nisi sub invocatione sanctae Trinitatis, quia et Dominus ad apostolos dixit: Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19). Et idem Dominus hoc [Col. 0232C] sacramentum firmavit, cum in suo baptismate Pater declaratus est in voce, Filius in corpore, Spiritus sanctus in columbae ostensione. O praeclarum et admirabile sacramentum, quod de filiis irae facit filios Dei, de veteribus novos, de foedis pulchros, in quo et regeneramur, et purgamur, et exemplum mortis Christi imitamur. Quomodo ergo hoc exemplum imitemur dicat Apostolus. An ignoratis, inquit, quia quicunque baptizati sumus in Christo Jesu, in morte ipsius baptizati sumus? Consepulti ergo sumus cum illo per baptismum in morte, ut quemadmodum resurrexit Christus a mortuis per gloriam Patris, ita et nos in novitate vitae ambulemus (Rom. VI, 3). Morimur ergo peccato, quando abrenuntiamus diabolo et omnibus quae ejus sunt; consepelimur [Col. 0232D] Christo, cum sub invocatione sanctae Trinitatis sub trina mersione, in fonte lavacri quasi in quodam sepulcrum descendimus; consurgimus Christo, cum exuti omnibus peccatis, de fonte quasi de sepulcro egredimur. Sed neque mysterium trium dierum ac noctium, quibus in sepulcro Dominus fuisse legitur, praeteritur, cum invocata sancta Trinitate, quae utique vera lux est, in fontem descendimus. Lux est enim Pater, et in lumine ejus, quia est Filius, lumen videmus Spiritum sanctum. Facimus autem et tres noctes, cum tenebrarum et ignorantiae patri, una cum mendacio, quod ex eo natum est, et mendax est sicut et pater ejus, et cum loquitur mendacium, [Col. 0233A] de suis propriis loquitur, contradicimus. Sed et tertio loco spiritum erroris destruimus, qui inspirat pseudoprophetas, ut dicant. Haec dicit Dominus, quos Dominus non misit. Destruimus enim haec et conculcamus, si consepulti sumus Christo etiam secundum illud quod ipse dicit: Ecce dedi vobis potestatem calcandi super serpentes et scorpiones, et super omnem virtutem inimici (Luc. X, 19). Quae singula ita sunt contraria sanctae Trinitati ut nox diei, ut tenebrae luci, ut mendacium veritati. Fons quoque baptismi similitudinem gerit sepulcri Christi, quod novum fuisse legitur: quia quicunque in eo consepelitur Christo et ei consurgit secundum eumdem Apostolum, in novitate vitae deambulare debet. Cujus fontis septem gradus, tres [Col. 0233B] in descensu tres noctes, et tres in ascensu tres dies significare videntur, de quibus superius dictum est. Septimus vero, qui et quartus, ille est de quo quidam ait: Et aspectus quarti similis filio Dei (Dan. III 92). Qui fornacem ignis exstinguit, qui est stabilimentum pedum, fundamentum aquae; in quo, juxta Apostolum, Inhabitat omnis plenitudo divinitatis corporaliter (Coloss. II, 9). Idcirco autem baptismus non iteratur, quia et Christus non amplius quam semel moritur. Peccata enim, quae post baptismum committuntur, poenitentiae lacrymis, eleemosynis, et caeteris bonorum operum exhibitionibus, non baptismatis iteratione delentur. Dominico interea corpori sepeliendo mundissima linteamina et aromata adhibentur, quia et is qui [Col. 0233C] Christo consepeliri desiderat, si jam aetas permittit, quamvis mortuus sit per originale peccatum, quod adhuc portat, debet tamen honorum operum exhibitione flagrare, et mundis indui vestibus, de quibus propheta sacerdotes indui orat cum dicit: Sacerdotes tui induantur justitiam (Psal. CXXXI, 9). Si ergo antequam renascatur, et originali peccato purgetur, et Christo consepeliatur, aromatibus debet fragrare, odorem praestare, et mundissimis vestibus indui, quanto magis renatus, purgatus, Christo convivificatus, in novitate vitae ambulans nova creatura effectus, et odoris fragrantia exuberare, et candidorum vestimentorum clarescere debet nitore?



XIV. Cur albis induitur vestibus.
[Col. 0223D]

Ut ergo nos, qui mundo morimur, Christo consurgimus, bonorum operum nitore induamur, et coelestium gaudiorum spe confirmemur, decentissima ratione angelus, qui ejus resurrectionem nuntiat, in albis vestibus sedere describitur, et qui ejus reditum apostolis nuntiant in albis vestibus apparent, et nos albis post baptismum induimur vestibus, ut munditiam teneamus in opere quam accepimus in regeneratione, servantes et nostram innovationem, et angelici splendoris decorem, et dentur nobis singulis stolae albae, spes videlicet immortalitatis et aeternae felicitatis, ut cum propheta dicere possimus: Gaudens gaudebo in Domino, et exsultavit spiritus [Col. 0234A] meus in Deo meo. Quia induit me vestimento salutis, et indumentum justitiae circumdedit me (Isa. LXI, 10). Ille vestimenta ista nos custodire faciat qui ea dedit, ut de nobis dici possit quod in Apocalypsi scriptum est: Beatus qui vigilat et custodit vestimenta sua (Apoc. XVI, 15). Quia ergo omnia in baptismi ratione redolent mysteriis, et exuberant sacramentis, opportunum erat ut novus homo nova acciperet vestimenta et purgatus veteris noxae colluvione, candidarum vestium indueretur nitore. Moyses enim Aaron et filios ejus prius aquis lavit, et post linteis induit vestimentis, quia et noster verus Moyses, qui populum de Aegyptiaca servitute, de gentilitatis videlicet errore liberat, qui est mediator Dei et hominum, sui nos inenarrabilis sacramenti unda [Col. 0234B] purificat, et bonorum operum indumentis exornat. Cujus facies, manifestatio videlicet divinitatis ejus, testimonio legis et prophetarum in monte Ecclesiae ut sol resplendet, et vestimenta ejus, id est sancti omnes, efficiuntur sicut lana alba, vel sicut nix. Cui cum Apocalypsi gratias agamus, qui lavit nos a peccatis nostris in sanguine suo, et fecit nos regnum et sacerdotes Deo Patri suo, cui est gloria in saecula saeculorum (Apoc. I, 5, 6). Hoc etenim regnum et sacerdotium, et visibili chrismatis unguento per ministerium sacerdotum, et invisibili Spiritus sancti gratia a Domino linitur.



XV. Cur sacro chrismate caput perungitur.

[Col. 0234C] Cujus unguenti sacramentum a Moyse primum jubente Domino in Exodo legitur compositum, et in Novo Testamento a Domino veraciter declaratum, qui unctus est a Patre oleo laetitiae prae consortibus suis; cui non ad mensuram dat Deus spiritum, quoniam in ipso habitat omnis plenitudo divinitatis corporaliter. Ipsi enim Ecclesia dicit: Oleum effusum est nomen tuum, ideo adolescentulae dilexerunt te (Cant. I, 2); quia videlicet, et a chrismate Christi, et a Christo Christianorum nomen exortum est. Ante adventum etenim ejus, reges solummodo ungebantur et sacerdotes, qui etiam Christi vocabantur: post adventum vero ejus, non jam solum reges et sacerdotes, sed omnis hac unctione consecratur Ecclesia, quia constat eam esse regnum et [Col. 0234D] sacerdotium, et filios ejus reges et sacerdotes. Baptizatorum itaque capita chrismate liniuntur, ut in regno et sacerdotio Ecclesiae delibuti, et Christiani nominis praerogativam accipiant, et ejus membra qui eos redemit et eorum caput est, effici valeant.



XVI. Cur mystico tegitur velamine.

Quia igitur idem Redemptor noster rex, cui per prophetam dicitur: Regnum tuum, Domine, regnum omnium saeculorum, et dominatio tua in omni generatione et generationem (Psal. CXLIV, 13), qui diabolum, mortem, et mundum mirifice triumphavit: et sacerdos, cui per eumdem prophetam dicitur: Tu es sacerdos in aeternum secundum ordinem Melchisedech (Psal. CIX, 4), qui se Deo Patri in sacrificium [Col. 0235A] obtulit: decentissimum est ut sancta ejus Ecclesia, quae utique corpus ejus est, et regnum sit et sacerdotium, et nos in ea regenerati, qui ejus membra sumus, reges simus et sacerdotes; reges, ut et contra diabolum viriliter dimicemus, et administrationem vitae nostrae admirabili dispensatione gubernemus: et sacerdotes, ut in templo Dei sancto quod sumus nos, altare fidei aedificantes, bonorum operum ei hostias pacificas offeramus, et cum Apostolo dicamus: Benedictus Deus et Pater Domini nostri Jesu Christi, qui benedixit nos in omni benedictione spiritali in caelestibus in Christo (Ephes. I, 3). De quo altari fumus orationum nostrarum ei quotidie ascendat, juxta illud quod ait propheta: Dirigatur oratio mea sicut incensum in conspectu tuo (Psal. [Col. 0235B] CXL, 2). Capita itaque eorum qui regenerantur ex aqua et Spiritu sancto mystico velamine teguntur, ut eis per Petrum dicatur: Vos estis genus electum, regale sacerdotium, gens sancta, populus acquisitionis (I Pet. II, 9); ut hoc velamine et diadema regium et sacerdotalis capitis velamentum significetur: et quia per caput mens plerumque in sacro eloquio accipi solet, juxta illud: Respicite et levate capita vestra (Luc. XXI, 28), mens renatorum et regiae dignitatis ornamenta, et sacerdotalis verticis habeat tegumentum, ut et contra vitia sacerdotali velamine muniatur, et virtutum gemmis spiritaliter exornetur, et unctione sacrosancti chrismatis liniatur. Quibus etiam septiformis gratiae spiritus per chrismatis unctionem conceditur, ut non solum spiritus, qui [Col. 0235C] unius est cum Patre et Filio substantiae, sed totius sanctae Trinitatis habitaculum effici mereantur.



XVII. Cur ab episcopo confirmatus per manus impositionem accipiat septiformis gratiae spiritum.

Quod ergo presbyteris baptizatos chrismate unguere licet, Spiritum vero sanctum per manus impositionem tradere non licet, antiquus iste mos ab apostolis Ecclesiae est traditus. Sic enim scribitur in Actibus Apostolorum: Factum est autem, cum Apollo esset Corinthi, ut Paulus peragratis superioribus partibus veniret Ephesum, et inveniret quosdam discipulos, dixitque ad eos: Si Spiritum sanctum accepistis credentes? At illi dixerunt ad eum: Sed [Col. 0235D] neque si Spiritus sanctus est audivimus. Ille vero ait: In quo ergo baptizati estis? Qui dixerunt: Joannis baptismate. Dixit autem Paulus: Joannes baptizavit baptismo poenitentiae populum, dicens, in eum qui venturus est post ipsum crederent, hoc est in Jesum. His auditis, baptizati sunt in nomine Domini Jesu; et cum imposuisset illis manus Paulus, venit Spiritus sanctus super eos, et loquebantur linguis et prophetabant (Act. XIX, 1). Item in alio loco: Cum audissent apostoli qui erant Hierosolymis, quia recepit Samaria verbum Domini, miserunt ad eos Petrum et Joannem; qui cum venissent, oraverunt pro ipsis ut acciperent Spiritum sanctum. Nondum enim in quemquam illorum venerat, sed baptizati tantum erant in nomine [Col. 0236A] Domini Jesu. Tunc imponebant manus super illos et accipiebant Spiritum sanctum. Denique sciendum est, quia sicut caetera baptismatis sacramenta per sacerdotes visibiliter fiunt, per Deum invisibiliter consecrantur, ita nimirum et Spiritus sancti gratia per impositionem manuum et ministerium episcoporum fidelibus traditur: presbyteri vero, licet sint sacerdotes, pontificatus tamen apicem non habent. Hoc autem solis pontificibus deberi, ut vel signent, vel paracletum Spiritum tradant, non solum consuetudo ecclesiastica demonstrat, verum etiam superior illa lectio Actuum Apostolorum, quae asserit Petrum et Joannem esse directos; qui jam baptizatis traderent Spiritum sanctum. Nam presbyteris, sive absentibus, sive [Col. 0236B] praesentibus episcopis, baptizare et baptizatos chrismate ungere licet, sed quod ab episcopo fuerit consecratum: non tamen frontem ex eodem oleo signare, quod solis debetur episcopis cum tradunt Spiritum paracletum. Qui Spiritus paracletus septiformis etiam gratiae dicitur, propter septenarii numeri mysterium, in quo summa perfectio intelligitur. Est enim compositus ex toto primo pari, et ex toto primo impari: ex toto primo pari qui dividi potest, et ex toto primo impari, qui dividi non potest. Habet enim in ternario mysterium Trinitatis, in quaternario Evangelii. Sive enim tres per quatuor, sive quatuor per tres multiplicentur, ad duodenarium numerum surgitur, quia mysterium sanctae Trinitatis, et doctrina Evangelii per XII apostolos [Col. 0236C] in quatuor mundi partes, orientem videlicet et occidentem, septentrionem et meridiem derivata est. Hic enim numerus in sacro eloquio pro perfectione poni consuevit. Consummatis enim Deus operibus suis septimo die requievit, et Enoch, qui septimus est ab Adam, cum Domino ambulavit, et ejus translatio spem nobis aeternae requiei contulit. Unde et Jubilaeus annus, in quo plenaria requies signatur, septem hebdomadibus conficitur. Septies enim septem fiunt 49, qui monade addita nostrae adunationis impletur. Hujus numeri perfectionem propheta commendat cum dicit: Septies in die laudem dixi tibi (Ps. CXVIII, 164). Quod in alio psalmo quasi exponens aperit cum dicit: Semper laus ejus in ore meo (Psal. XXXIII, 2). Nam et Joannes in Apocalypsi [Col. 0236D] sua, quod septem scribit ecclesiis, generaliter universae catholicae creditur scripsisse Ecclesiae. Unde et ipse ait: Qui habet aures audiendi audiat quid Spiritus dicat Ecclesiis (Apoc. II, 7). De septenario interea numero, qui in quibusdam Scripturae locis universitatem sive perfectionem, in quibusdam vero septiformis gratiae Spiritum significat, multa et in Veteri et in Novo Testamento habentur, quae persequi longum est. Nunc videamus qualiter Isaias propheta ejusdem Spiritus septiformis dona enumeret. Cum enim de Christo, qui est virga virtutis Domini, prophetaret, ait: Egredietur virga de radice Jesse, et flos de radice ejus, ascendet, et requiescet super eum spiritus Domini, spiritus sapientiae et intellectus, [Col. 0237A] spiritus consilii et fortitudinis, spiritus scientiar et pietatis, et replebit eum spiritus timoris Domini (Isa. XI, 1). Super hunc florem, qui de virga Jesse, id est beatae Mariae semper virginis partu egressus est, requievit spiritus Domini, quia in ipso complacuit omnem plenitudinem divinitatis habitare corporaliter. Nequaquam per partes, ut in caeteris sanctis, quibus alii datur sermo sapientiae, alii sermo scientiae, alii gratia virtutum, et caetera, quibus unicuique datur secundum mensuram, sed plenissime. Unde et apostolus ait: Non ad mensuram dat Deus spiritum (Joan. III, 34); et propheta: Ecce puer meus quem elegi, electus meus in quo complacuit animae meae. Ponam spiritum meum super eum, judicium gentibus proferet (Isa. XLII, 1). Ut enim in eo perpetua [Col. 0237B] habitatione requiesceret, ad eum venit, juxta Joannis Baptistae testimonium, qui ait, Vidi Spiritum descendentem quasi columbam de caelo, et mansit super eum, et ego nesciebam illum, sed qui misit me baptizare in aqua, ille mihi dixit, Super quem videris Spiritum descendentem et manentem super eum, ipse est qui baptizat in Spiritu sancto (Joan. I, 32). Qui spiritus Domini appellatur et spiritus sapientiae, quia de Christo, qui est sapientia Dei, scriptum est: Omnia per ipsum facta sunt, et sine ipso factum est nihil (Joan. I, 3); et in Psalmis canitur: Quam magnificata sunt opera tua, Domine, omnia in sapientia fecisti (Psal. CIII, 24). Et in alio loco, ubi Trinitas aperte monstratur, scriptum est: Verbo Domini coeli firmati sunt, et spiritu oris ejus omnis virtus eorum [Col. 0237C] (Psal. XXXII, 6). Quia per Christum, qui est Verbum Domini, id est Patris, de quo scriptum est, In principio erat Verbum (Joan, I, 1), coeli, videlicet sancti praedicatores, qui enarrant gloriam Dei, facti sunt, et Spiritu sancto, qui est eorum consubstantialis, qui ab utroque procedit, omnis virtus eorum; quia omnium sanctorum ornatus et virtus Spiritus sancti inspiratione subsistit. Et Apostolus scribit, Christus Dei virtus et Dei sapientia (I Cor. I, 24). Et in Proverbiis legitur, Deus in sapientia sua fundavit terram, et paravit coelos in prudentia (Prov. III, 19). Et quomodo idem sermo Domini vocatur lux et vita et resurrectio, sic spiritus sapientiae et intellectus, consilii et fortitudinis, et scientiae et pietatis ac timoris Domini nuncupatur; non quod diversus sit [Col. 0237D] juxta differentias nominum, sed quod unus atque idem cunctarum virtutum fons sit atque principium. Absque Christo igitur nec sapiens quis esse potest, nec intelligens, nec consiliarius, nec fortis, nec eruditus, nec plenus timore Domini. Et hoc sciendum est quod spiritus Domini, sapientiae et intellectus, consilii et fortitudinis, scientiae et pietatis, ac timoris Domini, id est, septenarius numerus, qui septem oculi in uno lapide dicuntur Zachariae (Zach. III, 9), requiescat super virgam et florem qui de Jesse, ac per hoc stirpe David surrexit. Hunc enim spiritum, qui a Patre Filioque procedit, idem Dominus apostolis, et per apostolorum et eorum successorum ministerium sanctae suae tribuit Ecclesiae. Cujus dona, [Col. 0238A] quanquam ex unius spiritus fonte procedant, videntur quodammodo quasdam habere proprietates. Aliud enim est, sapere, aliud intelligere: quia multi aeterna quidem sapiunt, sed haec intelligere minime possunt. Sapientia ergo mentem, quam insederit, de aeternorum spe et certitudine replet: et intellectus, eo quod secreta penetrat, cor quod tetigerit, reficiendo ejus tenebras illustrat. Consilium, dum esse aliquem praecipitem prohibet, ratione animum replet. Fortitudo vero, cum adversa non metuit, trepidanti menti confidentiam praebet. Scientia, cum ignorantiam fugat, lumine suo quem repleverit illustrat. Pietas misericordiae operibus eum quem repleverit exuberare concedit. Timor, dum premit mentem ne de praesentibus superbiat, de futuris illam spei refectione [Col. 0238B] confortat. Sic enim quodam adminiculo suo invicem sibi succurrunt, ut dum alia aliae suffragatur, vitae ordo et status decentissime componatur. Minor quippe est sapientia si intellectu careat, et valde inutilis intellectus est si ex sapientia non subsistat: quia cum altiora sine sapientiae pondere penetrat, sua illum levitas gravius ruiturum levat. Vile est consilium, cui robur fortitudinis deest, quia quod tractando invenerit, carens viribus usque ad perfectionem operis non perducit. Et valde fortitudo destruitur, nisi per consilium fulciatur, quia quo plus se posse conspicit, eo virtus sine rationis moderamine deterius in praeceps ruit. Nulla est scientia, si utilitatem pietatis non habet: quia dum bona cognita exsequi negligit, sese ad judicium arctius [Col. 0238C] stringit. Et valde inutilis est pietas, si scientiae discretione careat, quia dum nulla hanc scientia illuminat, quomodo misereatur ignorat. Timor quoque ipse, has etiam virtutes si non habuerit, ad nullum opus procul dubio bonae actionis surgit: qui dum ad cuncta trepidat, ipsa sui formidine a bonis omnibus torpens vacat. Summopere itaque observandum est, et ipsius sancti Spiritus adjutorium implorandum, ne sapientia elevet; ne intellectus, dum subtiliter currit, aberret; ne consilium, dum se multiplicat, confundat; ne fortitudo, dum fiduciam praebet, praecipitet; ne scientia, dum novit et non diligit, inflet; ne pietas, dum se extra rectitudinem inclinat, intorqueat; ne timor, dum plus justo trepidat, in disperationis foveam mergat. Sciendum sane [Col. 0238D] quod hae donorum spiritalium distributiones in corpore Christi, quod est Ecclesia, his fulciantur adminiculis. In eo vero qui est fons luminis et origo bonitatis, plene atque perfecte incomparabiliter atque ineffabiliter regnent. Sapientia namque, quae et in Virginis utero sibi corpus, et in mundo Ecclesiam aedificavit, habet spiritum sapientiae quo omnia sapienter agit; intelligentiae, qua cuncta arcana secretorum rimatur: consilii, quo cuncta cum magna dispensatione gerit, quia est magni consilii Angelus; fortitudinis, quia attingit omnia a fine usque ad finem fortiter, et a nullo vinci potest: scientiae, quia nihil ignorat, exceptis his quibus dicturus est: Nescio vos (Matth. XXV, 12); pietatis, quia hominem [Col. 0239A] quem bonitate creavit, justitia damnavit, pietate redemit; timoris, propter eos qui timore Domini indigent quia parvuli sunt. quibus per Prophetam dicit, Venite, filii, audite me, timorem Domini docebo vos (Psal. XXXIII, 12). Quia ergo ille ad infirma nostra descendens exinanivit semetipsum formam servi accipiens, humiliavit semetipsum usque ad mortem, et inclinavit semetipsum, ut nos jacentes ad se erigeret, non inconvenienter spiritus Domini, qui super eum requiescit, a sapientia incipit, et per decentissimos gradus ad timorem usque descendit. Nos vero a timore, quem foras charitas mittit, venientes ad timorem castum qui permanet in saeculum saeculi, pervenimus ad pietatem, ut pietatis operibus exornati veniamus ad scientiam, non quae inflat, sed [Col. 0239B] quam charitas aedificat; a scientia ad fortitudinem, ut scientiae decore exornati fortiter contra vitia dimicemus: a fortitudine ad consilium, ut ea quae fortiter agimus, consilii gravitate muniamus: ut actibus nostris consilio obtemperatis, ad arcana intellectus intrantes, ad eam veniamus sapientiam, quae initium habet timorem Domini; ut sapienter omnia complentes, et intellectum bonum faciendo habentes, illi sapientiae admitti valeamus, per quam facta sunt omnia: quae et ante saecula a Patre ineffabiliter genita est, et in fine saeculorum carnem nostrae salutis causa dignata est accipere; quam carnem fidelibus suis edendam tribuit cum dixit: Nisi manducaveritis carnem filii hominis, et biberitis ejus sanguinem, non habebitis vitam in vobis (Joan. VI, 55, 56).



XVIII. Cur corpore et sanguine Dominico consummetur.
[Col. 0239C]

Propter hanc vitam adipiscendam et baptizamur, et ejus carne pascimur, et ejus sanguine potamur, quia nequaquam possumus in ejus corpus transire, nisi his sacramentis imbuamur. Sic enim ipse ait: Caro mea vere est cibus, et sanguis meus vere est potus (Joan. VI, 54); et: Qui manducat meam carnem et bibit meum sanguinem, in me manet et ego in illo [Col. 0240A] (Joan. VI, 55). Est enim sacrificium salutare, quod et in Veteri Testamento Melchisedech rex Salem in typo corporis et sanguinis Domini obtulit, et in Novo idem mediator Dei et hominum antequam traderetur adimplevit, cum accipiens panem et calicem, et benedicens eis, et tradens discipulis suis, haec in sui commemoratione fieri praecepit. Hoc ergo mysterium sacrificii, derelictis ac finitis veteribus hostiis, Ecclesia celebrat, offerens panem propter panem vivum qui de coelo descendit, vinum pro eo qui dixit, Ego sum vitis vera (Joan. XV, 1); ut per visibilem sacerdotum oblationem, et invisibilem sancti Spiritus consecrationem, panis et vinum in corporis et sanguinis Domini transeant dignitatem. Cui sanguini admiscetur aqua, sive quia de latere Domini [Col. 0240B] cum sanguine fluxit, sive quia, ut majores intelligi volunt, sicut per vinum Christus, ita et per aquam populus significatur. Vinum enim et aqua inseparabiliter in calice miscentur, quia et Ecclesia capiti suo Christo inseparabiliter juncta cohaeret. Morem ergo accipiendae Eucharistiae a Domino traditum Ecclesia tenet, ut cum ex aqua et Spiritu sancto quis renascitur, corpore Domini pascatur, et sanguine ejus potetur: ut in corpore Christi trajecto, et ille in Christo maneat, et Christus in eo: ut istius cibi fortitudine roboratus, exemplo Eliae veniat usque ad montem Dei, Christum videlicet, qui est mons domus Domini praeparatus in vertice montium, et ejus dono ad aeternae beatitudinis gloriam peraccedat, ubi satietur in bonis desiderium ejus, et cum [Col. 0240C] Propheta dicere possit: Ego autem cum justitia apparebo in conspectu tuo, satiabor cum manifestabitur gloria tua (Psal. XVI, 15).

[a 1Kb] Ecce, vir venerabilis, quod prudenter jussisti, humiliter implevi, deprecans sanctitatem vestram, ut cum de his interrogationibus altiores responsiones inveneritis, illis adhibitis, istas non rejiciatis, dummodo apostolica auctoritate omnia sunt probanda, et quae bona sunt retinenda.




[Col. 0239]
THEODULFI AURELIANENSIS EPISCOPI [a 2Kb] DE SPIRITU SANCTO. Veterum Patrum sententiae, quod a Patre Filioque procedat.



PRAEFATIO AD CAROLUM MAGNUM IMPERATOREM.
[Col. 0239D]

Imperii vestri, rex inclyte, jussa secutus,
   Defero Theudulfus haec documenta libens.
[Col. 0240D] Quis Patre seu Nato procedere Spiritus almus
   Astruitur, legis hoc reboante tuba.
Hoc Evangelium, hoc promit Apostolus auctor,
   Hoc canit unanimis vox pia sacra Patrum.
[Col. 0241A] Perge, libelle, celer Caroli ad vestigia celsi
   Regis, et o pie dic induperator ave.
Stratus humi plantis da basia grata decoris:
   Hinc surgens digna mox pete sorte genu.
Et si in te rutilos oculorum fixerit orbes,
   Et te clementer sumat amoena manus,
Et roget unde venis, quid vis, quo tendis, es aut quis,
   Protinus huic supplex talia dicta dabis:
Qui duce Theudulfo per plurima prata cucurri,
   Floribus en adsum cernis onustus ego.
Quod Patre procedat seu prole Spiritus almus,
   Astruere studeo dogmatibus fidei.
Cumque illis venio dextram conferre paratus,
   Qui secus incedunt, hancque viam fugiunt.
[Col. 0241B] Sic tu: si mox, non poteris, pius inferat ille:
   Sic potero, potero, rex, Deus addet opem.
Inclyta sanctorum mecum est sententia vatum,
   Quos bene spiramen flaminis hujus agit
Tuque manum injicies, vegetat quem spiritus ille,
    [a 1Kb] Causa tuo cujus tempore coepit agi.
Qui decus es mundi, lux regni, tutor et aequi,
   Catholicae et fidei murus et arma simul
Justa jubes, injusta vetas, largiris honores,
   Artibus ingenuis rite alimenta paras.
Has et amas et amare jubes, recreasque fovesque,
   Gurgite de illarum pocula larga bibis.
Quid referam? virtute cluis, pietate redundas,
   Inque bonis cunctis te, scio, nemo praeit.
Is tibi si dicat, dextram impositure duello,
   [Col. 0241C] Exere virtutis amodo si quid habes.
Tu mox, arma patrum vasto de gurgite sumpta
   Cernito, quae docuit lex nova sive vetus.
His dum nostra acies munita fatiscere nescit,
   Cum vero vinces cujus es ipse sequax.
Fulgida splendifluis aderit victoria pannis,
   Et voti sancti, rex pie, compos eris.



INDICULUS AUCTORUM QUI CITANTUR.

    Athanasius.
    Cyrillus.
    Hilarius.
    Ambrosius.
    Didymus. 
    Augustinus.
    Vigilius Afer. 
    Proclus. 
    Agnellus
    Gregorius.
    Isidorius.
    Prosper.
    Fulgentius.
    Hormisda.
    Leo.
    Cassiodorus.
    Prudentius.





[b 1Kb] ATHANASIUS, quod Spiritus sanctus a Patre Filioque procedat, in libro quem scripsit contra Arianos haereticos sic dicit
(Lib. VIII)
:

Ego credo Filium in Patre et Patrem in Filio, Spiritum quoque paraclitum, qui procedit a Patre, et Filii esse et Patris, quia et a Filio procedit, sicut in Evangelio scriptum est quod per insufflationem suam dederit discipulis suis Spiritum sanctum, dicens: Accipite Spiritum sanctum: cujus remiseritis peccata remissa sunt, et cujus retinueritis retenta sunt (Joan. XX, 22). Et ideo inseparabilem confiteor Trinitatem, nec extorrem Filium aut Spiritum sanctum, sicut haeretici loquuntur: a Deo Patre dico, quoniam Filius, [Col. 0242B] qui est Dei sapientia Patris, ipse est et voluntas Patris, quae semper in ipso fuit, et ipse est magni consilii angelus.



Item idem in eodem opere
(Lib. VIII)
.

De Spiritu vero sancto dubium non est quod nihil ignoret, nec sit extorris a Patre cum sine Spiritu sancto Patrem fuisse aliquando summae dementiae est dicere, quoniam ipse scrutatur, secundum Apostolum, sicut saepe dictum est, profunda et alta Dei (I Cor. II, 10), et quod idem spiritus Filii sit, multis Scripturarum testimoniis probatum: et quod toto maneat in Filio, et sicut procedit a Deo Patre, ita procedit a Filio, ut tota Trinitas unus credatur Deus. Nihil est ergo quod faciat vel disponat Pater sine sua sapientia, [Col. 0242C] nihil quod noverit vel disponat sine suo sancto Spiritu, de quo Propheta sic ait: Spiritus paraclitus, spiritus sapientiae et intellectus, spiritus consilii et virtutis, spiritus scientiae et pietatis (Isa. XI, 2), quae omnia in Deo. qui est Trinitas, consistunt.



Item in eodem libro
(lib. VIII)
, quod in Patre sit Filius et Spiritus sanctus, et quia Spiritus sanctus a Deo procedat, ubi non excluditur nomen Filii.

Serviendum itaque est Christo filio, quia et perfectus Deus et verus est Filius: et qui fideliter servit Filio, Patri servit, et Spiritui sancto qui in eo est: et qui adorat Patrem, in ipso adorat Filium, et Spiritum sanctum, quia in Patre est Filius et Spiritus sanctus, qui a Deo Patre procedit, ipso Domino dicente, Ego in Patre et Pater in me est (Joan. XIV, 11); de Spiritu quoque sancto ait, Spiritus autem paraclitus, [Col. 0243A] qui a Patre meo procedit (Joan. XV, 26). Et cum Filium quis adorat, in eo Patrem adorat, et Spiritum sanctum, quia in ipso est Pater, dicente eo, Qui me videt, videt et Patrem meum (Joan. XIV, 9), et iterum, Pater autem in me manens, ipse facit opera (Ibid. v. 10). De Spiritu vero sancto sic ait, Ille, inquit, me clarificabit, quia de meo accipiet, et annuntiabit vobis (Joan. XVI, 14); et, Omnia quaecunque habet Pater, mea sunt, propterea dixi vobis quia de meo accipiet (Ibid. v. XV). Spiritus itaque Patris, Spiritus Filii est, Apostolo dicente, Quoniam autem estis filii Dei, misit Deus spiritum Filii sui in corda nostra (Gal. IV, 6); et iterum, Si quis autem spiritum Christi non habet, hic non est ejus (Rom. VIII, 9); et iterum, Scio enim quia hoc mihi proveniet in salutem per vestram [Col. 0243B] orationem et subministrationem spiritus Domini Christi (Philipp. I, 19). In Evangelio quoque ipse Dominus ait, Paraclitus Spiritus sanctus, quem mittet Pater in nomine meo (Joan. XIV, 26). Et in Actibus apostolorum ita legitur: Transeuntes autem Phrygiam et Galatiam, vetiti sunt ab Spiritu sancto loqui verbum in Asia; cum venissent autem in Mesopotamiam, tentabant ire Bithyniam, et non permisit eos Spiritus Domini (Act. XVI, 6). Manifestissimis igitur testimoniis probatur quod Spiritus sanctus, spiritus paraclitus, spiritus qui a Patre procedit, spiritus sit Filii, spiritus Christi, spiritus Jesu. Tota enim Trinitas inseparabiliter in una substantia, divinitate atque potentia, adoranda, colenda, praedicanda est et amanda.



Item idem in eodem libro
(Lib. I)
, Quod Spiritus sanctus [Col. 0243C] nec Pater sit, nec Filius: sed Deus in natura existens, de Patre procedat, de Filio accipiat.

Et hic Spiritus sanctus, qui nec Pater nec Filius est, praeterea qui nec genuit, nec natus est, cum alter sit in persona qui genuit, alter vero in persona qui unigenitus ab ipso est, et alius adaeque in persona, ut dixi, secundum Scripturas, qui nec Pater nec Filius est: hic est Spiritus sanctus, sed plane de unica natura est. Ideo in deitate una commune nomen eis, sicut in claritate evangelicae Scripturae de Spiritu paraclito Filius testatur dicens, De Patre procedit (Joan. XV, 26), et sic prosecutus est, et de meo accipiet (Joan. XVI, 14). Et ideo ubi personae requiruntur, propria nomina per haec distinguuntur. Ubi autem deitas poscitur, unicum nomen in his indicatur, [Col. 0243D] quoniam sumus ad nomina personarum pluraliter dictum demonstratur, ac per hoc in deitate unum sunt, et in nominibus personarum tres sunt



Item idem in libro [a 1Kb] quem scripsit contra objectiones cujusdam (Potentini).

Sicut Filius ad Patrem clamat, Pater, honorifica nomen tuum, et venit vox de coelis: Et honorificavi, et iterum honorificabo (Joan. XII, 28), nam et alio in loco idem ipse repetit, Ego a Patre exivi et veni (Joan. XVI, 28). Nunquid utique, si ipse Pater erat in persona qui et Filius, sic debuerat intimasse, Ego a me ipso exivi et veni? dum procul dubio alter sit qui exivit, et alius sit de quo exierit. Sed ad haec subjunxit [Col. 0244A] de persona sancti Spiritus, Cum venerit advocatus ille, quem ego mittam vobis a Patre meo Spiritum veritatis, qui a Patre procedit, ille testificabitur de me (Joan. XV, 26). Itane non alter est qui mittit, et alius est adaeque in persona de quo procedit, et alter est hic ipse qui venit? Denique si una esset persona, a quo mitteretur, vel a quo procederet? Sicut Apostolus haec in salutatione ad Corinthios confirmabat dicens: Gratia Domini nostri Jesu Christi, et charitas Dei, hoc est Patris, et communicatio sancti Spiritus cum omnibus vobis, amen (II Cor. XIII, 13). Nonne aperte per singula nomina, sicut et superius continetur, singulas personas inesse distinxit? Itaque alter est Pater in persona qui genuit, et alius Filius qui unigenitus ab ipso est, et alius Spiritus [Col. 0244B] paraclitus, qui de una natura procedit. Sed dicis mihi, haeretice, quemadmodum Spiritus de unica natura consistit? Ecce Filius testatus est de eo quod a Patre procedit, et sic prosecutus est, et de meo accipiet (Joan. XVI, 14).



Item idem in libro de professione Regulae catholicae
(Lib. VII)
.

Verbo Domini coeli firmati sunt, et spiritu oris ejus omnis virtus eorum (Psal. XXXII, 6). Utique Verbum Filium declaravit, Dominum autem Patrem ejus indicavit, et spiritum oris ejus principalem spiritum esse demonstravit. Vides quam breviter singulas significationes in personis esse distinxit, id est, Verbum, et Dominum, et Spiritum. Sed et unam operationem in his esse ostendit. Nam si te adhuc [Col. 0244C] ambiguitas tenet, eadem ipsa repeto: ubi ait Verbo Domini, non sonum vocis insubstantivum esse accipias, quem si validus quis emiserit, solet resonare echo, cujus tantum in phantasia auditus est resonantis, et factus nullus. Sane de hoc verbo Domini nostri Patris, qui est salus nostra, sicut ubique Scriptura divina testatur, Filius Dei est substantivus, per quem omnia facta sunt. Ergo quia dixit, Verbo Domini coeli firmati sunt, et spiritu oris ejus virtus eorum, cognosce hunc Verbum substantivum non aliunde quam de Patre proprie natum fuisse, et Spiritum oris ejus eum spiritum dixit, qui de ipsa unita substantia procedit, sicut cautum invenimus; non ex alia natura quam de ipsa; ac per hoc unita et Patris et Filii et sancti Spiritus substantia, quam Graeci [Col. 0244D] dicunt , sed et unita et ejusdem Trinitatis operatio in factura.



Item idem in libro quem scripsit adversus haereticos
(Lib. XI)
, quod Spiritus sanctus inspiratio sit Patris et Filii, et filius fons Spiritus sancti; unde colligitur et a Filio procedere.

Lux Domini inspiratio est nominum, quae scrutatur interna ventris (Prov. XX, 27). Et manifestum est quia Spiritus omnia scrutatur, quemadmodum scribit Paulus (I Cor. II, 10), et quod a principio formato Adam, in faciem ejus spiravit Deus Spiritum sanctum, sicut Moyses ait, Et inspiravit Deus in faciem Adae inspirationem vitae, et factus est homo in animam [Col. 0245A] viventem (Gen. II, 7). Neque enim id quod inspiratum est a Deo, anima est secundum fabulatores Judaeos, alioquin quomodo hoc quod a se inspiratum est Deus igni aeterno condemnat? sed vivificans Spiritus est, de quo Paulus ait, Spiritus vero vivificat. Et inspiravit, inquit, Deus in faciem inspirationem vitae, et factus est homo in animam viventem (II Cor. III, 6). Itaque Spiritus sanctus et spiritus vitae, a quo excidentes nonnulli viventes mortui sunt, sicut Paulus scripsit, Nam quae in deliciis agit, vivens mortua est (II Tim. V, 6). Alioquin quomodo etiam audiendus est Salomon dicens, Lux Domini inspiratio est hominum, quae scrutatur interna ventris, si non animas hominum lumen Dei esse dictis? nisi Spiritum sanctum lumen Domini confiteamini, et inspirationem Filii [Col. 0245B] esse credatis, dicente Moyse, Inspiravit Deus in faciem Adae inspirationem vitae; et Filius Dei, Ego sum vita? (Joan. XIV, 6.) Sed et sapientia Salomonis introducens Salvatorem dicentem, Ecce proferam vobis meae inspirationis professionem (Prov. I, 23). Sic enim in Proverbiis ait: Sapientia in exitu canit, in plateis vero fiducialiter agit, in portis autem potentior assistit, in muris quoque civitatis confidenter agit. Quanto tempore simplices obtinent justitiam, non erubescent, imprudentes autem, cum sint contumeliae cupidi, impii effecti odio habuerunt sensum, et obnoxii facti sunt increpationibus. Ecce proferam vobis meae inspirationis professionem, docebo vos meum sermonem (Prov. I, 20 seq.). Et Isaias Spiritus sancti promissionem praedicans, sic ait, Haec dixit Dominus [Col. 0245C] qui fecit coelum et affixit illud, qui solidavit terram et quae in ea sunt, qui dat inspirationem populo qui est super eam, et spiritum calcantibus illam (Isa. XLII, 5). Dicite quis est populus qui accipit inspirationem. Nunquid et hic inspirationem animam esse dicitis? aut dabitis sine anima populum super terram constitisse? Sed non est: promissionem namque Spiritus sancti praedicans propheta, haec ait. Denique completam promissionem super fideles qui sub illo tempore erant scripsit Lucas: Et cum complerentur dies Pentecostes quinquagesimae, erant pariter omnes in unum, et factus est subito sonus de coelo tanquam si spiritus vehemens ferretur, et implevit totam domum ubi erant sedentes, et visae sunt eis divisae linguae tanquam ignis, et sedit super unumquemque eorum, [Col. 0245D] et coeperunt loqui aliis linguis, prout Spiritus dabat eloqui illis (Act. II, 1). Simili modo et magnus ille Job, adversus amicos suos, cum essent Spiritu sancto privati, et nihil verum dicerent, neque opinarentur se ante Deum loqui. Aiebat ergo Job, Nonne ante Deum loquimini? et rursum, Cui annuntiastis verba? inspiratio vero cujus est quae procedit a te (Job XXVI, 4)? Ex quibus unus magna loquens dicebat, Spiritus est qui pro mortalibus intercedit, inspiratio vero omnipotens est quae me docet (Job XXXII, 8). Omnipotens statim Filius Dei, de quo Zacharias ait, Propterea sic dicit Omnipotens, post gloriam misit me super gentes quae vos depraedatae sunt (Zach. II, 8). Audiamus etiam Salomonem dicentem, Lux Domini inspiratio [Col. 0246A] est hominum (Prov. XX, 27); et a Moyse instructi, quia inspiravit Dominus in faciem Adae inspirationem vitae, et factus est homo in animam viventem (Gen. II, 7). Audientes vero et Salvatorem dicentem, Ego sum vita (Joan. XIV, 6), et Paulum scribentem, Lex enim spiritus vitae (Rom. VIII, 2), et rursum, misit Deus Spiritum Filii sui in corda nostra clamantem (Gal. IV, 6); videntes etiam Unigenitum inspirantem in faciem apostolorum et dicentem, Accipite Spiritum sanctum (Joan. XX, 22), inspirationem Filii, in propria vita et substantia manentem, Spiritum sanctum esse doceamur, et neque genitum, neque creatum esse a Filio credamus, et quod non sit Verbum Filii, genitum vero a Deo est Verbum suum in propria vita et substantia permanens Filius Dei, [Col. 0246B] cum ipse sit vita: propterea vero non est genitus ab eo Spiritus, quia non est verbum ejus, Creatum vero dicere Spiritum sanctum nefas est: verumtamen inspirationem Filii Dei eum esse sanctis Scripturis edocti sumus. Fontem vero Spiritus sancti Filium Dei esse dicimus, ipso filio in Jeremia dicente: Quia duo nequam fecit populus iste, me dereliquerunt fontem aquae vivae, et effoderunt sibi lacus detritos, qui non poterant aquam portare (Jer. II, 13). Aqua vero viva Spiritus sanctus, sicut Joannes docuit dixisse Salvatorem ad Samaritanam mulierem, Si scires donum Dei, et quis est qui dicit tibi Da mihi bibere, tu utique petisses eum, et dedisset tibi, aquam vivam (Joan. IV, 10); et rursum, Quicunque biberit ex aqua quam ego dabo ei, non sitiet in aeternum (Ibid.). Nam [Col. 0246C] et in medio templi clamat, Si quis sitit, veniat ad me et bibat; qui credit in me, sicut dixit Scriptura, flumina de ventre ejus fluent aquae vivae (Joan. VII, 37); et interpretatum est sic, Hoc autem dicebat de Spiritu quem accepturi erant qui crediderunt in eum (Ibid.). Ita etiam et Isaias Dominum dixisse ait, quia ego dabo in siti aquam his qui in sicco iter fecerunt, et ponam spiritum meum super semen tuum, et benedictiones meas super filios tuos; et orientur tanquam in aqua fenum, et velut salix inter fluxus aquae (Isa. XLIV, 3). Ergo manifeste Scripturis sanctis profitentibus aquam vivam Spiritum sanctum esse cognoscimus. Dominus se fontem esse spiritus dixit sic, Me dereliquerunt fontem aquae vivae (Jer. II, 13). Sic et David cantat in tricesimo quinto psalmo (vers. 10) dicens ad Dominum, [Col. 0246D] Quia apud te est fons vitae. Igitur praeter Dominum ostende alium fontem esse vitae, qui apud eum sit. Non enim dixit, quia tu es fons vitae, sed quia apud te est fons vitae: apud te est vero, apud Deum; et est Filius fons existens spiritus, de quo Paulus ad Romanos scribit, Spiritus vero vitae propter justitiam (Rom. VIII, 10). Ita non alienum sed proprium Patris esse eum dicit. Nam cum professus fuisset, quia apud te est fons vitae, adjunxit, in lumine tuo videbimus lumen (Psal. XXXV, 10); id est, in Filio tuo videbimus spiritum. Nec non etiam in nomine virtutis Dei appellatur spiritus, et vita et sapientia esse monstratur. Audivimus enim salvatorem in Evangelio promittentem discipulis suis missurum [Col. 0247A] se esse Spiritum sanctum, quibus dicit, Ecce ego mitta promissionem Patris mei super vos, vos vero sedete in civitate, donec induamini ex alto virtute (Luc. XXIV) 49. In Actibus apostolorum idem Dominus ait, Accipietis virtutem supervenientem super vos Spiritum sanctum (Act. I, 8). Hoc quoque impletum esse postmodum comperimus sub die Quinquagesimae consummatae. Aut ergo virtutem Domini Spiritum sanctum esse profitemini, aut sicut Sabellius Spiritum paraclitum, cum sit virtus Dei, eumdem Filium Dei esse praedicate; et audientes Paulum dicentem, Spiritus vitae propter justitiam (Rom. VIII, 10), fontem iterum spiritus instruimur esse Filium.



Item idem (In Symbolo), quod Spiritus sanctus procedat a Patre et Filio.

[Col. 0247B] [a 33Kb] Pater a nullo est factus, nec creatus, nec genitus. Filius a Patre solo est, non factus, nec creatus, sed genitus. Spiritus sanctus a Patre et Filio non factus, nec creatus, nec genitus, sed procedens. Unus ergo Pater non tres patres, unus Filius non tres filii, unus Spiritus sanctus non tres spiritus sancti. Et in hac Trinitate nihil prius aut posterius, nihil majus aut minus, sed totae tres personae coaeternae sibi sunt et coaequales. Ita ut per omnia, sicut jam supra dictum est, et Trinitas in unitate, et unitas in Trinitate veneranda sit. Qui vult ergo salvus esse, ita de Trinitate sentiat.



Epistola ad Nestorium
(Epist, 3 de excommunicatione)
sic dicit Cyrillus quod Spiritus sanctus a Patre procedat et Filio.

[Col. 0247C] De Spiritu quoque cum dicit, Ille me clarificabit (Joan. XVI, 14], hoc rectissime sentientes, unum Christum et Filium, non velut alterius egentem gloria, confitemur ab Spiritu sancto gloriam consecutum, quia spiritus ejus nec superior illo est. Sed quia mira opera faciens ad demonstrationem suae deitatis virtute propria spiritus utebatur, ab ipso glorificari dicitur, quemadmodum si quis de hominibus asseveret, quod virtute sua vel disciplina unumquemque clarificet. Quamvis enim in sua sit substantia Christus, et ejus intelligatur in persona proprietas juxta id quod spiritus est, et non filius, attamen alienus non est ab illo, nam Spiritus appellatus est veritatis, et veritas Christus est, unde et ab isto similiter sicut ex Deo Patre procedit. Denique hic ipse Spiritus, [Col. 0247D] etiam per sanctorum manus apostolorum miracula gloriosa perficiens, Deum glorificavit Jesum Christum, postquam ascendit in coelum. Nam creditus est Christus natura Deus existens per suum spiritum virtutes efficiens: ideoque dicebat, de meo accipiet, et annuntiabit vobis (Joan. XVI, 14). Nequaquam [Col. 0248A] vero participatione alterius idem spiritus sapiens aut potens dicitur, quia per omnia perfectus est, et nullo prorsus indigens bono. Nam paternae virtutis et sapientiae idem Filii spiritus creditur, et ideo ipse et substantia virtutis et sapientia comprobatur.



Item idem in dialogo cum Theodorito Cyriano episcopo habito
(Anathematismo IX, ad Evoptium)
, quod Spiritus sanctus a Patre procedat et a Filio.

Meminimus enim dicentem Christum palam de Spiritu sancto, Ille me clarificabit (Joan. XVI, 14), novimus ad haec sancti Spiritus operationem conterentem nequissimas immundasque virtutes. Sed non ita dicimus eum, sicuti denique unumquemque sanctorum, tanquam aliena per Spiritum sanctum utentem virtute. Fuit enim et est ejus spiritus, sicuti denique [Col. 0248B] et Patris, et hoc nobis bene satis explanat scribens sacratissimus Paulus, Qui autem in carne sunt, placere Deo non possunt, vos autem non estis in carne, sed in spiritu, si tamen spiritus Dei habitat in vobis. Si quis autem spiritum Christi non habet, hic non est ejus (Rom. VIII, 8). Procedit enim ex Deo Patre Spiritus sanctus secundum Salvatoris vocem, sed non est alienus a Filio: omnia enim habet cum Patre, et hoc ipse docuit dicens de Spiritu sancto, Omnia quaecunque habet Pater, mea sunt. Propterea dixi vobis, quia de meo accipiet, et annuntiabit vobis (Joan. XVI, 15). Ergo glorificabit quidem Jesum Spiritus sanctus inopinabilia operantem. Verumtamen sic spiritus ejus, et non aliena virtus, et eo superior secundum quod intelligitur Deus.



[Col. 0248C] Docet Hilarius, quod unum Spiritui sancto a Patre procedere et a Filio accipere sit emitti, in libro octavo de Trinitate sic:

Cum venerit advocatus ille, quem ego mittam vobis a Patre Spiritum veritatis, qui a Patre meo procedit, ipse testificabitur de me (Joan. XV, 26). Advocatus veniet, et hunc mittet Filius a Patre, et Spiritus veritatis est qui a Patre procedit. Excutiat ingenii sui aculeos omnis haereticorum schola, et quaerat nunc quod vel mentiri ignorantibus possit, et doceat quid sit hoc quod Filius mittit a Patre. Qui mittit, potestatem suam in eo quod mittit ostendit: sed quod a Patre mittit quid intelligimus? Utrum acceptum, aut dimissum, aut genitum? Nam horum necesse est unum aliquid significet, quod a Patre missurus est, [Col. 0248D] et missurus a Patre est eum Spiritum veritatis qui a Patre procedit. Jam vero non est acceptio, ubi demonstrata processio est. Superest ut confirmemus in eum sententiam nostram, utrum in hoc consistentis egressionem, an geniti processionem existimemus. Neque in hoc mundo nunc calumnior libertati intelligentiae, [Col. 0249A] utrum ex Patre an ex Filio Spiritum paraciitum putent esse. Non enim in incerto Dominus reliquit. Nam sub iisdem dictis ita haec locutus est: Adhuc multa habeo dicere vobis, sed non potestis illa modo portare. Cum autem venerit ille Spiritus veritatis, diriget vos in omni veritate. Non enim loquetur a semetipso: sed quaecunque audierit loquetur, et futura annuntiabit vobis. Ille me honorificabit, quia de meo accipiet, et annuntiabit vobis. Omnia quaecunque habet Pater mea sunt, propterea dixi, De meo accipiet et annuntiabit vobis (Joan, XVI, 12). A Filio igitur accipit, quia et ab eo mittitur, et a Patre procedit. Et interrogo, utrum id ipsum sit a Filio accipere quod a Patre procedere. Quod si nihil differre creditur inter accipere a Filio, et a Patre procedere, certe id [Col. 0249B] ipsum atque unum esse existimabitur a Filio accipere quod sit accipere a Patre. Ipse enim Dominus ait, Quoniam de meo accipiet et annuntiabit vobis. Omnia quaecunque habet Pater mea sunt: propterea dixi, de meo accipiet et annuntiabit vobis (Joan. XVI, 14). Hoc quod accipiet, sive potestas est, sive virtus, sive doctrina, Filius a se accipiendum esse dixit, et rursum hoc ipsum significat accipiendum esse de Patre: cum enim ait, omnia quaecunque habet Pater sua esse, et idcirco dixisse se de suo accipiendum esse, docet etiam a Patre accipienda, a se tamen accipi, quia omnia quae Patris sunt, sua sunt. Non habet haec unitas diversitatem, nec differt a quo acceptum sit, quod datum a Patre, datum referatur a Filio. Nunquid et hic voluntatis unitas asseritur? [Col. 0249C] Omnia quae habet Pater Filii sunt, et omnia quae Filii sunt Patris sunt. Ipse enim ait, Omnia mea tua sunt, et tua mea (Joan. XVI, 15). Nondum loci est ut demonstrem cur ita dixerit, Quoniam de meo accipiet. Futuri enim temporis significatio est ubi accepturus ostenditur: nunc certe ideo a se accepturum ait, quoniam omnia Patris sua essent. Disseca naturae hujus, si potes, unitatem, et aliquam dissimilitudinis infer necessitatem, per quam Filius non sit in unitate naturae. A Patre enim procedit Spiritus veritatis, sed a Filio mittitur et a Patre. Omnia quae Patris sunt, Filii sunt, et idcirco quidquid accipit, a Filio accipit ille mittendus, quia Filii sunt universa quae Patris sunt. Natura itaque in omnibus tenet suam legem, et quod unum ambo [Col. 0249D] sunt, ejusdem in utroque per generationem nativitatemque divinitatis significatio est, cum id quod accipit a Patre Spiritus veritati, id Filius dandum a se fateatur.



Item idem de missione Spiritus sancti a Filio, in libro (de synodis) quem scripsit in Germaniam, Galliam Belgicam, Lugdunensem, Narbonensem, Novempopulanam, Tolosam, et Britanniam.

Credimus in Spiritum sanctum, hoc est paraclitum, quem promittens apostolis suis post reditum in coelos misit, docere eos ac memorari omnia, per quem sanctificantur sincere in eum credentium animae.



[Col. 0250A] Item idem in eodem libro (In expositione ejusdem fidei).

Si quis Spiritum sanctum paraclitum dicens innascibilem Deum dicat, anathema sit. Adjectio nunc paracliti anathemati obnoxiam facit innascibilis in eum Dei praedicationem. Impiissimum enim est, innascibilem Deum eum dici, qui ad consolationem nostram sit missus a Filio. Si quis, sicuti nos docuit Dominus, non alium dicat Paraclitum a Filio; dixit enim, Et alterum Paraclitum mittet vobis Pater, quem rogabo eum (Joan. XIV, 16), anathema sit. A Filio Paraclitum missum meminimus, et in principio hoc fides ipsa exposuit. Sed quia frequenter Filius per indifferentis naturae virtutem opera sua opera Patris esse dixit, dicens, Ego opera Patris mei facio [Col. 0250B] (Joan. X, 37), missurus quoque Paraclitum, sicuti frequenter spopondit, interdum eum et mittendum dixit a Patre, dum omne quod ageret, pie referre est solitus ad Patrem. Ex quo haeretici occasionem frequenter arripiunt, ut ipsum esse Filium Paraclitum dicant: cum in eo quod alium Paraclitum mittendum a Patre sit precaturus. differentiam missi rogantisque significet. Si quis Spiritum sanctum partem dicit Patris vel Filii, anathema sit. Stultitia haeretici furoris haec coegit scripto referre, non quaestio. Nam cum Spiritus sancti nomen habeat suam significationem, et Spiritus sanctus paraclitus habeat substantiae suae et officium et ordinem, et cum indemutabilis Pater et Filius ubique praedicetur, quomodo pars esse aut Patris aut Filii Spiritus sanctus asseretur? Sed quia sicut inter caetera insaniarum [Col. 0250C] genera etiam hoc quoque proferri ab impiis solet, idcirco a sanctis debuit improbari. Si quis Patrem et Filium et Spiritum sanctum tres dicit deos, anathema sit.



Ambrosius, quod Spiritus sanctus non transeat de loco ad locum cum a Patre et Filio procedit, in libro primo quem scripsit ad Gratianum imperatorem
(Cap. X)
sic docet:

Etenim si de loco procedit Spiritus, et ad locum transit, et ipse Pater in loco invenitur, et Filius, si de loco exit quem Pater mittit aut Filius, utique de loco transiens Spiritus atque progrediens, et Patrem sicut corpus secundum impias interpretationes relinquere videtur et filium. Hoc secundum eos loquor qui putant quod habeat Spiritus descensorium motum. [Col. 0250D] Sed neque in loco aliquo Pater circumscribitur, qui est super omnia, non solum corporeae naturae, sed etiam invisibilis creaturae. Neque Filius suorum operum locis temporibusque concluditur, qui super omnem est creaturam, totius opifex creaturae. Neque spiritus veritatis, ut pote Dei spiritus, circumscribitur aliquibus finibus corporalibus, qui cum sit incorporeus, omnem intelligibilem substantiam creaturae inenarrabili divinitatis plenitudine supereminet, spirandi ubi velit, et inspirandi quomodo velit, habens super omnia potestatem. Non ergo quasi ex loco mittitur spiritus, aut quasi ex loco procedit quando procedit ex Filio; sicut ipse Filius cum dicit, de Patre processi et veni (Joan. VIII, [Col. 0251A] 42), omnes interficit opiniones quae ex loco ad locum possunt sicut in aliquibus corporalibus aestimari. Similiter cum aut intus aut foris legimus Deum esse, non utique Deum, aut intra aliquod corpus includimus, aut ab aliquo corpore separamus: sed alta hoc et inenarrabili aestimatione pensantes, divinae naturae intelligimus arcanum. Denique ita Sapientia ex ore Altissimi prodiisse se dicit, ut non extra Patrem sit, sed apud Patrem, quia Verbum erat apud Deum (Joan. I, 1). Nec solum apud Patrem, sed etiam ex Patre; dicit enim, Ego in Patre, et Pater in me (Joan. X, 38). Sed neque cum de Patre exit, quasi de loco recedit, aut quasi corpus a corpore separatur; neque dum in Patre est, quasi in corpore tanquam corpus includitur. Spiritus quoque [Col. 0251B] sanctus, cum procedit a Patre et Filio, non separatur a Patre, non separatur a Filio. Quemadmodum enim separari potest a Patre qui spiritus oris ejus est? quod utique et aeternitatis indicium, et divinitatis exprimit unitatem. Est ergo et manet semper qui oris est spiritus: sed descendere videtur etiam, cum illum recipimus ut habitet in nobis, ne nos simus a gratia ejus alieni. Nobis descendere videtur, non quod ille descendat, sed quod ad illum animus noster ascendat. De quo plenius diceremus, nisi meminissemus in libris jam superioribus positum quod et Pater dixerit, Venite, descendamus, et confundamus linguas eorum (Gen. XI, 7); et Filius dixerit, Qui diligit me, sermonem meum servabit, et Pater diliget eum, et ad eum veniemus, et apud eum [Col. 0251C] mansionem faciemus (Joan. XIV, 23). Sic igitur venit Spiritus, quemadmodum venit Pater; quia ubi Pater est, ibi est et Filius, et ubi Filius est, ibi est et Spiritus. Non ergo discrete venire aestimandus est Spiritus sanctus. Venit autem non de loco ad locum, sed a dispositione constitutionis ad salutem redemptionis, a gratia vivificationis ad gratiam sanctificationis, ut de terris ad coelum, de injuria ad gloriam, de servitio ad regnum transferat. Sic ergo venit Spiritus, quemadmodum venit Pater. Dixit enim Filius, Ego et Pater veniemus, et mansionem apud eum faciemus. Nunquid corporaliter Pater venit? sic ergo et Spiritus venit, in quo, cum venit, et Patris et Filii plena praesentia est. Quis autem potest a Patre et Filio Spiritum separare, cum vel appellare [Col. 0251D] Patrem et Filium sine Spiritu non queamus? Nemo enim dicit Dominum Jesum, nisi in Spiritu sancto (I Cor. XII, 3). Ergo si appellare Dominum Jesum sine Spiritu non possumus, utique sine spiritu praedicare non possumus. Si autem et angeli praedicant Dominum Jesum, quem nemo potest sine Spiritu praedicare, et in ipsis ergo sancti Spiritus munus operatur. Probavimus igitur, unam praesentiam esse, unam gratiam esse Patris et Filii et Spiritus sancti, quae tam coelestis atque divina est, ut propterea agat gratias Filius Patri dicens: Confiteor tibi, Pater Domine coeli et terrae, qui abscondisti haec a sapientibus et prudentibus, et revelasti illa parvulis (Luc. X, 21).



[Col. 0252A] Item idem in libro tertio
(Cap. I)
, quod Spiritus sanctus a Patre sit missus et Filio, ubi missio processio intelligitur.

Spiritum quoque et Pater misit et Filius. Pater misit, quia scriptum est, Paraclitus autem ille Spiritus, quem mittet Pater in nomine meo (Joan. XIV, 26). Filius misit, quia dixit, Cum venerit autem Paraclitus, quem ego mittam vobis a Patre meo spiritum veritatis (Joan. XV, 26). Si ergo se invicem Filius et Spiritus mittunt sicut Pater mittit, non subjectionis injuria, sed communitas potestatis est (Cap. 2). Nec solum misit Pater Filium, sed etiam dedit, sicut ipse se Filius dedit. Lectum est enim, Gratia vobis et pax a Deo Patre nostro, et Domino Jesu Christo, qui se dedit pro peccatis nostris (Gal. I, 3). Si subjectum [Col. 0252B] in eo putant fuisse, quia missus est, gratiae esse negare non possunt, quia datus est. Datus est autem a Patre, ut Isaias dixit, Puer natus est nobis, filius datus est nobis (Isa. IX, 6). Datus est autem, audeo dicere, et a Spiritu qui missus est a Spiritu. Cum enim non definierit a quo datus sit, ostendit datum gratia Trinitatis. Cum autem ipse se Filius dederit, utique non potuit ipse sibi secundum divinitatem esse subjectus. Ergo non potuit divinae subjectionis esse quod datus est. Datus est autem et Spiritus sanctus, quia lectum est, Rogabo Patrem, et alium Paraclitum dabit vobis (Joan. XIV, 16), et Apostolus ait, Quapropter qui haec spernit, non hominem spernit, sed Deum qui dedit Spiritum suum in nobis (I Thess. IV, 8). Isaias quoque et Spiritum datum ostendit, et Filium. Sic, inquit, dicit [Col. 0252C] Dominus qui fecit coelum et fixit illud, qui solidavit terram et quae in ea sunt, et dat populo qui super eam spiritum, et spiritum calcantibus eam (Isai. XLII, 5); et ad Filium, Ego Dominus Deus qui vocavi te in aequitate, et tenebo manum tuam, et confortabo te et dedi te in testamentum generis mei, in lucem gentium, aperire oculos caecorum, educere de vinculis alligatos (Ibid. V, 6). Cum ergo Filius missus et datus sit, Spiritus quoque datus et missus sit, habent utique unitatem divinitatis, quia habent operis unitatem. Unde etiam digitus Dei appellatus est Spiritus.



Item idem in eodem libro
(Cap. 20)
, quod fluvius de sede Dei et agni procedens Spiritus sanctus sit ubi intelligitur ejus a Patre Filioque processio.

Habet ergo Spiritus quod habet Christus: habet [Col. 0252D] igitur quod habet Deus, quia omnia quae habet Pater, habet et Filius, ideoque dixit: Omnia quae habet Pater, mea sunt (Joan. XVI, 15). Nec illud mediocre, quod de throno Dei exire fluvium legimus. Sicut enim habes dicente Joanne evangelista: Et ostendit mihi flumen aquae vivae, splendidum tanquam crystallum, procedens de sede Dei et agni, et in medio plateae ejus, et ex utraque parte lignum vitae faciens fructus duodecim per singulos menses reddentes fructum suum, et folia ligni ad medicinam omnium gentium (Apoc. XXII, 1). Hic est utique fluvius de Dei sede procedens, hoc est Spiritus sanctus, quem bibit qui credit in Christum, sicut ipse ait, Si quis sitit, veniat ad me et bibat; qui credit in me, sicut dixit Scriptura, [Col. 0253A] flumina de ventre ejus fluent aquae vivae: hoc autem dicebat de Spiritu (Joan. VII, 37). Ergo flumen est Spiritus.



Illum sicut et a Patre procedere Hieronymus in libro Didymi
(Lib. II, sub init.)
, quem de Graeco in Latinum transtulit, quod Spiritus sanctus a Patre egrediatur et a Filio mittatur, non secundum angelorum, prophetarum et apostolorum ministerium, sed ut a sapientia Dei Spiritum Dei mitti decet, sic docet; ex quo conficitur et a Filio.

Cum ergo Spiritus sanctus, similiter ut Pater et Filius, mentem et interiorem hominem inhabitare doceatur, non dicam ineptum, sed impium est eum dicere creaturam. Disciplinas quippe, virtutes dico et artes, et his contrarias perturbationes, et imperitias, et affectus, in animabus habitare possibile est, [Col. 0253B] non tamen ut substantivas [aliqui libri, substantias], sed ut accedentes: creatam vero naturam in sensu habitare impossibile est. Quod si verum est, et Spiritus sanctus, absque ulla ambiguitate subsistens, animae est habitator et cordis, nulli dubium est, quin cum Patre et Filio credi debeat increatus. Ex omnibus igitur quae praecedens sermo disseruit, incorruptibilis et sempiternus secundum naturam Patris et Filii Spiritus sanctus demonstratus, universam de se ambiguitatem abstulit, et suspicionem ne unus de creatis substantiis existimetur is qui spiritus Dei sit, quem exire de Patre Salvatoris in Evangelio verba declarant. Cum venerit, inquit, consolator, quem ego mittam vobis, Spiritum veritatis qui de Patre egreditur, ipse testimonium dabit de me (Joan. XV, 26). [Col. 0253C] Consolatorem autem venientem Spiritum sanctum dicit, ab operatione ei nomen imponens, quia non solum consolatur eos quos se dignos esse repererit, et ab omni tristitia et perturbatione reddit alienos, verum incredibile quoddam gaudium et hilaritatem eis tribuit, in tantum ut possit quis, Deo gratias referens quod tali hospite dignus habeatur, dicere, Dedisti laetitiam in corde meo (Psal. IV, 7). Sempiterna quippe laetitia in eorum corde versatur, quorum Spiritus sanctus habitator est. Iste Spiritus consolator a Filio mittitur, non secundum angelorum, et prophetarum, et apostolorum ministerium, sed ut mitti decet a sapientia et veritate spiritum Dei, indivisam habentem cum eadem sapientia et veritate [aliqui libri, cum Patre et Filio] substantiam.



[Col. 0253D] Item idem in eodem libro, post pauca.

Licet enim ex Deo frequenter se dicat exisse Salvator, proprietatem tamen, et, ut ita dicam, familiaritatem, de qua saepe tractavimus, ex vocabulo magis sibi Patris assumens dicit, Ego in Patre, et Pater in me (Joan. XIV, 11), et alibi, Ego et Pater unum sumus (Joan. X, 30), et multa his similia, quae in Evangelio observans lector inveniet. Iste ergo Spiritus sanctus, qui de Patre egreditur, testificabitur, inquit Dominus, de me (Joan, XV, 26), testimonium simile ferens ei Patris testimonio, de quo ait, testimonium dicit de me qui me misit Pater (Joan. VIII, 18). Mittente autem Filio Spiritum veritatis, quem consolatorem vocavit, simul mittit et Pater: [Col. 0254A] neque enim Pater Filio mittente non mittit, cum eadem voluntate Patris et Filii Spiritus veniat; Salvatore quoque per prophetam loquente, sicut manifestum esse poterit ei qui totum perlegerit locum, Et Dominus misit me, et Spiritus ejus (Isa. XLVIII, 16). Siquidem non solum Filium, sed Spiritum misit Deus. Sed et apostolus loquitur, Quae nunc annuntiata sunt vobis per eos qui evangelizaverunt vos sancto Spiritu misso de coelis (I Petr. I, 12). Et in Sapientia, quae inscribitur Panaretos, ab his qui divina charismata consecuti sunt, vox gratias Deo referens destinatur: Quae autem in coelis sunt quis investigabit? voluntatem autem tuam quis cognovit, nisi quod tu dedisti sapientiam, et Spiritum sanctum tuum misisti de excelsis, et sic correctae sunt semitae eorum qui super [Col. 0254B] terram erant, et placita tibi edocti sunt homines (Sap. IX, 16). Et in praesenti siquidem lectione, non sola sapientia Dei, id est unigenitus Filius ejus, datur a Patre, sed et Spiritus sanctus mittitur. In ipso quoque Evangelio dari praedicatur a Patre, et mitti Spiritus sanctus, Salvatore dicente: Et ego rogabo Patrem meum, et alium Paraclitum dabit vobis, ut sit vobiscum in aeternum, spiritum veritatis (Joan. XIV, 16); et iterum: Paraclitus autem Spiritus sanctus, quem mittet Pater in nomine meo, ille vos docebit omnia (Ibid. V, 26). Nam et in his sermonibus alium Paraclitum dare dicitur Pater, non autem alium ab eo qui a Filio mittitur, secundum illud. Cum autem venerit ille Paraclitus, quem mittam vobis a Patre, Spiritum veritatis (Joan. XV, 26), quem alium paraclitum [Col. 0254C] nominavit, non juxta naturae differentiam, sed juxta operationis diversitatem.



Item idem in eodem opere
(Lib. II)
, post pauca.

Quia ergo Spiritus sanctus in nomine Filii a Patre mittitur, habens Filii proprietatem secundum quod Deus est, non tamen filietatem, ut filius ejus sit, ostendit qua unitate sit junctus ad Filium; unde et Filii dictus est spiritus, per adoptionem suam filios faciens eos qui se recipere voluissent. Quia enim estis, inquit, filii Dei, misit Pater spiritum Filii sui in corda vestra, clamantem abba Pater (Gal. IV, 6). Iste autem Spiritus sanctus, qui venit in nomine Filii missus a Patre docebit omnia eos qui in fide Christi perfecti sunt. Omnia autem illa quae spiritalia sunt [Col. 0254D] et intellectualia, et ut breviter universa concludam, omnia veritatis et sapientiae sacramenta. Docebit vero, non quasi doctor et magister disciplinae, quam aliunde est consecutus: si quidem hoc eorum est, qui sapientiam et artes aliquas industria studioque didicere: sed quasi ipse ars atque doctrina, et sapientiae veritatisque spiritus, invisibiliter menti insi nuans scientiam divinorum.



Item idem in eodem opere
(Lib. II)
, post pauca.

Deinde interpretationem inferens quomodo dixisset, de meo accipiet, protinus subjecit: Omnia quae habet Pater mea sunt: propterea dixi, de meo accipiet et annuntiabit vobis (Joan. XVI, 15). Quodam modo loquens, Licet a Patre procedat spiritus veritatis, [Col. 0255A] et det Deus Spiritum sanctum petentibus se, tamen quia omnia quae habet Pater mea sunt, et iste ipse spiritus Patris meus est, et de meo accipiet. Cave autem, cum ista dicuntur, ne prava intelligentia labaris in vitium, et putes rem esse aliquam et possessionem, quae a Patre habeatur ac Filio. Verum, quae habet Pater juxta substantiam, id est aeternitatem, immutabilitatem, incorruptionem, immortalitatem, bonitatem de se et in se subsistentem, haec eadem habet et Filius: et ut plus inferam, quidquid Filius ipse subsistit, et quaecunque sunt Filii, haec eadem habet et Pater.



Item idem in eodem opere
(Lib. II sub finem)
.

Vos autem, ait, haud dubium quin discipulis Christi, quin sapientiam Spiritus suscepistis, et vitam et [Col. 0255B] pacem, non estis in carne (Rom. VIII, 9), id est in carnis operibus, neque enim ejus opera perpetratis, siquidem spiritum Dei habetis in vobis. Idem autem spiritus Dei et spiritus Christi est, adducens et copulans eum qui se habuerit Domino Jesu Christo; unde in sequentibus scribitur: Si quis autem spiritum Christi non habet, hic non est ejus (Ibid.). Rursum in praesenti discimus societatem, quam habet Spiritus sanctus ad Christum et ad Deum. Sed et in epistola Petri Spiritus sanctus esse Christi spiritus comprabatur, Scrutantes, inquit, et exquirentes, id est prophetae de quibus ei fuerat sermo superior, in quod aut quale tempus significabat is qui in eis erat spiritus Christi, testificans in Christo passiones, et ea quae post erant secutura decreta, in quibus revelatum [Col. 0255C] est, quia non sibi, sed nobis ministrabant ea quae nunc annuntiata sunt vobis per Spiritum sanctum (I Pet. I, 11). Iste autem Spiritus sanctus dictus est et spiritus Dei non in praesenti tantum sermone, sed et in aliis locis quamplurimis, ut ibi: Ea quae Dei sunt nemo novit nisi spiritus Dei (I Cor. II, 11). Deinde sequitur post hoc, quod ait: Si quis autem spiritum Christi non habet, hic non est ejus (Rom. VIII, 9), et infertur, si autem Christus in vobis, et manifestissime demonstratur inseparabilem esse Spiritum sanctum a Christo, quia ubicunque Spiritus sanctus fuerit, ibi et Christus est, et undecunque Christi spiritus discesserit, inde pariter recedit et Christus. Si quis enim spiritum Christi non habet, hic non est ejus: cui conjuncto si quis contrarium assumat, dicere [Col. 0255D] potest: Si quis Christi est, ita ut Christus in eo sit, in hoc spiritus Dei est. Hoc autem idem et de Deo Patre similiter usurpandum. Si quis spiritum Dei non habet, iste non est ejus. Cui rursum contrarium quis assumet dicens. Si quis Dei est, in hoc spiritus Dei est; unde scribitur: Nescitis quia templum Dei estis, et spiritus Dei habitat in vobis (I Cor. III, 16)? Et in Joannis Epistola, in hoc cognoscitur Deus habitans in quibusdam, cum manserit in eis spiritus quem dedit eis. Ex quibus omnibus indissociabilis et indiscreta Trinitatis substantia demonstratur.



Item idem in eodem opere
(Lib. III in fine)
, post pauca.

Cum igitur sancta Scriptura amplius de Trinitate [Col. 0256A] non dicat, nisi Deum Patrem esse Salvatoris, et Filium generatum esse a Patre, hoc tantummodo debemus sentire quod scriptum est, et ostenso quod Spiritus sanctus increatus sit, consequenter intelligere quod cujus non est creata substantia, recte Patri Filioque societur. Haec juxta eloquii nostri paupertatem in praesenti dicta sufficiant.



Augustinus, quod Spiritus sanctus a Patre Filioque procedat, in libro quem scripsit contra Maximinum haereticum
(Lib. III, cap. 17, in fine)
, sic ait:

Magnum aliquid sane tibi dicere videris, quia dicis, Filius erat in principio antequam aliquid esset, Pater vero ante principium. Ubi legisti ut hoc crederes? unde praesumpsisti ut hoc diceres ubi nec auctoritas ulla nec ratio est? Quid est enim, ante [Col. 0256B] principium? quandoquidem quidquid ante esset, hoc esset principium. Si ergo Pater ante principium est, ante seipsum est, quia et ipse principium est. Quid est autem, In principio erat Verbum (Joan. I, 1), nisi in Patre erat Filius? et ipse Filius interrogatus a Judaeis quis esset, respondit, principium qui et loquor vobis (Joan. VIII, 25). Pater ergo principium, non de principio, Filius principium de principio. Sed utrumque simul, non duo sed unum principium. Sicut Pater Deus et Filius Deus, ambo autem simul non duo dii, sed unus Deus. Nec Spiritum sanctum de utroque procedentem negabo esse principium. Sed haec tria simul sicut unum Deum, ita unum dico esse principium.



Item idem in eodem libro
(Lib. III, cap. 9)
.

[Col. 0256C] Quaeris a me, si de substantia Patris est Filius, de substantia Patris est etiam Spiritus sanctus, cur unus Filius sit, et alius non sit Filius? Ecce respondeo, sive capias, sive non capias. De Patre est Filius, de Patre est Spiritus sanctus: sed ille genitus, iste procedens: ideo ille Filius est Patris de quo genitus est, iste autem Spiritus utriusque, quoniam de utroque procedit. Sed ideo cum de illo loqueretur, ait de Patre procedit (Joan. XV, 26), quoniam Pater processionis ejus est auctor, qui talem Filium genuit, et gignendo ei dedit ut etiam de ipso procederet Spiritus sanctus. Nam nisi procederet et de ipso, non diceret discipulis: Accipite Spiritum sanctum (Joan. XX, 22), eumque insufflando daret, ut a se quoque procedere significans, aperte ostenderet [Col. 0256D] flando, quod spirando dabat occulte. Quia ergo, si nasceretur non tantum de Patre, nec tantum de Filio, sed de ambobus utique nasceretur, sine dubio Filius diceretur amborum: ac per hoc, quia Filius amborum nullo modo est, non oportuit nasci eum de ambobus: amborum est ergo Spiritus sanctus procedendo de ambobus. Quid autem inter nasci et procedere intersit, de illa excellentissima natura loquens explicare quis potest? Non omne quod procedit nascitur, quamvis omne procedat quod nascitur: sicut non omne quod bipes est, homo est, quamvis bipes sit omnis qui homo est. Haec scio, distinguere autem inter illam generationem et hanc processionem nescio, non valeo, non sufficio; ac per hoc, [Col. 0257A] quia et illa et ista est ineffabilis, sicut propheta de Filio loquens ait: Generationem ejus quis enarrabit (Isa. LIII, 8)? ita de Spiritu sancto verissime dicitur, processionem ejus quis enarrabit? Satis sit ergo nobis, quia non est a se ipso Filius, sed ab illo de quo natus est: non est a se ipso Spiritus sanctus, sed ab illo de quo procedit, et quia de utroque procedit, sicut jam ostendimus, unde et spiritus Patris dictus est, ubi legitur: Si autem spiritus ejus qui suscitavit Christum a mortuis habitat in vobis (Rom. VIII, 11). Et spiritus Filii, ubi legitur: Qui autem spiritum Christi non habet, hic non est ejus (Rom. VIII, 9). Non enim duo sunt Spiritus sancti, tanquam singuli singulorum, unus Patris et alter Filii, sed unus potius Patris et Filii, de quo uno Spiritu [Col. 0257B] scriptum est: Etenim in spiritu uno nos omnes in unum corpus baptizati sumus, sive Judaei, sive Graeci, sive servi, sive liberi, et omnes unum spiritum potavimus (I Cor. XII, 13); et alio loco: Unum corpus, et unus spiritus (Ephes. IV, 4). Quid ergo haec Trinitas, nisi unius ejusdemque substantiae est? quandoquidem non de aliqua materia, vel de nihilo est Filius, sed de quo est genitus: itemque Spiritus sanctus, non de aliqua materia, vel de nihilo sed inde est unde procedit.



Item idem in libro de Incarnatione Domini [a 1Kb] .

Spiritum quoque sanctum, non ingenitum, neque genitum, sed ex Patre Filioque procedentem, eo quod Patris et Filii sit spiritus, et ipse consubstantialis et coaeternus ambobus; nec alium fuisse Spiritum [Col. 0257C] sanctum quem insufflans dedit, et alium quem post ascensionem suam misit. Unus enim spiritus Dei spiritus Patris et Filii Spiritus sanctus, idem Deus qui operatur omnia in omnibus, ita ut perfecta credatur Trinitas propter proprietatem personarum, et unus Deus propter inseparabilem Trinitatem.



Item idem, in libro [S. Fulgentii] expositionis fidei ad Petrum
(cap. 1)
.

Sicut ergo nec Filius posterior aut minor est Patre, nec Spiritus sanctus posterior aut minor est Filio; aeternum quippe et sine initio est quod Filius de Patris natura natus exstitit, et aeternum ac sine initio est quod Spiritus sanctus de natura Patris Filiique procedit. Ob hoc ergo tres unum recte credimus [Col. 0257D] et dicimus Deum, quia una prorsus aeternitas, una immensitas, et una naturaliter est trium personarum divinitas. Teneamus igitur Patrem et Filium, et Spiritum sanctum unum esse naturaliter Deum: neque tamen ipsum Patrem esse qui Filius est, neque Filium ipsum esse qui Pater est, neque Spiritum sanctum ipsum esse qui Pater aut Filius est: una enim est Patris et Filii et Spiritus sancti essentia, quam Graeci vocant.



Item idem in eodem opere, post pauca
(cap. 1 in fine)
.

In illa igitur sancta Trinitate, quod ideo a nobis repetitur toties, ut vestro cordi tenacius infigatur, [Col. 0258A] unus est Deus Pater, qui solus essentialiter de se ipso unum Filium genuit, et unus Filius, qui de uno Patre solus est essentialiter genitus, et unus Spiritus sanctus, qui solus essentialiter de Patre Filioque procedit: hoc autem totum una persona non posset, id est et gignere se, et nasci de se, et procedere de se. Quia igitur aliud est genuisse quam natum esse, aliudque est procedere quam genuisse, vel natum esse, manifestum est quoniam alius est Pater, alius Filius, alius Spiritus sanctus.



Item idem similiter in eodem opere
(cap. 2 in princip.)
.

Neque enim in illa Trinitate proprium esset solius Patris, quod non est natus ipse, sed unum Filium genuit: neque proprium solius Filii, quod non [Col. 0258B] genuit ipse, sed solus de Patris essentia natus est: neque proprium Spiritus sancti, quod nec natus est ipse, nec genuit, sed solus de Patre Filioque incommutabili aeternitate [b 1Kb] procedit.



Item idem in eodem opere
(cap. 11)
.

Firmissime tene, et nullatenus dubites, eumdem Spiritum sanctum, qui Patris et Filii unus spiritus est de Patre et Filio procedere. Dicit enim Filius: Cum venerit spiritus veritatis, qui a Patre procedit (Joan. XV, 26): ubi suum esse spiritum docuit, quia ipse est veritas. De filio quoque procedere Spiritum sanctum, prophetica atque apostolica nobis doctrina commendat. Isaias enim dicit de filio: Percutiet terram virga oris sui, et spiritu labiorum suorum interficiet [Col. 0258C] impium (Isa. XI, 4), de quo et Apostolus ait: Quem interficiet Dominus Jesus spiritu oris sui (II Thess. II, 8): Quem etiam ipse unicus [Edd. add. Dei] Filius spiritum oris sui esse significat [Edd., significans], post resurrectionem suam insufflans in discipulos suos, Accipite, ait, Spiritum sanctum (Joan. XX, 22). De ore vero Domini Jesu ait Joannes in Apocalypsi, quia gladius utrinque acutus (Apoc. I, 16). Ipse vero spiritus oris ejus, ipse est gladius qui de ore ejus procedit [Edit., gladius utraque parte acutus procedebat]



Item idem, in disceptatione (118, inter epistolas Augustini) quam habuit contra Pascentium comitem Arianorum, praesente Laurentio judice ab utrisque partibus electo.

[Col. 0258D] Ecce quid est , quod exprobratur injuste. Non enim verbum solum, sed et res in verbo est: nec solus sermo sonans auribus, sed substantia una est Dei credenda in mentibus. Si enim in hominibus credentibus in se totus Deus credendus est habitare, quomodo Filium totum in se Pater, aut Filius Patrem non credatur excipere? ac per hoc ipse in Patre, et Pater in eo manet, et ex Patre vel Filio [Editi Aug., Patre ex Filio] sanctus credendus est Spiritus non solum processisse, sed semper ad peragenda opera Trinitatis omnino procedere.



[Col. 0259A] Item idem, quod Spiritus sanctus in Patre et Filio sit, sic dicit in libro quem scripsit contra Paganos, Judaeos, Manichaeos, Sabellianos, et Arianos.

Diximus de Patre et Filio quod potuimus, et quantum potuimus, si tamen aliquid digne potuimus: de Spiritu sancto tacuimus, sed non cum praeterivimus [Edd., separavimus]. Quidquid enim de Patre et Filio diximus, etiam de Spiritu sancto diximus. Est enim in illis et cum illis aequalis unus et verus Deus, non minor aut tertius Deus. Quid adhuc [Nova edit: Aug., aliud] dicam fatigatis fatigatus? Qui Spiritum sanctum a Patre et Filio aeternitate et substantia vel communione separat, eumque negat Spiritum esse Patris et Filii, plenus est spiritu immundo, vacuus est Spiritu sancto. Ideo enim dicitur [Col. 0259B] Deus charitas (I Joan. IV, 8), quia partibus non dividit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui in se credentes custodit in saecula saeculorum.



Item idem, quod Spiritus sanctus et Patris sit et Filii, et Patri et Filio coaequalis, consubstantialis, et coaeternus, in libro primo
(Cap. 4)
de Trinitate quae Deus est, sic docet.

Omnes quos legere potui, qui ante me scripserunt de Trinitate, quae Deus est, divinorum librorum veterum et novorum catholici tractatores, hoc intenderunt secundum Scripturas docere, quod Pater, et Filius, et Spiritus sanctus unius ejusdemque substantiae inseparabili aequalitate divinam insinuent [Col. 0259C] unitatem, ideoque non sint tres dii, sed unus Deus, quamvis Pater Filium genuerit, et ideo Filius non sit qui Pater est, Filiusque a Patre sit genitus, et ideo Pater non sit qui Filius est, Spiritus sanctus nec Pater sit nec Filius, sed tantum Patris et Filii Spiritus, Patri et Filio etiam ipse coaequalis, et ad Trinitatis pertinens unitatem.



Item idem in eodem libro
(Cap. 8)
, quod Spiritus sanctus inseparabiliter Patris et Filii, quod cum ita sit, magnae dementiae est illum a Patre et Filio procedere non profiteri.

Denique propter ipsam inseparabilitatem sufficienter aliquando nominatur, vel Pater solus, vel Filius solus adimpleturus nos laetitia cum vultu suo; nec inde separatur utriusque Spiritus, id est Patris et Filii spiritus. Qui Spiritus sanctus proprie dicitur [Col. 0259D] spiritus veritatis, quem hic mundus accipere non potest (Joan. XIV, 17). Hoc est enim plenum gaudium nostrum, quo amplius non est, frui Trinitate Deo, ad cujus imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram: et ideo solus sufficit, separari a Patre et Filio non potest; sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.



Item idem in libro tertio (In prooemio), quod Spiritus sanctus a Patre Filioque missus sit.

Cum enim ad id ventum esset, ut vellemus ostendere, [Col. 0260A] non ideo minorem Patre Filium, quia ille misit hic missus est, nec ideo minorem utroque Spiritum sanctum, quia et ab illo et ab illo missus in Evangelio legitur, suscepimus hoc quaerere, cum illuc missus sit Filius ubi erat, quia in hunc mundum venit, et in hoc mundo erat, cum illuc etiam Spiritus sanctus ubi et ipse erat, quoniam spiritus Domini replevit orbem terrarum, et hoc quod continet omnia scientiam habet vocis (Sap. I, 7).



Item idem aperte edocet quod Spiritus sanctus et a Filio sicut et a Patre procedat, in ejusdem operis libro quarto
(Cap. 20)
.

Pater cum ex tempore a quoquam cognoscitur, non dicitur missus: non enim habet de quo sit, aut ex quo procedat. Sapientia quippe dicit: Ego ex [Col. 0260B] ore Altissimi prodii (Eccli. XXIV, 5), et de Spiritu sancto dicitur, a Patre procedit (Joan. XV, 26), Pater vero a nullo. Sicut ergo Pater genuit, Filius genitus est, ita Pater misit, Filius missus est. Sed quemadmodum qui genuit et qui genitus est, ita et qui misit et qui missus est, unum sunt, quia Pater et Filius unum sunt: ita etiam Spiritus sanctus unum cum eis est, quia haec tria unum sunt. Sicut enim natum esse est Filio, a Patre esse, ita mitti est Filio, cognosci quod ab illo sit: et sicut Spiritui sancto donum Dei esse, est a Patre procedere, ita mitti, est cognosci quod ab illo procedat. Nec possumus dicere quod Spiritus sanctus et a Filio non procedat; neque enim frustra idem Spiritus et Patris et Filii spiritus dicitur. Nec video quid aliud significare [Col. 0260C] voluerit, cum sufflans in faciem discipulorum ait: Accipite Spiritum sanctum (Joan. XX, 22). Neque enim flatus ille corporeus, cum sensu corporaliter tangendi procedens ex corpore, substantia Spiritus sancti fuit, sed demonstratio per congruam significationem, non tantum a Patre, sed et a Filio procedere Spiritum sanctum. Quis enim dementissimus dixerit, alium fuisse Spiritum sanctum, quem sufflans dedit, et alium quem post ascensi nem suam misit? Unus enim spiritus est, spiritus Dei, spiritus Patris et Filii, Spiritus sanctus, qui operatur omnia in omnibus.



Item idem in libro sexto
(Cap. 10)
, quod Spiritus sanctus Filii Patrisque suavitas: unde qui negat eum ab utroque procedere, consequens est ut neget [Col. 0260D] suavitatem a Patre et Filio procedere.

Illa ergo dilectio, delectatio, felicitas vel beatitudo, ita si tamen aliqua humana voce digne dicitur, usus ab illo appellatus est breviter, et est in Trinitate Spiritus sanctus, non genitus, sed genitoris genitique suavitas, ingenti largitate atque ubertate perfundens omnes creaturas pro captu earum, ut ordinem suum teneant, et locis suis acquiescant. Haec igitur omnia quae arte divina facta sunt, et unitatem quamdam in se ostendunt, et speciem, et ordinem. Quidquid enim horum est, et unum aliquid est.



Item idem in libro decimo quinto
(Cap. 17)
, quod Spiritus sanctus a Patre Filioque procedat.

Nescio cur non sicut sapientia et Pater dicitur et [Col. 0261A] Filius, et Spiritus sanctus, et simul omnes non tres, sed una sapientia: ita et charitas et Pater dicatur et Filius et Spiritus sanctus, et simul omnes una charitas. Sic enim et Pater Deus, et Filius Deus, et Spiritus sanctus Deus, et simul omnes unus Deus. Et tamen non frustra in hac Trinitate non dicitur Verbum Dei nisi Filius, nec donum Dei nisi Spiritus sanctus, nec de quo genitum est Verbum, et de quo procedit principaliter Spiritus sanctus, nisi Deus Pater. Ideo autem addidi, principaliter, quia et de Filio Spiritus sanctus procedere reperitur: sed hoc quoque illi Pater dedit, non jam existenti, et nondum habenti, sed quidquid unigenito Verbo dedit, gignendo dedit. Sic ergo eum genuit, ut etiam de illo donum commune procederet, et Spiritus sanctus [Col. 0261B] spiritus esset amborum. Non est igitur accipienda transeunter, sed diligenter intuenda inseparabilis Trinitatis ista distinctio.



Item idem in eodem libro
(Cap. 26)
.

Deinde in illa summa Trinitate quae Deus est, intervalla temporum nulla sunt, per quae possit ostendi aut saltem requiri, utrum prius de Patre natus sit Filius, et postea de ambobus processerit Spiritus sanctus, quoniam Scriptura sancta spiritum eum dicit amborum. Ipse est enim de quo dicit Apostolus: Quoniam autem estis filii, misit Deus spiritum Filii sui in corda nostra (Gal. IV, 6); et ipse est de quo dicit idem Filius: Non enim vos estis qui loquimini, sed spiritus Patris vestri qui loquitur in vobis (Matth. X, 20); et multis aliis divinorum eloquiorum [Col. 0261C] testimoniis comprobatur Patris et Filii esse spiritum, qui proprie dicitur in Trinitate Spiritus sanctus. De quo item dicit ipse Filius: Quem ego mitto vobis a Patre (Joan. XV, 26); et in alio loco, quem mittet Pater in nomine meo (Joan. XIV, 26). De utroque autem procedere sic docetur, quia ipse Filius ait: de Patre procedit; et cum resurrexisset a mortuis, et apparuisset discipulis suis, insufflavit et ait: Accipite Spiritum sanctum (Joan. XX, 22), ut eum etiam de se procedere ostenderet: et ipse est virtus quae de illo exibat, sicut legitur in Evangelio, et sanabat omnes (Luc. VI, 19). Quid vero fuerit causae, ut post resurrectionem suam, et in terra prius daret, et de coelo postea mitteret Spiritum sanctum, hoc ego existimo, quia per ipsum donum [Col. 0261D] Dei diffunditur charitas in cordibus nostris, qua diligimus Deum et proximum, secundum duo illa praecepta, in quibus tota lex pendet et prophetae. Hoc significans Dominus Jesus bis dedit Spiritum sanctum, semel in terra propter dilectionem proximi, et iterum de coelo propter dilectionem Dei



Item idem in eodem libro
(Cap. eod.)
post pauca.

Nunquid ergo possumus quaerere utrum jam processerat de Patre Spiritus sanctus, quando natus est Filius, an nondum processerat, et illo nato de utroque processit, ubi nulla sunt tempora: sicut potuimus quaerere, ubi invenimus tempora, voluntatem prius de humana mente procedere, ut quaeratur quod inventum proles vocetur: quia jam parta [Edd., [Col. 0262A] qua jam parta] seu genita voluntas illa perficitur, eo fine requiescens, ut qui fuerat appetitus quaerentis, sit amor fruentis: qui jam de utroque, id est, de gignente mente, et de genita notione, tanquam de parente ac prole procedat. Non possunt prorsus ista ibi quaeri, ubi nihil ex tempore inchoatur, ut consequenti perficiatur in tempore. Quapropter qui potest intelligere sine tempore generationem Filii de Patre, intelligat sine tempore processionem Spiritus sancti de utroque: et qui potest intelligere in eo quod ait Filius: Sicut habet Pater vitam in semetipso, sic dedit Filio vitam habere in semetipso (Joan. V, 26), non sine vita existenti jam Filio vitam Patrem dedisse, sed ita eum sine tempore genuisse, ut vita, quam Pater Filio gignendo dedit, coaeterna sit vitae Patris [Col. 0262B] qui dedit: intelligat, sicut habet Pater in semetipso ut de illo procedat Spiritus sanctus, sic dedisse Filio ut de illo procedat idem Spiritus sanctus, et utrumque sine tempore, atque ita dictum Spiritum sanctum de Patre procedere, ut intelligatur quod etiam procedit de Filio de Patre esse et Filio. Si enim quidquid habet de Patre habet Filius, de Patre habet utique ut de illo procedat Spiritus sanctus. Sed nulla ibi tempora cogitantur, quae habent prius aut posterius, quia omnino ibi nulla sunt. Quomodo ergo non absurdissime Filius diceretur amborum, cum sicut Filio praestat essentiam sine initio temporis, sine ulla mutabilitate naturae de Patre generatio, ita Spiritui sancto praestet essentiam sine ullo initio temporis, sine ulla mutabilitate naturae de utroque [Col. 0262C] processio. Ideo enim cum Spiritum sanctum genitum non dicamus, dicere tamen non audemus ingenitum, ne in hoc vocabulo vel duos patres in illa Trinitate, vel duos qui non sunt de alio quispiam suspicetur. Pater enim solus non est de alio, ideo solus appellatur ingenitus, non quidem in Scripturis, sed in consuetudine disputantium, et de re tanta sermonem qualem valuerint proferentium. Filius autem de Patre natus est, et Spiritus sanctus de Patre principaliter, et ipso sine ullo intervallo temporis dante, communiter de utroque procedit. Diceretur autem filius Patris et Filii, si, quod abhorret ab omnium sanorum sensibus, eum ambo genuissent. Non igitur ab utroque est genitus, sed procedit ab utroque amborum spiritus. Verum quia in illa coaeterna, [Col. 0262D] et aequali, et incorporali, et ineffabiliter immutabili atque inseparabili Trinitate difficillimum est generationem a processione distinguere, sufficiat interim eis qui extendi non valent in amplius, id quod de hac re in sermone quodam proferendo ad aures populi Christiani diximus, dictumque conscripsimus. Inter caetera enim, cum per Scripturarum sacrarum testimonia docuissem de utroque procedere Spiritum sanctum: Si ergo, inquam, et de Patre et de Filio procedit Spiritus sanctus, cur Filius dixit de Patre procedit (Joan. XV, 26)? Cur putas, nisi quemadmodum solet ad eum referre et quod ipsius est, de quo et ipse est. Unde illud est quod ait: Mea doctrina non est mea, sed ejus qui ine [Col. 0263A] misit (Joan. VII, 16). Si igitur hic intelligitur ejus doctrina, quam tamen dixit non suam, sed Patris, quanto magis illic intelligendus est et de ipso procedere Spiritus sanctus, ubi sic ait, de Patre procedit, ut non diceret de me non procedit? A quo autem habet Filius ut sit Deus, est enim de Deo Deus, ab illo habet utique ut de illo etiam procedat Spiritus sanctus: ac per hoc Spiritus sanctus, ut etiam de Filio procedat sicut procedit de Patre, ab ipso habet Patre. Hic utcunque etiam illud intelligitur, quantum a talibus quales nos sumus intelligi potest, cur non dicatur natus esse, sed potius procedere. Spiritus sanctus, quoniam si et ipse Filius diceretur, amborum utique filius diceretur, quod absurdissimum est. Filius quippe nullus est duorum, nisi patris [Col. 0263B] et matris: absit autem ut inter Deum patrem et Deum filium tale aliquid suspicemur, quia nec filius hominum simul et ex patre et matre procedit: sed cum in matrem procedit ex patre, non tunc procedit ex matre, et cum in hanc lucem procedit ex matre, non tunc procedit ex Patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit, quamvis hoc Pater Filio dederit, ut quemadmodum de se, ita de illo quoque procedat. Neque enim possumus dicere quod non sit vita Spiritus sanctus, cum vita Pater, vita sit et Filius: ac per hoc sicut Pater cum habeat vitam in semetipso, dedit et Filio vitam habere in semetipso, sic ei dedit vitam procedere de illo, sicut et procedit de ipso. [Col. 0263C] Haec de illo sermone in hunc librum transtuli, sed fidelibus non infidelibus loquens. Verum si ad hanc imaginem contuendam, et ad videnda ista quam vera sint, quae in eorum mente sunt, nec tria sic sunt, ut tres personae sint, sed omnia tria hominis sunt, quae una persona est, minus idonei sunt: cur non de illa summa Trinitate, quae Deus est, credunt potius quod in sacris litteris invenitur, quam poscunt liquidissimam reddi sibi rationem, quae ab humana mente tarda scilicet infirmaque non capitur? Et certe cum inconcusse crediderint Scripturis sanctis tanquam veracissimis testibus, agant orando, et quaerendo, et bene vivendo, ut intelligant, id est, ut quantum videri potest, videatur mente quod [Col. 0263D] tenetur fide.



Item idem, in homilia super Joannem
(Tract. 99 in Joan.)
.

Hic aliquis forsitan quaerat, utrum et a Filio procedat Spiritus sanctus. Filius enim solius patris est filius, et Pater solius filii est pater: Spiritus autem sanctus non est unius eorum spiritus, sed amborum. Habes ipsum Dominum dicentem: Non enim vos estis qui loquimini, sed spiritus patris vestri qui loquitur in vobis (Matth. XIX, 20); habes et Apostolum, Misit Deus, inquit, spiritum Filii sui clamantem in corda nostra (Gal. IV, 6). Nunquid duo sunt, alius Patris, alius Filii? Absit, Unum enim corpus ait, cum significaret Ecclesiam, moxque addidit, et unus spiritus (Ephes. IV, 4); et vide quomodo illic impleat Trinitatem, [Col. 0264A] Sicut vocati estis, inquit, in una spe vocationis vestrae, unus Dominus. Hic utique Christum intelligi voluit, restat ut etiam Patrem nominet. Sequitur ergo: Una fides, unum baptisma, unus Deus et pater omnium, qui super omnes, et per omnes, et in omnibus. Cum ergo sicut unus Pater et unus Dominus, id est Filius, ita sit et unus Spiritus, profecto amborum est: quandoquidem dicit ipse Christus Jesus spiritus Patris vestri qui loquitur in vobis, et dicit Apostolus: Misit Deus spiritum Filii sui in corda nostra (Matth. X, 20; Gal. IV, 6). Habes et alio loco eumdem Apostolum dicentem: Si autem spiritus ejus qui suscitavit Jesum ex mortuis, habitat in vobis. (Rom. VIII, 11). Hic utique spiritum Patris intelligi voluit, de quo tamen alio loco dicit: Quisquis [Col. 0264B] autem spiritum Christi non habet, hic non est ejus (Rom. VIII, 9). Et multa alia sunt testimonia, quibus hoc evidenter ostenditur, et Patris et Filii ipsum esse spiritum, qui in Trinitate dicitur Spiritus sanctus. Nec ob aliud existimo ipsum vocari proprie Spiritum, cum etiam si de singulis interrogemur, non possimus nisi et Patrem et Filium spiritum dicere, quoniam spiritus est Deus, id est, non corpus est Deus, sed spiritus (Joan. IV, 24). Quod ergo communiter vocantur et singuli, hoc proprie vocari oportuit eum, qui non est unius eorum, sed in quo communitas apparet amborum. Cur ergo non credam quod etiam de Filio procedat Spiritus sanctus, cum Filii quoque ipse sit spiritus? Si enim non ab eo procederet, non post resurrectionem se repraesentans discipulis [Col. 0264C] suis insufflasset dicens: Accipite Spiritum sanctum (Joan. XX, 22). Quid enim aliud significavit illa insufflatio, nisi quod procedat Spiritus sanctus et de ipso? Ad hoc pertinet etiam illud quod ait de muliere, quae fluxum sanguinis patiebatur: Tetigit me aliquis, ego enim sensi virtutem de me exisse (Luc. VIII, 46). Nam virtutis nomine appellari etiam Spiritum sanctum, et eo loco clarum est, ubi Angelus dicenti Mariae, Quomodo fiet istud quoniam virum non cognosco? respondit: Spiritus sanctus superveniet in te, et virtus Altissimi obumbrabit tibi (Luc. I, 34): et ipse Dominus promittens eum discipulis ait: Vos autem sedete in civitate, quoad usque induamini virtute ex alto (Luc. XXIV, 49), et iterum, Accipietis, [Col. 0264D] inquit, virtutem Spiritus sancti supervenientem in vos, et eritis mihi testes (Act. I, 8).



Item idem, in libro de Civitate Dei decimo tertio
(Cap. 24)
, quod Spiritus sanctus Patris sit et Unigeniti, et unus amborum: quod cum ita sit, non est dubium illum ab utroque procedere

Quapropter in eo quod Dominus fecit, quando insufflavit dicens: Accipite spiritum sanctum (Joan. XX, 22), nimirum hoc intelligi voluit, quod Spiritus sanctus non tantum sit Patris, verum etiam Unigeniti ipsius spiritus. Idem ipse quippe spiritus est et Patris et Filii, cum quo est Trinitas Pater et Filius et Spiritus sanctus, non creatura, sed creator. Neque enim flatus ille corporeus, de carnis ore procedens, substantia erat Spiritus sancti atque natura, [Col. 0265A] sed potius significatio, qua intelligeremus, ut dixi, Spiritum sanctum Patri esse Filioque communem, quia non sunt eis singulis singuli, sed unus amborum est.



Fulgentius, quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat, in libro tertio quem scripsit contra Fabianum sic dicit.

Veraciter quippe profitemur solum Patrem genuisse, solum Filium de Patre natum esse, veraciter etiam dicimus solum Spiritum sanctum de Patre Filioque procedere.



Item idem in libro quinto contra eumdem Fabianum.

Ecce ego in quantum potui, licet breviter, reddidi [Col. 0265B] rationem qua unum Deum dicamus Patrem et Filium et Spiritum sanctum, et in ipsa Dei imagine ostendi quoddam divinae agnitionis indicium, in qua quidem imagine, memoria, intelligentia, et voluntas, non habent singulas propriasque personas. Imago quippe est ista, non nata sed facta, non genita sed creata: ad hoc utique, ut sicut in ista una imagine invenitur quaedam discretio vocabulorum, sic in illa una divinitate discretio personarum cognoscatur, et naturalis unitas ostendat unum Deum esse Patrem, et Filium, et Spiritum sanctum: personarum vero proprietas demonstret alium esse Patrem, alium Filium, alium Spiritum sanctum; alium autem Patrem, non eo quod Deus est, sed eo quod Pater est; et alium Filium, non eo quod est Deus, sed eo quod Filius [Col. 0265C] est: alium quoque Spiritum sanctum: non eo quod Deus est, sed eo quod et Patris et Filii spiritus est. Alium ergo Patrem quia genuit, alium Filium quia de Patre natus est, et alium Spiritum sanctum, quia de Patre Filioque procedit: non tamen alium Deum Patrem, et alium Deum Filium, et alium Deum Spiritum sanctum, sed unum Deum Patrem et Filium et Spiritum sanctum. Non enim confundit unitas Trinitatem, nec Trinitas separat unitatem: quia quod in personarum proprietate discernitur, hoc unum naturaliter essentiae unius communione monstratur



Item idem in libro septimo ejusdem operis.

Non enim loquetur a semetipso, sed quaecunque audiet loquetur, et quae ventura sunt annuntiabit vobis. [Col. 0265D] Ille me clarificabit, quia de meo accipiet et annuntiabit vobis (Joan. XVI, 13). Ecce primum ostendit non esse alia Spiritus sancti quam quae sunt Filii; deinde ut ostenderet omnia sua esse quae Patris sunt, adjecit: Omnia quaecunque habet Pater, mea sunt, propterea dixi, quia de meo accipiet et annuntiabit vobis (Ibid. XVI, 15). Illud igitur primitus attendamus, quod ait: Non enim loquetur a semetipso, sed quaecunque audiet loquetur. Quis autem comprehendat qualis sit illius simplicis naturae locutio, vel qualis auditio, ubi non est aliud audire quam esse. Audit itaque Spiritus sanctus quaecunque Pater et Filius dicunt, et haec eadem similiter dicit, sicut videt Filius quae Pater facit, et haec eadem similiter facit. [Col. 0266A] In illa enim natura, ubi est summa et vera simplicitas, in eo Filius videt quod Pater facit, Spiritus sanctus audit quod cum Patre Filius dicit: quia communione naturalis essentiae, et Filius de Patre natus exstitit, et Spiritus sanctus de Patre Filioque procedit. Hoc igitur est Spiritui sancto audire, quod est de natura Patris Filiique procedere, et hoc est loqui, quod est per gratiam nostris cordibus ineffabiliter intimare.



Item idem in eodem libro.

Et non rapit eas quisquam de manu mea. Pater meus quod dedit mihi majus est omnibus, et nemo potest rapere de manu Patris mei. Ego et Pater unum sumus (Joan. X, 28). Haec est ergo vox, quam oves ejus audiunt; quae scilicet in eo quod nemo rapit de [Col. 0266B] manu Filii, neque de manu Patris, unam virtutem Filii et Patris intelligunt, et audientes ab eo quia ipse et Pater unum sunt, unitatem veram in Patre et Filio essentiae naturalis agnoscunt. Haec est vox Filii, haec est locutio Spiritus sancti, quia de natura Patris natus est Filius, et exinde procedit Spiritus sanctus: hoc etiam a Patre et Filio Spiritus sanctus audit, quia de Patre et Filio communis divinitatis aequalitate procedit. Non ergo Spiritus sanctus loquitur a se ipso, quia non a se ipso, sed de Patre et Filio habet naturalem locutionem, unde naturaliter procedens habet originis veritatem. Ad hoc utique pertinet quod ait: Ille me clarificabit, quia de meo accipiet et annuntiabit vobis: omnia quae habet Pater mea sunt: propterea dixi quia de meo accipiet [Col. 0266C] (Joan. XVI, 14). Quam bene veritatem doctrinae suae veritas ipsa servavit! Si enim hoc dixisset, quasi suum esse tantum spiritum ostendisset: sed dicens omnia quae habet Pater mea sunt, propterea dixi quia de meo accipiet, ipsum Spiritum sanctum unum esse ostendit et Patris et suum; cujus intelligentiae tenorem loco quoque superiore servavit dicens: Paracletus autem Spiritus sanctus quem mittet Pater in nomine meo, ille vos docebit omnia quaecunque dixero vobis (Joan. XIV, 26). Pater mittit, sed in nomine Filii mittit: Spiritus missus a Patre docet, sed Filius dicit. Hoc etiam illo demonstratur loco ubi Dominus dicit: Cum autem venerit Paracletus quem ego mittam in vos a Patre spiritum veritatis, qui a Patre procedit (Joan. XV, 26). Ecce hic Paracletum, quem [Col. 0266D] mittit Pater in nomine Filii ipsum mittit Filius a Patre; mittit autem a Patre spiritum veritatis: mittit ergo a Patre spiritum suum, quia ipse est veritas: mittit eum Pater in nomine Filii, quia unus spiritus est Patris et Filii: mittit eum Filius a Patre, quia sic procedit a Filio, sicut procedit a Patre. Idem quoque spiritus Patris, qui spiritus est veritatis. De Filio ergo accepit, et omnia quae habet Pater Filii sunt, quae Spiritus sanctus accepit: quia non de solo Patre, nec de solo Filio, sed simul de utroque procedit. Hoc autem vocabulum processionis de Patre nulli creaturae invenitur indultum, ut proprietas ista processionis solius esse demonstretur essentiae naturalis. Legimus enim Filium de Patre genitum [Col. 0267A] et quamvis in eo quod unigenitus dicitur, in solo naturalis generatio demonstretur: tamen propter gratiam adoptionis, nos quoque Deus Pater voluntarie genuit verbo veritatis. Unigenitus igitur unus et solus est de Patris essentia Filius natus: sed et nos per adoptionem et filii Dei dicimur, et de Deo nati, beato Evangelista dicente: Quotquot autem receperunt eum, dedit eis potestatem filios Dei fieri, his qui credunt in nomine ejus, qui non ex sanguinibus, neque ex voluntate carnis, neque ex voluntate viri, sed ex Deo nati sunt (Joan. I, 12). Cum ergo nos, et Dei filios, et de Deo genitos, et de Deo natos, divinis ostendatur eloquiis, processionis tamen de Deo vocabulum nemo potest creaturae cuiquam docere concessum. Quid ita, nisi quia unigenitum Filium posset naturalis [Col. 0267B] nativitas verum Deum ostendere, eumque non adoptivum, nec diversae naturae, sed consubstantialem Patri sine dubitatione monstrare? Procedere autem de Deo ideo nulla creatura dicitur, ut ille qui procedit de Patre et Filio sic esse credatur Deus, sicut est Pater et Filius. Solius est enim Spiritus sancti de Patre et Filio proprietas ista processionis, cujus est cum Patre et Filio natura communis. De Patre quippe ac Filio procedit, sed non recedit, nec est in aliquo minor aut subditus, qui de immenso Patre ac de immenso Filio inseparabiliter et unus procedit et totus. Sic igitur ei non potest imperari quod loquitur, sicut ei non potest imperari quod mirabiliter operatur.



Item idem in libro octavo ejusaem operis.

[Col. 0267C] Filius est igitur a Patre missus, non Pater a Filio, quia Filius est a Patre natus, non Pater a Filio. Similiter etiam Spiritus sanctus a Patre et Filio legitur missus, quia a Patre Filioque procedit. Sed quia non uno modo in Scripturis sanctis dicitur missio, propterea in sacramento Incarnationis non solum a Patre, verum etiam ab Spiritu sancto missus est Filius, quia mediator Dei et hominum homo Christus Jesus totius est Trinitatis operatione plasmatus: alio autem modo mittitur a Patre et Filio Spiritus sanctus, qui naturaliter a Patre Filioque procedit. Mittitur enim a Patre et Filio Spiritus sanctus, cum ab ipsa Trinitate uno Deo gratiae spiritalis donatur effectus.



[Col. 0267D] Item idem in libro nono ejusdem operis.

Deum itaque Patrem, non totius Trinitatis, sed Filii et Spiritus sancti fatemur auctorem: de quo habet unigenitus Filius aeternae nativitatis, et Spiritus sanctus aeternae processionis originem. Unitas autem naturalis, creatorem Filium de creatore Patre naturali nativitate insinuat exstitisse et creatorem Spiritum sanctum de Patre Filioque procedere.



Item idem in libro decimo ejusdem operis.

Expleta vero confessione verae divinitatis veraeque humanitatis unici Filii Dei, confitemur nos credere in Spiritum sanctum, qui est unus spiritus Patris et Filii, de Patre Filioque procedens, in Patre Filioque naturaliter manens, de Patre ac Filio unius divinitatis habens naturaliter veritatem.



[Col. 0268A] Item idem, ut ostenderet Spiritum sanctum aequalem Patri et Filio, eumdem Spiritum sanctum a Patre et a Filio, et Filium a Patre et Spiritu sancto missum esse, testatur in libro secundo
(lib. II ad Monimum, cap. 6)
, quem scripsit ad Trasemundum regem.

Jam nunc etiam illa nobis est de Spiritus sancti missione quaestio revolvenda, cur scilicet, si omni Trinitati sacrificium offertur, ad sanctificandum oblationis nostrae munus sancti Spiritus tantum missio postuletur. Quasi vero, ut ita dicam, ipse pater Deus, a quo Spiritus sanctus procedit, sacrificium sibi oblatum sanctificare non possit: aut ipse Filius sanctificare nequeat sacrificium corporis sui, quod offerimus nos, cum corpus suum ipse sanctificaverit, quod obtulit ut redimeret nos: aut ita Spiritus sanctus [Col. 0268B] ad consecrandum Ecclesiae sacrificium mittendus sit, tanquam Pater aut Filius sacrificantibus desit. Primo itaque meminisse nos convenit, in hujus vocabulo missionis, nec inferiorem accipi debere Spiritum sanctum, nec minorem: quia si minor, utique inferior: et si inferior, utique minor. Hoc autem praemonuimus, scientes ab haereticis quam maxime fidei nostrae frequenter objectum, ideo sanctum minorem credendum Patre ac Filio, quia et a Patre missus est et a Filio. Porro autem si misso mittens potior est credendus, cognoscent in hoc suam convinci perfidiam, quia sicut a Patre et Filio missus legitur Spiritus sanctus, sic a Patre et Spiritu missus invenitur et Filius. Quod ipse Filius et per prophetam multo antequam mitteretur dixit, et [Col. 0268C] postquam missus est propria testificatione firmavit. Nam veniens in Nazareth, et synagogam ingressus, cum tradito sibi ad legendum libro Isaiae prophetae, illum locum revolveret, ubi scriptum est: Spiritus Domini super me, propter quod unxit me, evangelizare pauperibus misit me (Luc. IV, 18; Isai. LXI, 1), reddito volumine, veritatem prophetiae illius praesenti testatus est effectu, completam dicens, Hodie impleta est haec scriptura in auribus vestris (Luc. IV, 21). Sed et alio ejusdem prophetae loco, a Domino, atque ab ejus se spiritu se missum his verbis ostendit: Et nunc Dominus misit me, et spiritus ejus (Isai. XLVIII, 16). A se quoque sanctum Spiritum mitti, discipulis ante passionem suam hoc modo pronuntiat: [Col. 0268D] Cum autem venerit Paracletus, quem ego mittam vobis spiritum veritatis, qui a Patre procedit, ille testimonium perhibebit de me (Joan. XV, 26). Superius autem eumdem spiritum etiam a Patre mitti docuerat, Paracletus autem, inquiens, Spiritus sanctus quem mittet Pater in nomine meo, ille vos docebit omnia (Joan. XIV, 26). A Patre ergo et ab Spiritu missus est Filius, et a Patre et Filio missus est Spiritus. Verumtamen nec Filii nec Spiritus sancti missionem localiter factam quisquam debet Christianus accipere: sed illo missionis nomine opus intelligamus manifestationis indultae. Sic enim non localiter missus est Filius, nec localiter mittitur Spiritus sanctus, sicut nec ipsius Patris est quoquam localis adventus.



[Col. 0269A] Hormisda Romanus episcopus, quod Spiritus sanctus a Patre Filioque procedit, sic dicit in epistola, quam ad Justinum imperatorem misit, adversus Nestorii et Eutychetis blasphemias.

Adoremus Patrem et Filium et Spiritum sanctum, indistinctam [indivisam] distincte, incomprehensibilem et inenarrabilem substantiam Trinitatis: ubi etsi admittit numerum ratio personarum, unitas tamen non amittit essentiae separationem, ita tamen ut servemus divinae propria naturae, servemus propria unicuique personae, ut nec personis divinitatis singularitas denegetur, nec ad essentiam hoc quod est proprium nominum transferatur. Magnum est sanctae et incomprehensibile mysterium Trinitatis, Deus pater, Deus filius, Deus spiritus sanctus, Trinitas [Col. 0269B] indivisa: et tamen notum est, quia proprium est patris generare filium, proprium filii Dei ut ex patre patri nasceretur aequalis, proprium Spiritus sancti ut de Patre et Filio procederet sub una substantia deitatis



Leo Romanus episcopus, quod Spiritus sanctus a Patre Filioque procedit, sic dicit in epistola, quam misit ad Turibium Asturicensem episcopum.

Primo itaque capitulo demonstratur, quam impie sentiant de Trinitate divina, qui Patris et Filii et Spiritus sancti unam atque eamdem asserunt esse personam: tanquam idem nunc Pater, nunc Filius, nunc Spiritus sanctus nominetur: nec alius sit qui genuit, alius qui genitus est, alius qui de utroque procedit, sed singularis unitas in tribus quidem vocabulis, [Col. 0269C] sed non in tribus sit accipienda personis, quod blasphemiae genus de Sabellii opinione sumpserunt.



Gregorius Romanus episcopus, quod Spiritus sanctus a Patre Filioque procedat, in Homilia vigesima sexta sic dicit.

Itaque recte dicitur: Sicut misit me Pater, et ego mitto vos (Joan. XX, 21); id est, ea vos charitate diligo, cum inter scandala persecutorum mitto, qua me charitate Pater diligit, quem venire ad tolerandas passiones fecit. Quamvis mitti etiam juxta naturam divinitatis possit intelligi. Eo enim ipso a Patre Filius mitti dicitur, quo a Patre generatur. Nam sanctum quoque Spiritum, qui cum sit aequalis [Edit. Greg. coaequalis] Patri et Filio, non tamen incarnatus est, [Col. 0269D] idem se Filius mittere perhibet dicens: Cum venerit Paracletus, quem ego mittam vobis a Patre (Joan. XV, 26). Si enim mitti solummodo incarnari debet intelligi, sanctus procul dubio Spiritus nullo modo diceretur mitti, qui nequaquam incarnatus est, sed ejus missio ipsa processio est, qua de Patre procedit et Filio. Sicut itaque Spiritus mitti dicitur, quia procedit, ita et Filius non incongrue mitti dicitur, quia generatur. Hoc cum dixisset, insufflavit et dixit eis: Accipite Spiritum sanctum (Joan. XX, 22). Quaerendum nobis est, quid est quod Spiritum sanctum Dominus noster, et semel dedit in terra consistens, et semel coelo praesidens. Neque enim alio in loco datus Spiritus sanctus aperte monstratur, nisi [Col. 0270A] nunc cum per insufflationem percipitur, et postmodum, cum de coelo veniens in linguis variis demonstratur. Cur ergo prius in terra discipulis datur, postmodum de coelo mittitur, nisi quod duo sunt praecepta charitatis, dilectio videlicet Dei, et dilectio proximi? In terra datur Spiritus, ut diligatur proximus: e coelo datur Spiritus, ut diligatur Deus. Sicut ergo una est charitas, et duo praecepta, ita unus Spiritus et duo data, prius a consistente Domino in terra, postmodum e coelo: quia in proximi amore discitur qualiter perveniri debeat ad amorem Dei.



Item idem in libro Moralium secundo
(cap. 28)
.

Si prophetiae spiritus prophetis semper adesset, David regi de constructione templi consulenti nequaquam Nathan propheta concederet quod post [Col. 0270B] paululum negaret. Unde bene in Evangelio scriptum est: Super quem videris Spiritum descendentem et manentem super eum, hic est qui baptizat (Joan. I, 33). In cunctos namque fideles [Edit. in cunctis namque fidelibus] spiritus venit, sed in solo mediatore semper singulariter permanet: quia ejus humanitatem nunquam deseruit, ex cujus divinitate procedit. In illo igitur manet, qui solus et omnia et semper potest.



Item idem in eodem libro
(cap. 29)
, post pauca.

In his igitur donis, sine quibus ad vitam perveniri non potest, Spiritus sanctus, sive in praedicatoribus suis, seu in electis omnibus semper manet: in illis autem, quibus per ostensionem illius non nostra vita servatur, sed aliorum quaeritur, nequaquam [Col. 0270C] semper in praedicatoribus permanet: quia semper quidem eorum cordi ad bene vivendum praesidet, nec tamen per eos virtutum signa semper ostendit: sed aliquando se eis a signorum ostensionibus subtrahit, ut eo humilius virtutes ejus habeantur, quo habitae teneri non possunt. Mediator autem Dei et hominum homo Christus Jesus, in cunctis eum et semper continue habet praesentem, quia et ex illo idem spiritus per substantiam profertur. Recte ergo et cum in sanctis praedicatoribus maneat, in mediatore singulariter manere perhibetur: quia in istis per gratiam manet ad aliquid, in illo autem per substantiam manet ad cuncta.



Item idem in libro quinto
(cap. 26)
, quod Spiritus sanctus a Patre procedit, et de eo quod est Filii accipiat, [Col. 0270D] ubi intelligitur et ab eo procedere.

Et vocem quasi aurae lenis audivi (Job. IV, 16); quod enim per vocem aurae lenis, nisi cognitio Spiritus sancti designatur, qui de Patre procedens, et de eo quod est Filii accipiens, nostrae tenuiter notitiae infirmitatis infunditur? Qui tamen super apostolos veniens, per exteriorem sonum tanquam per vehementem spiritum demonstratur, cum dicitur: Factus est repente de coelo sonus tanquam advenientis spiritus vehementis (Act. II, 2). Sanctus enim Spiritus, cum se notitiae humanae infirmitatis insinuat, et sonitu vehementis spiritus, et voce aurae lenis exprimitur: quia videlicet veniens et vehemens est, et lenis. Lenis, quia notitiam suam quatenus cognosc [Col. 0271A] utcunque valeat, nostris sensibus temperat: vehemens, quia quantumlibet hanc temperet, adventu tamen suo infirmitatis nostrae caecitatem illuminando perturbat.



Isidorus in libro septimo Etymologiarum
(cap. 3)
, quod Spiritus sanctus a Patre Filioque procedat, sic dicit.

Spiritus sanctus ideo praedicatur Deus, quia ex Patre Filioque procedit: ideo non dicitur genitus, ne duo in Trinitate filii suspicentur: ideo non praedicatur ingenitus, ne duo patres in ipsa Trinitate credantur. Procedens autem dicitur testimonio Domini dicentis, Multa adhuc habeo vobis dicere, sed non potestis portare modo [Apud Isid., quae vobis loquar, sed non potestis illa modo audire]. Veniet autem spiritus veritatis qui a Patre procedit, et de meo accipiet, ille docebit vos omnia (Joan. XXI, 12). Hic autem non solum natura procedit, sed semper ad peragenda divinitatis opera indesinenter procedit. Hoc autem interest inter nascentem Filium, et procedentem Spiritum sanctum, quod Filius ex uno nascitur, Spiritus sanctus ex utroque procedit. Et ideo dicit Apostolus, Qui autem spiritum Christi non habet, hic non est ejus (Rom. VIII, 9).



Item idem in eodem opere
(cap. 4)
, post pauca.

Pater igitur et Filius et Spiritus sanctus Trinitas et unitas. Idem enim unum, idem et tria: in natura unum, in personis tria: unum propter majestatis communionem, tria propter personarum proprietatem. Nam alius Pater, alius Filius, alius Spiritus [Col. 0271C] sanctus: Sed alius quidem, non aliud, quia pariter simplex, pariterque incommutabile bonum et coaeternum. Pater solus non est de alio, ideo solus appellatur ingenitus: Filius solus de Patre est natus, ideo solus dicitur genitus: Spiritus sanctus solus de Patre et Filio procedit, ideo solus amborum nuncupatur Spiritus.



Item idem in libro Differentiarum
(Lib. II, cap. 3)
.

[a 1Kb] Inter personam Patris et Filii et Spiritus sancti ita secernitur, quod Pater nec factus nec natus est, Filius natus non factus, Spiritus vero sanctus, nec natus, nec factus, sed ex Patre Filioque procedens. Proinde Pater aeternitatem habet sine nativitate, Filius nativitatem cum aeternitate, Spiritus [Col. 0271D] vero sanctus processionem sine nativitate. Pater ex nullo exordium ducit, Filius ex Patre originem sumit, Spiritus vero sanctus ex Patre Filioque procedit. Haec tamen a nobis quae dicuntur de Trinitate, ut [Edit utcunque] potest intelligentia humana capere. Nam quis considerare sufficiat ipsius Trinitatis interna mysteria? quomodo Pater et Filius et Spiritus sanctus tres personae sunt, una natura; quomodo Pater ingenitus, Filius genitus, Spiritus vero sanctus nec genitus nec ingenitus, nec creatura esse videatur, sed increatus; quomodo Filius de Patre natus est, Spiritus vero sanctus de Patre procedit, et Filio; quomodo Filius nascendo procedit, Spiritus [Col. 0272A] vero sanctus procedendo non nascitur; quomodo Pater nunquam sine Filio, et tamen sine Filio Pater genuit Filium; quomodo Filius nunquam sine Spiritu, et tamen ait: Nisi ego abiero, paracletus non veniet ad vos (Joan. XVI, 7). Quomodo Filius non de se, sed de Patre est, nec tamen ei est posterior de quo est; quomodo Spiritus sanctus de Patre procedit et Filio, nec tamen ab eis praeceditur, a quibus procedit; quomodo tria unum sunt, et unum tria; quomodo ad se invicem relative tria sunt, essentialiter unum sunt; quis ista consideret, quis ista comprehendat; si enim humanae nativitatis Christi secreta non capimus, divinae naturae mysteria quomodo capiemus?



Item idem in libro Sententiarum
(Lib. I, cap. 17.)

[Col. 0272B] Spiritus sanctus creator est, sicut Pater et Verbum, testante propheta, Spiritus Domini fecit me, et inspiraculum [Edit., spiraculum] omnipotentis vivificavit me (Job XXXVIII, 4). Spiritus sanctus Patris et Filii est, et inde unum sunt Pater et Filius, quia nihil habet Pater quod non habeat Filius. Non enim res una et duorum consubstantialis poterit simul ab eis procedere et simul inesse, nisi unum fuerint [Edit. fuerit] a quibus procedit.



Prosper in libro de Vita contemplativa
(Lib. I, cap. 18)
, quod Spiritus sanctus a Patre et Filio procedat, sic docet.

At cum non solum secundum Apostolum nos [Col. 0272C] oporteat formam praebere fidelibus, sed etiam eos ipsos fideles, qui nobis divinitus instituendi commissi sunt, instruere debeamus de Patre, quomodo solus accipiatur ingenitus, de Filio, quomodo solus dicatur genitus [Edit., quomodo ex ipso sit genitus], et de Spiritu sancto, quomodo ex Patre ac Filio procedens, nec ingenitus possit dici nec genitus, qualiter ista tria unum sunt, et hoc unum non dividatur, sed distinguatur in tria; quemadmodum nec Pater nec Spiritus sanctus, sed solus Filius de solo Patre ineffabiliter natus, hominem totum sine ulla mutatione substantiae suae susceperit, ac se Deum et hominem verum per virtutes passionesque probaverit, comprehendi permiserit, occidi voluerit, tertio die resurrexerit, in coelos hominem de nobis assumptum [Col. 0272D] sua virtute levaverit, suae resurrectionis exemplo nobis regeneratis in se spem feliciter resurgendi praestiterit, membra sua nos fecerit, non credentibus sibi, vel a se recedentibus, supplicium comminatus sit, et adhaerentibus sibi regnum coeleste promiserit. (Cap. 19.) Haec et alia, et sacerdos nosse debet ut doceat, et populus credere ut ea quae doceatur intelligat, dicente Apostolo: Nisi credideritis, non intelligetis (Isa. VII, 9). Unde datur intelligi, quod non fides ex intellectu, sed ex fide intellectus existat, nec qui intelligit credat, sed qui credit intelligat, et qui intellexerit bene agat



[Col. 0273A] [a 1Kb] Vigilius Africanus episcopus Spiritum sanctum a Patre Filioque procedere his verbis demonstrat in libris
(Lib. I post medium)
quos scripsit Constantinopoli in defensionem Leonis papae contra Eutychianistas.

Similiter nobis et de Trinitate quaestionem aliquam moveant, ut quia sunt quaedam propria Patris, quae nec ad Spiritum sanctum [Edit., nec ad Filium, nec ad Spiritum, etc.] pertineant, et sunt quaedam propria Filii, quae nec ad Patrem nec ad Spiritum sanctum pertineant, et sunt etiam Spiritus sancti nonnulla propria, quae nec ad Patrem nec ad Filium pertinere monstrantur, tres a se invicem separatos criminentur catholicos colere deos. Sed ne forsitan inopinata quaestione turberis, audi per singula, suscepti hominis dispensationem, nec ad Patrem, [Col. 0273B] nec ad Spiritum, sed ad solum pertinere [Edit., adverte per singula. Susceptae carnis dispensatio nec ad Patrem pertinet, etc.] Filium: proprie enim Filius, non Pater, de virgine natus est; rursus illa quae saepe audita est vox [Edit., super eum], Hic est filius meus dilectus (Matth. III, 17), nec ad Filium, nec ad Spiritum sanctum, sed ad Patrem pertinet solum; item columbae species quae in Jordane apparuit, et ignearum linguarum multipertita distributio proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius. Proprium Patris est genuisse, et proprium Filii est natum fuisse, proprium vero est Spiritui sancto de Patre Filioque procedere: nec omnino reciprocatur in aliam personam [Col. 0273C] quod est unicuique personae specialiter proprium. Si ergo hac tres personae, habentes singulae proprietates suas, quibus significantius distinguantur, non quibus separentur, unus est Deus; quomodo Filius, salva utriusque naturae proprietate, non unus est Christus?



Proclus Constantinopolitanus episcopus, ad Armenios in epistola adversus haereticos destinata. Spiritum sanctum ab essentia divinitatis inseparabiliter procedere, his verbis edocet.

Fugiamus itaque consilia seductionis, fluenta haereticorum dico perniciosa, Deoque inimica contagia, Arii vesaniam, qui Trinitatem inseparabilem substantiis dividit, Eunomii audaciam, qui naturam incomprehensibilem infra scientiam humanitatis includit, [Col. 0273D] Manichaei [Edd. om. Manichaei], Macedonii rabiem, qui sequestrat ab essentia deitatis Spiritum sanctum inseparabiliter procedentem.

[b 1Kb] Agnellus in epistola ad Nenium, quod Spiritus sanctus a Patre procedat et Filio, sic docet.

Ideo ex Patre Filius, ex Patre et Filio procedit Spiritus sanctus, nec, ut quidam dicunt, duos habet Deus filios, Christum et Spiritum sanctum, sed habet [Col. 0274A] Filium invisibilem sicut ipse invisibilis est; qui ut esset visibilis, corpus nostrae fragilitatis assumpsit: non ut invisibilis esse cessaret, sed ut in ipso Christo invisibilis incredulis permaneret. Nam cum dicit: Beati oculi qui vident quae vos videtis (Luc. X, 23), ergo beati erant Judaei omnes, et hi qui eum crucifixerunt, de quibus per David dicitur: Ipsi vero consideraverunt et conspexerunt me (Psal. XXI, 19). Vides ergo quia invisibilis perseverat, et mente cernitur pura et credula: ergo si invisibilis Pater, invisibilis Filius, invisibilis Spiritus sanctus. Et ut ad hoc te revocem, unde factum est ut hoc de fragili homine doceamus, Tria haec invisibilia, et indivisa, et in unum conglomerata, et virtutis efficacia redundantia, id est vocem genitricem verbi, ex verbo vero [Col. 0274B] simul cum voce procedente efficaciam, quae faciat alterum consulem fieri, alterum trucidari, dic mihi, Ariane, ista tria unum sunt, an non? Si unum non sunt, divide vocem a verbo, et efficaciam a voce et verbo. Quod si hoc in fragili homine ita unum sunt tria, vox, et verbum, et efficacia; tres quidem personae sunt, sed una subsistendi potentia. In homine fragilissimo, ut diximus, haec sit tanta potentia, quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens virtus, qui est Spiritus sanctus.



Cassiodorus in expositione psalmi L, quod Spiritus sanctus a Patre Filioque procedat, sic dicit.

Redde mihi laetitiam salutaris tui, et spiritu principali confirma me (Psal. L, 14). Nec incassum putemus, [Col. 0274C] quod vir sanctus, et cordis illuminatione radiatus, tertio Spiritum nominavit, nisi quia individuae Trinitati devotus concedi sibi ab ea veniam postulavit. Spiritus enim, quantum ad essentiam divinitatis, et Pater et Filius et Spiritus sanctus recte unus dicitur Deus: sed pro distinctione personarum, proprium est Patri quod naturaliter sine initio ante saecula genuit Filium, proprium est Filio quod naturaliter a Patre genitus est, proprium est Spiritui sancto quod a Patre et Filio procedit. Quae ineffabili charitate atque cooperatione eorum consubstantialis aeternitas et potestas omnia facit quae vult in coelo et in terra. Sed quamvis haec incomprehensibilia atque inexplicabilia ita sunt nobis nunc esse noscantur, tamen a nonnullis patribus corporalium [Col. 0274D] et simul existentium rerum talis similitudo proponitur. Invenimus enim in sole tres istas proprietates, prima ipsa est substantia corporalis quod sol est, deinde splendor ejus qui in ipso permanet, tertio calor qui ab splendore ejus usque ad nos pervenit. Quae hoc modo, si tamen tantae rei similitudo potest aliqua reperiri, arbitror aestimanda, ut quod est in [Col. 0275A] sole substantia corporalis, ita intelligatur in Trinitate quodammodo persona Patris, et quod est in sole splendor ejus, hoc sit in Trinitate persona Filii, sicut Apostolus dicit: Splendor gloriae ejus (Hebr. I, 3), quod autem est in sole calor, hoc sit in Trinitate persona Spiritus sancti, sicut legitur, Quis se abscondet a calore ejus (Psal. XVIII)? Datur etiam aliud exemplum incorporalium rerum, hoc est de anima, quae ad imaginem et similitudinem Dei facta cognoscitur. Anima igiturest ipsa substantia incorporea rationalis, in qua inest intellectus et vita ejus. Quod ergo est in anima substantia, hoc intelligatur, si dici fas est, in Trinitate persona Patris; quod autem est in anima virtus et scientia, hoc intelligatur in Trinitate Filius, qui est Dei virtus, et Dei sapientia, et quod [Col. 0275B] est in anima vivificandi proprietas, hoc et in Trinitate intelligatur Spiritus sanctus, per quem vivificandi opus multis locis praedicatur impleri, sicut ait Petrus Apostolus in epistola sua: Mortificatus carne, vivificatus autem spiritu (I Petr. III, 18). Item Apostolus: Littera occidit, spiritus autem vivificat (II Cor. III, 6); et in Evangelio Dominus ait: Spiritus est qui vivificat, nam caro non prodest quidquam (Joan. VI, 64). Haec autem quae diximus, tria singulariter sequestrata nullatenus inveniuntur, quamvis intellectus noster ea distincta possit advertere: sed ita naturaliter sunt unita, ut dum unum horum se obtulerit, simul tria semper occurrant. Sic per has similitudines tantae rei aliqua nobis imaginatio veritatis aperitur. Sunt et haec et alia Patrum disputatione [Col. 0275C] similia. Sed quae nunc carnis infirmitas ad liquidum vetat intelligi, tunc praestantius poterunt comprehendi, quando in majestate sua divinitatem viderint quicunque beati sunt. Quod qui desiderat plenius agnoscere, sancti Hilarii, sancti Ambrosii et sancti Augustini libros [Apud Cassiod., libros Trinitatis] non desinat lectitare. Haec enim res ad disputandum quam magna tam longa est. Nam et beatus Hieronymus adversus haereticos in hoc psalmo luculenter et breviter de Trinitate disseruit.



Item idem psalmo sexagesimo primo.

Ab ipso enim salutare meum (Psal. LXI, 4), id est unigenitus Filius, qui recte credentibus salutaris existit; ab ipso enim cum dicitur, Filius significatur. Haec enim propria unus Deus sancta Trinitas habet, quod Pater ingenitus, Filius genitus, Spiritus [Col. 0275D] sanctus a Patre et Filio procedit: hoc fides integra, [Col. 0276A] hoc catholica profitetur Ecclesia. Bene itaque Idithum Deo subditum te esse profiteris, a quo inaestimabile beneficium te suscepisse testaris. Sed ut sanctum verbum una atque aequabili veneratione coleretur, intende quid sequitur: Etenim ipse est Deus meus et salutaris meus: adjutor meus, non movebor amplius (Ibid. III). Dixerat superius a Patre genitum salutis auctorem; nunc qui si iste salutaris trina confessione complectitur. Primo ne minorem crederes, dicit: Ipse est Deus meus, sicut supra de patre Deo [Edd., Deum] dicit; aequalitas enim summi nominis substantiam et potentiam unitatis ostendit. Unde pater Augustinus in libro quinto decimo (cap. 3) de Trinitate ita dicit: Ratione etiam reddita intelligentibus clarum est, in substantia veritatis non [Col. 0276B] solum Patrem Filio non esse majorem, sed nec ambos simul aliquid esse majus quam solum Spiritum sanctum, aut quoslibet duos in eadem Trinitate majus esse aliquid quam unum, aut omnes simul tres majus aliquid esse quam singulos. Sic perfectam atque singularem naturam sanctae Trinitatis mirabili veritate demonstravit.



Prudentius in libro contra Marcionistra
(Harmartigenia, v. 931)
, metro heroico.


O Dee cunctiparens, animae dator, o Dee Christe,
Cujus ab ore Deus subsistit Spiritus unus.



Item idem in libro Hymonorum
(Cathemerinon, hymno 6, v. 5)
, metro iambico.


   O Trinitatis hujus
[Col. 0276C] Vis una, lumen unum,
Deus ex Deo perennis,
Deus ex utroque missus.



Item idem in libro Hymnorum
(hymno 5, v. 5)
, metro choriambico, quod Asclepiadeum nominatur.


   Inventor rutili dux bone luminis,
Qui certis vicibus tempora dividis,
Merso sole chaos ingruit horridum,
Lumen redde tuis, Christe, fidelibus.


   (Ibid., v. 157) Per Christum genitum, summe Pater, tuum,
In quo visibilis stat tibi gloria,
Qui noster Dominus, qui tuus Unicus,
Spirat de patrio corde Paraclitum.
   Per quem splendor, honor, laus, sapientia,
Majestas, bonitas, et pietas tua
[Col. 0276D] Regnum continuat nomine triplici,
Texens perpetuis saecula saeculis.




[Col. 0275]
THEODULFI AURELIANENSIS EPISC. FRAGMENTA SERMONUM ALIQUOT.

[Col. 0275D] Ad virtutes difficile consurgimus, ad vitia sine labore delabimur. Ista enim prona, illa ardua sunt. Grandes enim sudores perpetimur ut ad coelum conscendere [Col. 0276D] valeamus. Quemadmodum ad virtutum tendentes culmen non a summis inchoant, sed a modicis, ut sensim ad altiora pertingant; ita et qui [Col. 0277A] dilabuntur ad vitia non statim a magnis criminibus incipiunt, sed a modicis assuescunt, et sic in maximis proruunt. Nihil prodest admixto malo agere bonum, sed prius est cohibendum a malo, deinde exercendum bonum. Hoc enim indicat propheta cum dicit: Quiescite agere perverse, discite benefacere (Isa. I, 16). Prius vitia exstirpanda sunt in homine, deinde inserendae virtutes. Nam cohaerere et conjungi non potest veritas cum mendacio, pudor cum petulantia, fides cum perfidia, castitas cum luxuria. Luxuria vero carnis ideo notabilis est omnibus, quoniam statim per se turpis est: et tamen pensante Deo, superbia minor est. Sed qui detinetur superbia et non sentit, labitur carnis luxuria, ut pro hac humilietur, et a confusione surgat et a [Col. 0277B] superbia. Omnis peccans superbus est, eo quod faciendo vetita, contemptim habeat divina praecepta. Recte ergo initium omnis peccati superbia, quia nisi praecesserit mandatorum Dei inobedientia, transgressionis non sequitur culpa. Superbia sicut origo est omnium criminum, ita ruina cunctarum virtutum. Ipsa est enim in peccato prima, ipsa in conflictu postrema. Haec enim aut in exordio mentem per peccatum prosternit, aut novissime de virtutibus dejicit. Inde et omnium peccatorum est maxima, quia tam per virtutes quam per vitia humanam mentem exterminat; ex culpa superbiae plerumque in abominandam carnis immunditiam itur, nam alterum pendet ex altero. Sed sicut per superbiam mentis itur in prostitutionem libidinis, ita per [Col. 0277C] humilitatem mentis salva fit castitas carnis. Deus autem nonnunquam dejicit occultam mentis superbiam per carnis manifestam ruinam. Libidinis nasci immunditiam de animi occulta superbia, exemplo primi hominis aperitur; qui mox ut per superbiam contra Deum tumuit, statim carnis libidinem sensit, et pudenda operuit. Nonnunquam gemino vitio Christianus a diabolo appetitur, et occulto per elationem, et publico per libidinem; sed Dei servus discrete utrumque pensans sic cavet libidinem, ut non incurrat elationem, et sic tremit elationem, ut non resolvat animum ad libidinem. Luxuriosis atque superbis daemones plus fautores existunt, dumque in caeteris vitiis spiritus maligni deserviunt, his tamen majori familiaritate junguntur, eisque amplius [Col. 0277D] juxta desiderium famulantur. Principaliter his duobus vitiis diabolus humano generi dominatur, id est, per superbiam mentis et luxuriam carnis. Unde et Dominus ad Job loquitur de diabolo dicens: Sub umbra dormit, in secreto calami, in locis humentibus (Job XL, 16); per calamum enim inanis superbia, per loca humentia carnis demonstratur luxuria; per haec enim duo vitia diabolus humanum possidet genas, vel dum mentem in superbiam erigit, vel dum per luxuriam carnem corrumpit. Ex corde enim primum fornicationes sunt auferendae, ut non prorumpant in opere. Hinc est quod per prophetam dicitur: Accingite lumbos vestros super ubera vestra (Isa. XXXII, 11); hoc est in corde libidines resecate. [Col. 0278A] Quando ergo impulsu daemonum mens ad delectationem fornicationis impellitur, divini judicii etiam et aeterni tormenta incendii ante oculos proponantur: quia nimirum omnis poena tentationis gravioris supplicii formidine coercetur; recordatio ardoris gehennae ardorem excludit luxuriae. A Deo datur continentia, sed petite et accipietis. Tunc autem tribuitur, quando Deus gemitu interno pulsatur. Amanda est pulchritudo castitatis, cujus gustata delectatio dulcior invenitur quam carnis. Castitas enim fructus suavitatis est, pulchritudo inviolata sanctorum, sanitas corporis, securitas mentis. Nam qui se continentiam habere confidit, et ab aliis terrenis desideriis se non subtrahit, quamvis hunc luxuria carnis non polluat, diversa tamen mundanae conversationis [Col. 0278B] operatio maculat. Omne tamen peccatum per poenitentiam recipit vulneris sanitatem. Non potest quisquam spiritalia bella transire, nisi prius edomaverit ardorem cupiditatis. Non potest ad contemplandum Deum mens esse libera, quae cupiditatibus hujus mundi incumbit. Omni peccato pejor est avaritia, et amor pecuniarum. Unde et per Salomonem dicitur: Nihil est scelestius quam amare pecuniam (Eccli. X, 10); cupiditas omnium criminum materia est. Unde et Apostolus ait: Radix omnium malorum est cupiditas (I Tim. VI, 10). Si ergo succiditur radix criminum, non pullulant caeterae soboles peccatorum. Cupiditas enim Christum vendidit, vendidit vitam, comparavit mortem: nec mirum, quia morientes inferni ignibus deputantur, qui viventes [Col. 0278C] flammam cupiditatis suae non exstinxerunt. Utile est cavere gulam ciborumque concupiscentiam. Quid enim tam noxium quam ut animus serviat ventri et escis, quae sunt destruenda, testante Apostolo: Deus autem et hunc et haec destruet (I Cor. VI, 13). Non ad luxuriam nec ad satietatem, sed tantummodo ut corpus sustentetur ad opus Dei, epulis est utendum. Sicut enim omnes carnales cupiditates abstinentia resecantur, ita omnes animae virtutes edacitatis vitio destruuntur. Neque enim potest quispiam virtutum perfectionem attingere, nisi prius edomaverit ventris ingluviem. Nemo potest dominari caeteris vitiis, nisi prius restrinxerit vitium gulae. Non potest quisquam a semetipso facile spiritus immundos expellere, nisi per abstinentiam gulae. Tunc enim hostes [Col. 0278D] qui extra nos sunt a nobis fortius superantur, cum prius quae intra nos sunt vitia exstinguuntur. Nam frustra foris agit bellum, qui intus habet periculum. Escae crapulam, potus ebrietatem generat. Ebrietas autem perturbationem gignit mentis, furorem cordis, flammam libidinis. Ebrietas ita mentem alienat, ut ubi sit nesciat. Unde et in Proverbiis, Potentes, inquit, iracundi sunt: vinum non bibant, ne cum biberint, obliviscantur sapientiam (Prov. XXXI, 5). Plerisque laus est multum bibere et non inebriari. Audiant hi adversum se prophetam dicentem: Vae qui potentes estis ad bibendum vinum, et viri fortes ad miscendam ebrietatem (Isa. V, 22). Vino multo deditos, et luxuriose viventes, Isaias sic arguit dicens: [Col. 0279A] Vae qui consurgitis mane ad ebrietatem sectandam, et potandum usque ad vesperam, ut vino aestuetis (Isai. V, 11). De talibus alio in loco dicitur: Vae tibi, civitas, cujus rex juvenis est, et cujus principes mane comedunt(Eccli. X, 16). Multi etiam a mane usque ad solis occubitum ebrietati et gulae voluptatibus serviunt, nec intelligunt cur nati sunt, sed consuetudine belluina detenti, luxuriae tantum tota die epulisque inserviunt. Clamat Joel propheta his qui ebrietati serviunt, dicens: Expergiscimini ebrii et flete, et ululate omnes qui bibitis vinum in dulcedine (Joel. I, 5). Sollicite igitur cum discretione moderanda est carnis cura, ne quid nimis: nam quidquid nimis et ultra modum est, perniciosum est; quidquid autem cum modo et temperamento fit, [Col. 0279B] salutare: in omni opere ergo modum et temperamentum oportet habere. Ideo alia sunt praecepta quae dantur fidelibus communem in saeculo vitam degentibus, atque alia saeculi hujus renuntiatoribus. Illis enim dicitur ut sua omnia bene gerant, istis ut sua omnia derelinquant: ad perfectum enim non sufficit abnegatis omnibus suis, nisi et seipsum abneget secundum Evangelium, id est, nisi voluntates proprias relinquat ac moribus pravis renuntiet: ut qui erat superbus, sit humilis; qui erat adulter, sit castus; qui erat iracundus, esse studeat mansuetus; qui erat animosus, patiens esse contendat; qui avarus, sit largus; qui contra proximum suum odio vel invidia tabescit, dilectionem Dei et proximi puram in corde retineat. Sicque singulis vitiis singulas [Col. 0279C] virtutes contrarias opponat, et bonis se moribus adornare studeat, ut de vitiis veniam et de bonis actibus praemium mereatur. Namque Dominus ait: Qui vult venire post me abneget semetipsum (Matth. XVI, 24). Ergo qui non rigida intentione professionem monachi sectantur, quanto superni amoris propositum dissolute appetunt, tanto proclivius ad mundi amorem denuo reducuntur. Nam professio non perfecta praesentis vitae repetit desideria, in quibus etsi nondum se opere jam alligat, tamen cogitationis amore: ideo malis est bonum cogitationibus fortiter repugnare. Qui enim ad hoc professionem sanctitatis praetendit ut aliis quandoque praeesse desideret, iste non discipulus Christi, sed pravitatis sectator existit, quia non pro Deo, sed pro saeculi [Col. 0279D] amore portare studet crucis Christi laborem. Qui mundum deserunt, sed tamen virtutes praeceptorum sine cordis humilitate sequuntur, isti quasi de excelso graviter corruunt, quia deterius per virtutum elationem dejiciuntur, quam per vitia prolabi potuissent. Omnis Dei servus de suis meritis non debet attolli, dum posse videat ex inferioribus sibi praelatiores alios fieri. Semper conscientia servi Dei humilis esse debet et tristis, scilicet, ut per humilitatem non superbiat, et per utilem moerorem cor ad lasciviam non dissolvat. Dei servum sine intermissione legere et operari oportet, ne forte mentem otio deditam spiritus fornicationis subripiat. Cedit enim labori voluptas, animum autem vacantem cito [Col. 0280A] praeoccupat. Contuere Salomonem per otium multis fornicationibus involutum, et per fornicationis vitium usque in idololatriam lapsum. Hi vero qui pro Dei timore saeculo renuntiant, et tamen curis rerum saecularium implicantur, quanto se rerum studiis implicant, tanto se divinae subtrahunt charitati. Qui simul et terrenis parere curis et divinis se exercere student, utrumque complecti non valent, sicut Christus ait: Nemo potest duobus dominis servire (Matth. VI, 24). Nisi enim prius a secreto cordis expellatur importuna saecularium multitudo curarum, anima quae intrinsecus jacet nequaquam resurgit. Arguitur eorum tepor qui, Deo vacare volentes, mundoque renuntiant, et curas proprias aspernantur, sed dum propinquorum utilitates procurant, a Dei amore se [Col. 0280B] separant. Vir spiritualis prodesse debet suae propinquitati, tamen cavere ne dum illis gratiam carnis praestare studet, ipse a spirituali proposito non declinet. Multi enim monachorum amore parentum non solum terrenis curis, sed etiam forensibus jurgiis involuti, et pro suorum temporali salute suas animas perdiderunt. Sicut nostra nobis non odienda est anima, sed ejus carnales affectus, ita nec parentes a nobis odiendi sunt, sed eorum impedimenta, quae nos ab itinere recto praepediunt. Dum tamen Dominus ita praecepit a nobis parentes odiri sicut animas nostras. Nemo enim perpendere potest, quanti sit ponderis declinare a bono et facere malum, nisi prius toto mentis annisu convertitur ad Deum. Tripertitum describitur esse uniuscujusque [Col. 0280C] conversi profectum, id est, primum corrigendi a malo, secundum faciendi bonum, tertium consequendi boni operis praemium. Ideoque festinare debet ad Deum poenitendo unusquisque dum potest, ne si dum potest noluerit, cum tarde voluerit, omnino non possit. Proinde propheta ait: Quaerite Dominum dum inveniri potest, invocate eum dum prope est (Isa. LV, 6). Et ubi inveniri potest, nisi in hac vita, in qua etiam prope est omnibus invocantibus se in veritate Jesus Christus Dominus noster, qui omnibus in se veraciter fideliterque credentibus vitam et gloriam sempiternam praeparabit?



DE OMNIBUS ORDINIBUS HUJUS SAECULI.

Quoniam peccatum quodcunque delectat aut subripuit, [Col. 0280D] sit nobis in memoria; quod jam deleta sunt peccata nostra, non perdamus praemium sanguinis Christi, nec maculemus stolam animae per iniquitatem, aut rapinam, aut concupiscentiam. Jacuimus, jam erecti sumus; vulnerati fueramus, jam sumus sanati: non erit excusatio. Qualescunque diabolus ad malum potest invitare, non potest trahere; delectationem infert, non potestatem; consilium ingerit, non conflictum. Nunc ergo propter partum beatae Mariae, sit mihi sermo ad virgines, sive ad viros, sive ad feminas, sive ad viduas, sive potentes, sive pauperes, sive servos, non est apud Deum nisi meritorum discretio. Audite me itaque quicunque dono Christi in corpore virgines estis, generaliter loquor [Col. 0281A] ad omnes. Audite me itaque quicunque se agnoscit esse quod dico, studeat ut et corde sit virgo: sic gaudeat de lucro corporis, ut non habeat damnum animae: gaudeat tamen de tam pretioso dono Christi, gaudeat cum humilitate, fleat cum pietate, agat gratias quia tantam felicitatem in integritate portat, laetetur quia secuturus est Agnum quocunque ierit: si tamen in ore ejus, sicut legimus in Apocalypsi, mendacium non inveniatur, oret pro perseverantia, ut non illi qualiscunque delectatio saeculi, aut invidia diaboli, tantum donum tollat, tantam claritatem innubilet, tantum nitorem infuscet, teneat fortiter, non perdat rem irreparabilem, non uno momento delectationis amittat gratiam corporis: non contrahat turpitudinem animae [Col. 0281B] per pulchritudinem formae corruptae; non illum concupiscentia vincat. Si me audierit, permanet; quod si non audierit, amissurus est quod nunquam reparaturus. Iterum ad vos mihi sermo est. Qui conjuges habetis, moneo ut caste habeatis. Nam Elisabeth, quae longaevis temporibus caste cum marito vixerat, et ambo fideles ante Deum fuerant, meruit jam de mortuo semine habere filium, qui et sanctitatem parentis ornaret et praedicatione multos infideles converteret. Iterum vobis loquor quae estis viduae, custodite viduitatem, non estote verbosae, sed cum silentio exspectate Dominum, qui pupillum et viduam suscipiet. Sed bona vidua illa quae in oratione est, et humilitate, in eleemosynis prompta. Si certe unde faciat non habet, voluntatem bonam et [Col. 0281C] sinceram cogitationem habeat. Mulieres, non maledicite, non jurate, non estote promptae ad loquendum. Forte dicitis importunum esse quod ista dico: non mihi facere [Forte, tacere] licet; plus timeo illum qui jubet quam illum qui detrahit. Ego dico, qui agnoscit, emendet; qui in se non recognoscit, gaudeat, et teneat, ut aliis pro salute dicere possit. Nunc jam ad vos loquor, poenitentes, qui poenitentiam in ecclesia accepistis et agitis, perseverate in fletu, in compunctione docte plangite. Quid est docte plangite? non quaerite in oratione temporalem rem, sed aeternam beatitudinem, remissionem peccatorum: qui sic orat, ipse docte plangit. Non cadant ad terram inanes lacrymae vestrae, quia verax est ille qui per Prophetam dicit: Posui lacrymas [Col. 0281D] meas in conspectu tuo (Psal. LV, 9). Vos modo satis debetis Deum amare, et de timore jam ad dilectionem transire. Quia legimus in Evangelio de peccatrice illa, cui multum dimittitur, multum dilexit (Luc. VII, 47), et ideo multum debetis diligere Deum, qui vos exspectando, et non puniendo, ad poenitentiam perducere dignatus est. Nunc vero ad vos sermo est, pauperes. Vos dico pauperes qui mendicatis, qui de eleemosynis Christianorum vivitis, [Col. 0282A] consolamini; tribulatio vestra convertetur in laetitiam et dolor vester in gaudium. Non vobis sit ingratum quod mendicatis, nec ideo in corde vestro aliquid contra Dominum dicatis. Quia ille justus et pius est in omnibus operibus suis, et te ideo fecit pauperem, ut sufferendo inopiam, aeternam vitam acquireres, et divitem ideo fecit, ut dum tibi superflua daret, remedium peccatis acquireret: et ideo patientes estote, exspectate Dominum. Etiam ad vos mihi sermo est, servi, quicunque dominos carnales habetis, quicunque servitii conditionem habetis, obedite dominis vestris, diligite ex corde, non ad oculum servientes, sed ministerium ex amore facientes. Quia et illos Deus constituit, ut vobis dominentur, et vos ut serviatis; bene servite, quia de [Col. 0282B] bono servitio mercedem habebitis; si boni fueritis, meliores eritis dominis malis. Quia apud Dominum anima uniuscujusque non est de nobilitate discernenda, sed opere; nec genere, sed actione. Ideo nunc ad omnes mihi sermo fuit, quia Christus pro nobis mortuus est: et ideo servate quae dixi ut de vobis fructum habeam, et vos omnes in coelestibus, ubi frumenta congreganda sunt, misericors Dominus intromittat, qui vivit et regnat in saecula saeculorum. Amen.

[a 1Kb] Vis nunc, charissime frater Desideri, ut tibi quasi de luminaribus firmamenti, quae toto mundo refulgeant, pauca de scriptoribus, qui nobis multa de obscuritatibus, quae propter carnalem intelligentiam impediunt ad splendorem considerationis spiritualem [Col. 0282C] proferre potuerunt manifestissime? Dicam, ut vereor, Susannae Helciae filiae in me sententiam, iniquo judicio presbyterorum dicentis ne impleatur: angustiae sunt mihi undique, et mihi similiter sunt angustiae? Si enim voluero ex his reprehendere, adversarios atque inimicitias ubique concitabo; si autem voluero, quod postulasti nunquam invenies, sed cujus tam voluntatem condemnari, quam multorum consilium transire, vel despicere esse videtur. Qui unusquisque eorum in Scripturis sanctis diligenter laudare meruit. Sed omnes leniter leviterque cum omni amore tanquam ut utrumque pacifice impleam augustissimus episcopus volans per montium culmina, quasi aquila, ea quae in montium radicibus fiunt, non considerans multa coelorum spatia, [Col. 0282D] terrae situs, et aquarum circulum, claro sermone pronuntiet. Qui enim in lignum fructuosum ascendere vult, paulatim ad superiora et majora carpere festinat, ramos autem proximos parvulis relinquunt [Forte, relinquit]. Nos autem parvuli sumus. Obsecro vos, fratres dilectissimi, ut erga subditarum plebium profectum et emendationem vigilantissima cura laboretis.




[Col. 0283]
THEODULFI CARMINA.



LIBER PRIMUS [a 1Kb] PARAENESIS AD JUDICES.


[Col. 0283A] Judicii callem censores prendite justi,
   Et vestri spernant avia curva pedes.
Hoc iter ad coelum ducit, trahit illud ad umbras,
   Hoc pia vita tenet, mors habet illud hians.
Ergo cavete viri scatebras Acherontis adire,
   Quo Styx Cocyti, quo furor omnis inest.
At, paradise, tuis nil gratius aedibus exstat,
   Quo mala nulla insunt, quo bona cuncta manent.
Si mihi mille forent centeno in gutture linguae,
   Aerea vox cunctis ferrea verba daret,
Non possem, fateor, tot promere sedis amoenae
   Gaudia, quae capiunt qui bene jura tenent.
Sed neque poenarum percurrere monstra loquendo
   Possem, quae patitur fraudis amica cohors
Judicio pietas, pietati industria detur,
   [Col. 0283B] Quo teneant nullum munera saeva locum.
Hoc veteris clamat peragendum pagina legis,
   Nullius hoc vatum lingua beata tacet.
Hoc evangelicus lituus per compita mundi
   Mugit, apostolicus hoc quoque sermo tonat.
Haec patriarcharum res vexit ad ardua nomen,
   Inde prophetarum sancta caterva cluit.
Quique ducum ac regum hoc sanctum limite callem
   Obtinuit, potitur omnibus ille bonis.
At qui errore duce scabrosa per avia vecti
   Hanc liquere viam, hos bona cuncta simul.
Numinis interpres Moses fidissimus almi
   Conloquio fruitur plebe stupente Dei.
Ille quaterdenis eremi per devia lustris
   Divitem opum populum rexit honore Dei,
[Col. 0283C] Semper amans aequum, semper fera praemia temnens,
   Exemplo et verbis norma salutis erat.
Maternis Samuel natus votisque fideque,
   Illius et dono qui bona cuncta creat.
Tempus qui ante facit quae tempore condita monstrat,
   Cui simul est praesens quod fuit et quod erit.
Omne genus fraudis sprevit bona cuncta secutus.
   Nec pretio est usus, vilis aselle, tuo.
Quid referam resono modulantem carmine regem,
   Qui tota studuit mente placere Deo?
Cui bene cuncta simul parent in laude tonantis,
   Ars, caro, mens, plectrum, vox, lyra, corda, chorus?
[Col. 0284A] Cantibus et gestis, et totis nisibus iste
   Probra cavenda monet, jura tenenda docet.
Justus, ait, Dominus moderati juris amator,
   Cujus ovans vultus omnia justa videt.
Hic ita censores pravos his vocibus hiscens
   Admonet, et monitis talibus ora movet.
Ut quid judiciis totiens instatis iniquis,
   Et fera peccantum sumitis ora simul?
Pauperis ad causam concurrite, sive pupilli,
   Et miser et pronus justificatus eat.
Vos inopes manibus peccantum demite diris.
   Huic prolixa stylo talia plura canit.
Hujus in immensum veneranda potentia tendit,
   Quivit heri felix qui pater esse sui.
Hic adversorum crebra est fornace recoctus.
   [Col. 0284B] Hinc virtute cluit, exsuperat vitia.
His ejus quoniam caruit clarissima proles,
   Hinc laeva dextrum mente reliquit iter.
Quo mage vomer humum subjectam sauciat uncus,
   Est hinc spina minus, hinc mage parta seges.
Rex fuerat sapiens, legum et moderamine justus,
   Femineis captus ni foret hic laqueis.
Heu bona tot linquens tanta est ab probra volutus,
   Nectar dulce meri sic male perdis acor.
Crevit et Ezechiae venerandi gloria regis,
   Justitiae meritis et pictatis ope.
Cui tria Cunctipater voluit superaddere lustra,
   Mortis et occasu cui pia vita redit.
Edocet hic populum patrias edicere leges,
   Et fugere erroris impedimenta mali.
[Col. 0284C] Fregit in excelso compostum monte Chelydrum,
   Vitae hic causa prius, postmodo mortis erat.
Sic medici scalpro qui se transfigit acuto,
   Inde salus aliis, huic venit atra lues.
Haec tibi Josias fuit observantia princeps,
   Haecque celebre tulit nomen ad alta tuum,
Impia qui sceleris demis monumenta vetusti,
   Et patrias leges qua potes usque novas.
Qui decedenti datus ei pia gloria regno,
   Quem vespertini temporis ordo dedit.
Sic ostrum limbus, sic claudit prandia vinum,
   Post fructus anni pinguis oliva viget.
Ingens turba patrum quibus hoc opus instituendum est,
   [Col. 0284D] Quos pia lex retinet, quosque referre mora est.
[Col. 0285A] Saepe ego pollicitis censores linquere cerno
   Jura, aurumque avido gutture et ore sequi.
Saepe ego ne capiant studeo revocare volentes.
   Sunt mage quis velle est, cui modo nolle minus,
In rivos dum quis spatiosum diribet amnem,
   Pars minor in rivis, major in amne fluit.
Saepe ego dum pravos de talibus arguo rebus,
   Hac sibi clam dicunt me quoque sorte parem.
Saepe etiam tales cum non sint, suspicor esse:
   Cum mihi sint plures, hac lue liber ero.
Non potis est morbis artarier omnibus aeger,
   Saltem una e multis pestis abesse potest.
    [a 1Kb] Praefectura mihi fuerat peragenda tributa,
   Resque actu grandes, officiumque potens.
Nulli vi, studiisque piis, armisque secundus
   [Col. 0285B] Rex dedit hanc Carolus, primus ad omne bonum.
Cui parent Walis, Rhodanus, Mosa, Rhenus et OEnus,
   Sequana, Visurgis, Wardo, Garumna, Padus,
Rura, Mosella, Liger, Vulturnus, Matrona, Ledus,
   Ister, Atax, Gabarus, Olitis, Albis, Arar.
Quo synodus clerum, populum lex stringeret alma,
   Duxque foret cunctis regula calle suo.
Ecclesiae sanctus matris quo cresceret ordo,
   Urbibus et validis mosque decorque pius,
Quas Arar, et Wardo, Rhodanus quas alluit acer,
   Elauris, sive his connumerandus Atax,
Quasque Alpes Latio, Libya discriminat aequor,
   Quasque Pyrenaeus orbe ab Ibere tuo,
Seu quas Lugdunum Arcturo aut Aquilone revellit,
   Resque Aquitana tuis pulchra Tolosa locis.
[Col. 0285C] Haeserat hac nobis Laidradus sorte sodalis,
   Cederet ut magnus hac relevante labor.
Noricus hunc genuit, hunc tu Lugdune futurum
   Pontificem speras relligionis ope.
Arte cluit, sensuque viget, virtute redundat.
   Cui vita ad superam transitus ista manet.
Jam Lugdune tuis celsis post terga relictis
   Moenibus, aggredimur causa quod optat iter.
Saxosa petimus constructam in valle Viennam,
   Quam scopuli inde arctant, hinc premit amnis hians.
Inde Valentinis terris urbique jacenti,
   Rupee nos dedimus hinc Morenate tibi.
Post et Arausinas terras, et Avennica rura
   Tangimus, et fines quos tenuere Getae.
[Col. 0285D] Inde Nemausiacas sensim properamus ad arces,
   Quo spatiosa urbs est, resque operosa satis.
Hinc Madalona habuit laevam, Sextantio dextram:
   Hic scabris podiis cingitur, illa mari
Quis bene transitis, Agathem mox parte sinistra
   [Col. 0286A] Liquimus, et nosmet tecta Beterris habent.
Mox sedes Narbona tuas, urbemque decoram
   Tangimus, occurrit quo mihi laeta cohors,
Relliquiae Getici populi, simul [b 1Kb] Hespera turba
   Me consanguineo fit duce laeta sibi.
Inde revisentes te Carcassona, Redasque,
   Moenibus inferimus nos cito Narbo tuis.
Undique conveniunt populi clerique catervae,
   Et synodus clerum, lex regit alma forum.
Quis bene compositis, nos tandem opulenta recepit
   Urbs Arelas, cives quam statuere sui.
Urbs Arelas, aliis quae pluribus urbibus exstat,
   Prima gradu tamen est, Narbo, secunda tibi.
Quo synodo cleri, legum moderamine plebis
   Pectora contudimus juris et artis ope.
[Col. 0286B] Massilia Argolica nos cepit condita gente;
   Arvum et Aquinae urbis, sive, Cavelle, tuum.
Ast alias lustrare vetat per singula casus,
   Quarum nos populus quo sumus omnis adit.
Aequoris insani fera quas vicinia laedit,
   Aere corrupto et tabidus efflat odor.
Quasque levant colles, aut vallis strangulat ima,
   Quas fera pulsat hiems, grando, pruina, nives.
Illic et dumis, et acutae stramine cautis,
   Abruptisque cavis continuatur iter.
Ima tenent valles, tendunt ad nubila montes,
   Praecipites amnes montis ab arce ruunt.
Magna catervatim nos concio saepe frequentat,
   Aetas quos dicat sexus et omnis habet,
Parvulus, annosus, juvenis, puer, innuba, caelebs,
   [Col. 0286C] Major, ephebus, anus, masque, marita, minor.
Quid moror? instanter promittit munera plebes,
   Quodque cupit, factum, si dabit, esse putat.
Hoc animi murum tormento frangere certant,
   Ariete quo tali mens male pulsa ruat.
Hic et crystallum, et gemmas promittit Eoas,
   Si faciam alterius ut potiatur agris.
Iste gravi numero nummos fert divitis auri,
   Quos Arabum sermo, sive character arat,
Aut quos argento Latius stylus imprimit albo,
   Si tamen acquirat praedia, rura, domus.
Clam nostrum quidam submissa voce ministrum
   Evocat, ista sonat verba sonanda mihi:
Est mihi vas aliquod signis insigne vetustis,
   Cui pura et vena, et non leve pondus inest
[Col. 0286D] Quo caelata patent scelerum vestigia Caci,
   Tabo et stipitibus ora soluta virum.
Ferrati scopuli, variae seu signa rapinae,
   Humano et pecudum sanguine tactus ager.
Quo furor Herculeus Vulcanidis ossa retundit,
   [Col. 0287A] Ille fero patrios ructat ab ore focos.
Quove genu stomachum, seu calcibus ilia rumpit,
   Fumifluum clava guttur et ora quatit.
Illic rupe cava videas procedere tauros.
   Et pavitare iterum post sua terga trahi,
Hoc in parte cava, planus cui circulus ore est,
   Nec nimium latus, signa minuta gerens,
Perculit ut geminos infans Tyrinthius angues,
   Ordine sunt etiam gesta notata decem.
At pars exterior crebro usu rasa politur,
   Effigiesque perit attenuata vetus,
Quo Alcides Calydonque amnis, Nessusque diformis
   Certant pro specie Dejanira tua.
Inlita Nessaeo feralis sanguine vestis
   Cernitur, et miseri fata pavenda Lychae.
[Col. 0287B] Perdit et Antaeus dura inter brachia vitam,
   Qui solito sterni more vetatur humo.
Hoc ego sum domino (dominum me forte vocabat)
   Laturus, votis si favet ille meis.
Pars numerosa subest populi, matrum atque virorum,
   Infantum, juvenum, sexu ab utroque simul:
Quos pater et genitrix sub libertatis honore
   Liquere, ex illo libera turba manent.
Quorum si chartas vitiem, vase ille vetusto,
   His ego, tu donis mox potiere meis.
Alter ait, mihi sunt vario fucata colore
   Pallia, quae misit, ut puto, torvus Arabs.
Quo vitulus matrem sequitur, quo bucula taurum,
   Concolor est vitulo bucula, bosque bovi.
[Col. 0287C] Splendorem spectes, junctamque coloribus artem,
   Utque rotis magnis juncta sit arte minor.
Est mihi cum quodam de armentis quaestio pulchris,
   Pro quibus ista paro congrua dona dare.
Pro vitulis vitulum, pro tauris offero taurum,
   Pro vacca vaccam, pro bove dono bovem.
Pocula promittit quidam se pulchra daturum,
   Si modo quae poscit non sibi danda darem:
Interiusque aurum exterius nigredo decorat,
   Cum color argenti sulphure tactus abit.
Quis bene fulcra nitent, et pulchra toreumata. Pannos,
   Alter ait, dabimus, quae rogo si dederis.
Vitibus atque oleis, herbis ornatus et hortis,
   Inriguus patris est morte relictus ager.
[Col. 0287D] Inde mihi partes fratresque sororque requirunt,
   Consorte hunc nullo solus habere velim.
Voti compos ero, tibi si mea vota placebunt,
   Quae do si capias, quae rogo rite dabis.
Subripere ille lares socii cupit, iste novales.
   Ambo aliena quidem, hic tenet, ille cupit.
Alter ut acquirat, ne perdat aduritur alter,
   Iste ensem et galeam, hic dare scuta parat.
Res patris unus habet, frater cupit alter habere,
   Et dare vult mulos alter, et alter equos.
Haec pars dives opum, pars instat caetera plebis,
   Quod quaerant omnes, quodque querantur habent.
Sed nec eis deerat dandi tamen apta voluntas,
   Diversis unus viribus usus erat.
[Col. 0288A] Magna ut majores, sic promunt parva minores,
   Dum fore quae cupiunt hac sibi sorte putant.
Iste tuo dictas de nomine Corduba pelles,
   Hic niveas, alter protrahit inde rubras.
Linea qui potis est, qui non, fert lanea dona,
   Tegmen et hic capitis, hic pedis, ille manus.
Quo facies humore levi palmasque solemus
   Tergere, quis dandum textile munus habet.
Serinia danda parant alii, nec defuit ille,
   Cereolas rotulas qui dare vellet ovans.
Singula quis referat? fidebant munere cuncti,
   Nec se quis quiddam ni det habere putat.
O scelerata lues, partes diffusa per omnes,
   O scelus, o furor, ores truculenta nimis,
Quae sibi captivum totum male vindicat orbem,
   [Col. 0288B] Nec deest qui det, nec qui male capta ferat!
Flectere sic properant me, nec tamen esse putarent
   Talem, ni talis ante fuisset ibi.
Nemo in aquis apros, in silvis squamea dona,
   Inque rogos undis, in face quaerit aquas.
Thura Sabaeus ager, Gangetis eburnea monstra,
   Grippes [Gryphes] et Hyrcanus, balsama Syrus habet.
Singula lege sua, assiduo quaeruntur et usu,
   Et fore mortales quod fuit ante putant.
At sua cum cernunt verborum spicula frangi,
   Et nil promissi tela valere sui,
Meque velut fortem post praelia firmiter urbem
   Stare, atque arte sua non potuisse capi,
Rem mox quisque suam quaerit, sua quisque recepit
   [Col. 0288C] Jura, nec insidiis meque suosque premunt.
Sic quicunque videns aditum, quo saepe solebat
   Furari, obstrusum, spe sine transit iter,
Sed ne actus nostros discretio linqueret alma,
   Resve putarentur hae simulanter agi.
Neve forem multis novitate notabilis ipsa,
   Horreretque bonum proximitate mali:
Spernere contempsi quae dat concordia princeps,
   Quae ut societ mentes datque capitque libens,
Et commune facit cujus bene postulat usus,
   Multaque cum habeat, nil docet esse suum.
Haec ego pertractans sumebam parva libenter,
   Quae non saeva manus, chara sed illa dabat.
Scilicet arboreos fructus, hortique virentis,
   Ova, merum, panes, cornipedumque cibos.
[Col. 0288D] Sumpsimus et teneros pullos, modicasque volucres,
   Corpora sunt quarum parva, sed apta cibis.
O felix omnis virtus, discretio si quam
   Virtutum nutrix temperat, ornat, alit!
Quae errabunda meos paulo est digressa per actus,
   Ad coeptum redeat nostra Camoena melos.
Aequa tibi justae sint judex pondera librae,
   Ut sua quisque libens hac tribuente ferat.
Nec sit avara lues, nec amor, zelusque, timorque,
   Quae turbent, firmus stet tibi mentis apex.
Proh dolor, his rebus pietas cito pellitur aequi,
   Ejus et invadunt frausque dolusque locum.
Quattuor hae sontes, tribus est nam sontior una,
   Quae est radix cunctis dira cupido malis;
[Col. 0289A] Muneris invalidas acceptio vertere mentes
   Adsolet, a vero jusque fugare pium.
Non solum argento res haec inolescit et auro,
   Praepetis aut campos ungue cavantis equi,
Murice vel rutilo, gemmis, aut syrmate pulchro,
   Aut rebus variis quas vela ferre solet.
Sed levibus verbis, paribusque volantibus auris,
   Blanditiae vento mens quibus acta tumet.
Vestis honos color est, marsupia pondere gaudent,
   In tenues ventos aura favoris abit.
Scilicet his saltim terreni gloria lucri,
   Illis econtra nil nisi ventus inest.
Judicis ingenium cito turbat munere dives,
   Hoc quia ferre nequit, it tremebundus inops.
Hic magis, ille magis spondent se saepe daturos,
   [Col. 0289B] Hic tamen acquiret qui potiora dabit.
Est quem nec testes, nec lex, nec chartula fulcit,
   Sicque forum cunctis his spoliatus adit.
Omnia fert secum, si cum libet Accipe dicit,
   Omnibus est fretus, si dare plura queat.
Parcite censores huic succensere labori,
   Tollere qui crimen non adhibere parat.
Non ego quorumdam diffundo crimen in omnes,
   Cuique sit ex merito lausve pudore suo.
Heu scelus est ullis pro rebus linquere verum,
   Vendere seu gratis quod dare quemque decet.
Nolo dolo reri vel acerba fraude carere,
   Et si pro justo munera jure feras.
Arbiter est aequum, est et iniquum vendere certans,
   Nam scelus hic unum perpetrat, ille duo.
[Col. 0289C] Hic quia jus vendit, quod debet dedere gratis,
   Ille quia id temnit, sed tamen inde capit.
Qui fera judicio pro recto praemia quaerit,
   Ille tuum peragit, fraus inimica, nefas:
Qui dare quae debet gratis pia munia juris.
   Indigni pretii pensat avarus ope.
Te si forte furor pervasit pestis avarae,
   Stet ratio, et docili sic tibi voce canat:
Cerne quod Altithronus temet speculetur ab alto,
   Quaeque facis summa singula mente notet.
Qui judex testisque simul vindexque malorum est,
   Qui dare digna bonis scit mala sive malis.
Si tamen e contra Cape munus personet illa,
   Quod modo des sociis, postmodo temne capi.
[Col. 0289D] Cui victrix ratio contra stans, Improba dicat
   Pestis abi, et totam se tibi reddat agens.
Non sitis haec explenda tibi est, qua fervidus ardes,
   Quo magis hac biberis, hinc tibi major erit.
Aestuat inde magis, quo plus ligna accipit ignis,
   Sic et habere cupit, quo mage quisquis habet.
Sanguine fit major congesto semper hirundo,
   Et magis inde sitit, quo magis illa bibit.
Ergo studeto precor furiosum pellere morbum,
   Me medicante fero vulnere sanus eris.
Illius alma manus cum te sanaverit aegrum,
   In te haec regnet, eat pestis acerba procul.
Cum te causarum vocat ad fora turbida clangor
   Estque ministerii res peragenda tui,
Principio loca sancta libens adeunda require,
   [Col. 0290A] Quae pete, dumque petis fer pia vota Deo,
Et supplex exposce tuos ut dirigat actus,
   Nec sinat ulla geri ni placitura sibi.
Nam modus est cunctis servandus in actibus iste,
   Cum res quaelibet est incipienda tibi.
Jus regnumque Dei censemur quaerere primum,
   Omnia ut hac nobis adjiciantur ope.
Marmore si tali jacias fundamina prima,
   Firmius omne pium hinc bene surgit opus.
O semel, o quater, o numeri sine lege beatum,
   Quod tibi Christe lapis inclyte adhaeret opus.
Mox de more fori celer appete claustra sonori,
   Quo te fors spectat litigiosa cohors.
Dum redis, isque, sonet si verba precantia pauper,
   Qui se post dicat non tibi posse loqui.
[Col. 0290B] Cum populo stipatus eas, foribusve superbis,
   Plebe inhiante foris, ipse receptus eris.
Te prope fidus eat justusque piusque minister,
   Quo duce post tibimet pauper adesse queat.
Cui dicas, hominem conspectibus addito nostris,
   Magna querelosis qui dabat orsa sonis.
Et residens ejus primum bene discute causam,
   Ordine post currant singula quaeque suo.
Ad fora fors quaeris veniendi tempus et horam.
   Accipe consilium, mane venito, meum.
Perque diem totum non te labor iste gravabit,
   Hinc seges est major, quo mage quisquis arat.
Qui legem ut caperet jejunia magna peregit,
   Fertur in hoc actu continuasse dies.
Vidi ego censores ad juris munia tardos,
   [Col. 0290C] Munera nam fateor ad capienda citos.
Hora adsunt quinta, norunt discedere nona,
   Tertia si adducat, sexta reducit eos.
Nam dare si debent, nona; si prendere, prima
   Adsunt, estque citus qui modo serus erat.
Sic sua dum sonipes fraenarier ora lupatis
   Senserit, exsiliet, pabula sponte petet.
Laedere qui semper, nunquam prodesse paratus,
   Sat cito, cum nunquam debeat, ille venit.
Crapula vitetur semper, plus tempore eodem,
   Quo pia justitiae lora regenda manent.
Nam qui se nimiis epulis somnoque sepelit,
   Corporis atque animae vim sibi demit hebes.
Cum venit ad causas nudatus acumine sensus,
   [Col. 0290D] Marcidus et segnis et sine mente sedet.
Dum sit in ambiguo causae solertia habenda,
   Quaestio et alterna sit, vice versa diu.
Ille piger, madidus, ructans, temulentus, anhelus,
   Oscitat, emarcet, nauseat, angit, hebet.
Et modo juncturas dicit, modo viscus inesse,
   Et modo tota simul membra gravata sibi.
Inficit hunc primum somnus post vina dapesque,
   Proximus est illi luxuriare labor.
Ergo caveto cibos nimios, carchesia Bacchi,
   Somnos, haec mentem singula saepe premunt.
Haec ut parva fovent stomachum, sic plura gravabunt.
   Multa aqua farra necat, cum mediocris alat.
Ebrius a populo furtim ridebere cuncto,
   Innuit hic illi, moxque notatus eris.
[Col. 0291A] Sobrius ora movens a plebe verebere cuncta,
   Certatim et facient quae facienda dabis.
Quos pia commendat probitas, quos actio justa,
   Introduc proprio nomine quemque vocans,
Hi tecum ingenti cura tractentque legantque,
   Vestigentque viam quae ad meliora vocat.
Janitor interea turbam compescat hiantem,
   Ne ruat interius plebs sine lege furens.
Neve querelifero densentur tecta tumultu,
   Qui minus auditur, quo magis ille boat.
Praemia ne quaerat moneatur janitor ipse,
   Saepe capi a populo quae veniente solent
Est scelus a populo pretium sperare querenti,
   Me miserum, scelus hoc janitor omnis amat.
Janitor omnis amat, non hoc tamen arbiter odit,
   [Col. 0291B] Vix de mille unus qui horreat illud erit.
Sunt variae vires, amor est tamen unus habendi,
   Qui potius furor est, quam vocitandus amor.
Haec nocitura lues totum circumvolat orbem,
   Magnam hominum partem quae furiosa vorat.
Tabe fatigatur hac aetas omnis et ordo,
   Virgo, puer, vetulus, sexus uterque simul.
Magna velut magni cupiunt, sic parvula parvi,
   Musio mure facit quod leo torvus ove.
Compositis igitur cunctis per singula rebus,
   Poscit ut officii tempus et ordo sui,
Sedibus, ordinibus populi residente senatu,
   Cum te susceptum sella curulis habet:
Hos circumspiciens adfare hinc talibus orsis,
   Sicque pio hos tecum mentis amore mone.
[Col. 0291C] Discite justitiam, coelestia discite jussa,
   Quae Pater altithronus sanxit ab axe poli.
Hanc Deus, hanc vates, hanc leges, hanc quoque princeps
   Percensent, haec vis pectora nostra regat.
Si nos illa regat, populos nos rite regemus,
   Mens bene cuncta regit, quam Deus ipse regit.
His aliquantisper monitis verbisque morare,
   Gustumque egregium legis ab amne dabis.
At si forte levi ventosa superbia nisu
   Te petere affectet, te lacerare velit,
Torva oculis, horrenda manu, foedissima rictu,
   Vipereumque caput corpus et omne tumens,
Mens tumefacta cui, levis actio, turgida vox est
   Cui cibus et potus atra venena manent,
[Col. 0291D] Pro gressu saltus, pro plantis pinna volucris,
   Remige quo labi quivit ab axe poli,
Et memor antiqui sceleris super aethera facti,
   Utens arte sua qua petit ima Stygis:
Qua te sublimem qua celsum sibilet intus,
   Plebibus ut misci dedecuisse putes:
Ecce humilis plebis fieri pars una laboras,
   Dum pius et clemens omnibus esse cupis.
Ordo gradusque tuus levat ad sublimia temet,
   Cur te sponte premis qui loca celsa tenes?
Nam si perspicias, non hic mediocriter erras,
   Cum te degenerem simplicitate facis.
Cum tibi nemo queat obsistere, nemo reniti,
   De capite in caudam cur, malesane, tuis?
[Col. 0292A] Coeperit ut caecum sub pectore vivere vulnus,
   Aut quod erit pejus jam fluitare foras,
Vis humilis statim exsiliat, prudentia cujus
   Sit collega piis viribus arma ferens.
Splendor in ore quibus, radiantes lumine vestes,
   Vultus erit comis, singula pulchra satis.
Nobile par tantum horrendum insurgat in hostem,
   Et, procul hinc pestis improba dicat abi.
Improba dicat abi, sociis te Manibus adde,
   Quorum sors sorte est adcumulata tua.
I, pete Cocytum, Phlegetontis mergere fundo,
   Quo tuus inventor trux cruciandus erit.
Quique Dei tecum voluit conscendere sedem,
   Sede pia tecum lapsus in ima jacet.
Quo rueret tecum sine te, quo scandere posset,
   [Col. 0292B] Dum firmamenti in sede maneret, erat.
Sarcina tu gravis es dignis, gestamen iniquis.
   Esque auriga malis, pondus inorme bonis.
Quos petis infelix, quos laedere niteris aegre,
   Non tua, sed Christi est bene turba sequax.
Aethere qui veniens patefecit ad aethera callem,
   Quo via clausa diu, nunc adaperta patet.
Qui de terrenis trahit ad coelestia semper,
   Cum tu de superis semper ad ima trahas.
Ille locat proprios coelesti in sede sequaces,
   Tartara tu mergis in metuenda tuos.
His jaculis correpta lues, hac cuspide abacta
   Cedat, ut abscedunt sole fugante nives.
Hinc fera vulnifici fugiant vestigia monstri,
   Vulnus et hoste datum sanet amica manus.
[Col. 0292C] Haec abigat ferro hostem, quae medicamine morbum.
   Ejus et haec detur voce medela tibi.
Aspice ne vitiet tumidus praecordia fastus,
   Dum loca sublimis editi ora tenes.
Dumque favent populi, vallaris pluribus unus
   Undique te septum prosperitate putas.
Neve quid es demant oblivia segnia menti,
   Ultima sit semper conspicienda dies.
Ut valeas omni vitiorum sorde carere,
   Hoc quod es aspicito, non tamen id quod habes.
Ipse licet sedeas gemmis ornatus et ostro,
   Post carnis putridus tempora pulvis eris.
Corpus enim fulvo quod nunc accingitur auro,
   Serica quod vario palla colore tegit,
Squalenti squalens olidum gelidumque putenti,
   [Col. 0292D] Proh dolor! intectum veste premetur humo.
Quod mare, quod terra, quod et aer gestat edendum,
   Poclaque pulchra cui tu tribuenda paras,
Eheu! tabificae putredinis ore vorandum est,
   Eheu! sordidulus post cinis illud erit.
Et caro, quae musco redolenti et fragrat amomo,
   Quaeque peregrini tergore muris olet,
Nidorem labefacta dabit, sanieque madebit,
   Omne quod offendat, nil quod ametur habens.
Quemque tegunt celsis laqueata palatia tectis,
   Parvaque conquereris culmina magna satis,
Clausus in angusta modicaque teneberis urna,
   Vixque domus tibimet corpore major erit.
Quemque catervatim populus hinc inde frequentant,
   [Col. 0293A] Plebs parere parat ista vel illa tibi,
Postmodo solus eris habitator solius antri:
   Causa videndi te quae nisi luctus erit?
Sed nec erunt socii, nisi qui tua viscera rodant,
   Quis cibus est genitrix, qua sine vita brevis.
Mille greges redeant tibi quanquam, armentaque mille,
   Finitimusque tuam nemo coarctet humum:
Omnibus ipse carens inamati tegmina busti
   Rebus inops rerum pauperiora petes.
Corpora sufficiunt nec ad unum plura vehendum,
   Par color eligitur, corpus et omne decens.
Bis bina es cervice tamen tum forte vehendus,
   Cum jam extremus erit et lacrymosus honor.
Ferreus et gelidos somnus dissolverit artus,
   [Col. 0293B] Cumque breve arripies non rediturus iter.
Plura quid enumerem? visu quod cernitur aptum,
   Visibus humanis quod favet atque placet,
Post vitam vermis, post vermem pulvis habebit,
   Voce Tonantis erit, cum redit, unde venit.
Corporis haec lex est terrestri figmine creti,
   Altera vis animae est, aether origo cui.
Carcere quae trusa est tandem generosa caduco,
   Terrea quamque domus comprimit atque gravat.
Haec duo sic jungit clemens elementa creator,
   Ut maneat vivus ac moribundus homo.
Juncta simul vitam, mortem rescissa ministrant.
   Vivere adesse sibi his est, et abesse mori.
Dispare sed cursu, repetunt terrestria terram,
   Caelica nam sese reddit origo suis.
[Col. 0293C] Ut coelis aer, tellus huic infima cedit,
   Sic animae corpus debet ubique suae.
Heu quantum scelus est animae praeponere corpus,
   Et rem mortalem non moribunda tibi,
Ancillam dominae, piperi praeferre cicutam,
   Plumbum auro, gemmis sordida saxa bonis.
Praesideat menti Deus, haec quoque provida carni,
   Haec vegetante anima vivat, et illa Deo,
Ordine quo tali probus ad sublime traharis,
   Et tua mens fugiat infima, celsa petat.
Cumque erit illa dies quae nil nisi corpora quassat,
   Terra tegat corpus, spiritus astra petat.
Hanc statue ante oculos, hanc semper mente voluta,
   Ut quidam quondam rex sapienter ait:
Ultima nam tua sunt, careas peccamine ut atro,
   [Col. 0293D] Actibus in cunctis commemoranda tibi.
Nam tua si quid eris meditatio sedula tractet,
   Raris aut nullis inficiere malis.
Haec si perpendas, post mortem vita perennis,
   Parte eris et vives mox meliore tui.
Cumque gravis litui clangor concusserit orbem,
   Prodierisque urna jam redivivus homo,
Sedibus et rursus dederit se mens tua priscis,
   Coetibus angelicis connumerandus eris.
Finierint, propria tu statim in mente tribunal
   Jussa peracturus sponte parabis eis.
Conscendant, sedeantque simul, doceantque, regantque
   Omnem animi motum mentis ab arce tuae.
[Col. 0294A] Hac ope munitus, talique juvamine fultus,
   Currat inoffenso pes tibi calle celer.
I cito, fare puer, de pluribus elige quosdam,
   Qui loca finitimis non propiora colunt.
Proque suis causis istic venere, vel illos,
   Qui quamvis prope sint, plebs tamen exstat inops.
Quis si mixtus erit proprius, ne projice cives,
   Ejus causa sonet quolibet intus erit.
Ne si projicias, rediens venientibus obstet,
   Atque sibi impediant dum hic it et ille redit.
Discute cunctorum vigilanti indagine causas,
   Quo finire queas ordine quamque suo.
Has bene disce prius, quantum has discere debes,
   Job tibi in exemplum verba parantur; ait,
Lumen eram caeco, gressus moderatio claudo,
   [Col. 0294B] Pauper et invento me patre tutus erat.
Quaerebam ignotae solers sinuamina causae,
   Quis poteram studiis, quo mihi nota foret.
Nec cito festines ad causae tendere finem,
   Nec lento aut nimium hanc pede volve piger.
Nec lentum torpor, celerem te nubilet error,
   Inter utrumque malum pes tibi tutus eat.
Finge aliud dum causa latet, mox causa patescet
   Ne male fallaris, tu bene falle prius.
Nex falsa infantis falsae mendacia matris
   Propulit, et carum vera recepit onus.
Haec Salomoniacam res vexit ad ardua famam,
   Fitque timor populis, et via laudis ei.
Saepe suas semperque solent convolvere causas
   Magni, cum propria re sine pauper eat.
[Col. 0294C] Hos tibi tu socios in causis adde minorum,
   Postpositisque suis te bene quisque juvet.
Qui patre seu matre orbatur, vel si qua marito,
   Istorum causas sit tua cura sequi.
Horum causiloquus, horum tutela maneto,
   Pars haec te matrem noverit, illa virum.
Debilis, invalidus, puer, aeger, anusve, senexve,
   Si veniant, fer opem his miserando piam.
Fac sedeat qui stare nequit, qui surgere prende,
   Cui cor voxque tremit, pesve manusve, juva.
Dejectum verbis releva, sedato minacem,
   Qui timet, huic vires, qui furit, adde metum.
Turba ciet lites, multarum et praelia vocum,
   Acri perstringes voce, sonoque gravi.
Anseribus raucis, cornicibus atque nigellis,
   [Col. 0294D] Qui ut recinant omnes mos solet esse simul.
Ni taceant, impone minas, tamen usque caveto
   Ad fera ne faciles sint tibi verba manus.
Corporis arx plano, ne recto pectora sunto,
   Pulsa tuo baculo tunc alicujus ibi.
Dispare convenient variae vi more catervae,
   Hic nequit, ille valet, nolet hic, ille volet:
Tu rege solerti varios moderamine motus,
   Quidque cui expediat providus adde loco.
Comprime si velox, si tardior argue tardum,
   Ocior ut hic sit, tardior ille tamen.
Instrue si stolidus, si callidus attrahe frena,
   Hic sua ne perdat, hic ne aliena petat.
Tardiloquum moderare libens, nimiumque loquacem,
   [Col. 0295A] Conferat atque manus una duabus [F. duobus] opem.
Ne sua, si tardus, reticendo negotia perdat,
   Amplius aut justo neve aliena petat.
Vel ne verbosus ventosae turbine linguae
   Obruat inceptam remque modumque rei.
Dumque sinis vacuis medias sermonibus horas
   Ire, sine effectu resque diesque meent.
Est sua qui nequeat explere negotia fando,
   Et male rem mutilat inscia lingua suam.
Ac veluti si quis tenso curvamine cornu,
   Dum mavult hostem, seque suosque ferit:
Sic nocitura sibi dum promit foemina talis.
   Figitur, heu! jaculo mox miser ipse suo.
Hujus remigium verbis tu praebe salubre,
   [Col. 0295B] Ne ruat hunc retine, si ruit ipse leva.
Cum perplexa forum resonabit causa per omne,
   Lasset ut ambiguo teque suosque suo,
Indic causidicis ab utraque silentia parte,
   Ne jus perturbent dum sua quisque boat.
Cumque viris paucis, omni reticente caterva,
   Rem bene volve libens atque revolve diu.
Quatenus invento tandem sine crimine calle,
   Lis fera sedetur, jus sua cuique ferat.
Adspice praeterea, prope te quicunque sedebit,
   Ne prece seu donis jus vitiare velit.
Cujus fors auris jam leni tacta susurro est,
   Cui catus hinc quiddam innuit, inde vafer.
Hic oculis signum, manibus vel conferat ille,
   Aut modus hac in re quilibet esse potest,
[Col. 0295C] Hisque favere velit, sese tibi prodere nolit,
   Fluctuet hinc anceps, dum cupit atque timet.
Haud aliter quam cum meditatur adultera stuprum,
   Hinc scelus affectat, inde flagella timet,
Saepe mali socii socium contagia laedunt,
   Laeditur ut pecoris proximitate pecus.
Temne putare aequum qui sese celat iniquum,
   Ne te dum nescis ad sua probra trahat.
Sic se fur socium simulat, nociturus ut intret,
   Sicque latent dulci mixta venena mero.
Esto et sollicitus propriae de parte jugalis,
   Ne mentem maculet inliciendo tuam.
Oscula quae genibus, manibus, colloque, genisque
   Blanda dabit, miscet lenia verba quibus,
[Col. 0295D] Sueta preces tali proprias armare veneno,
   Armat ut arcitenens impigra tela suo.
Si tua mens fuerit munita casside forti,
   Tela ut conspiciat hinc resilire sua,
Inde gemens rediet, ficta et suspiria dando,
   Flensque suas pondus non habuisse preces.
Mox puer, aut nutrix, aut fors ancillula mendax,
   Cur dominae, dicet, despicis orsa meae?
Haec vultu verso tacito dabit ista susurro,
   Qui modo conspicitur est mihi semper honor,
Quaeque petunt aliae referunt, prosuntque, nocentque,
   Voti nullius ast ego compos eo.
Illa roget demum, dicent, et ad oscula currat,
   Et tibi, cur pateris esse molestus ei?
[Col. 0296A] At tua mens pugnet, redeunti obsistat ut hosti,
   Bellaque ne vincant te recidiva time.
Neve mali quid agat, teque id jussisse loquatur,
   Sis vigil, et cura qua potes usque cave.
Ignorante viro pridem regina peregit,
   Insontem ut premeret saxea grando virum.
Nec minor in propriis cura est adhibenda ministris.
   Quis comitatus ines, sunt prope quique tibi:
Ne fera pestis eos, illi tua pectora laedant,
   Et tua commaculent intima tabe sua.
Qui ut capiant capias, ut possint sumere sumas,
   Cogent si poterunt, tu vigil esse stude.
Quaelibet e turba te res secedere coget,
   Secedant alii, proximus unus erit.
Esse tibi propior quicunque videbitur illis,
   [Col. 0296B] Horum et consiliis haec tibi verba dabit.
Ne rogo, sperne preces mihi quantas ast ego vobis,
   Me audacem pietas nam facit ecce tua.
Si faveas votis, est qui dare praemia quaerit,
   Sunt bona quae dantur, qui dat et ipse bonus.
Illa vel illa tibi dare praeparat ille vel ille,
   Quae sine peccati pondere habere vales.
Addet ut inliciat vafer hic suasoria verba,
   Cujus jam nummis est onerata manus.
Hunc hydrum, hunc cenchrin, hunc evitato cerastem
   Hic seps, hic dipsas, hic tibi praester erit.
Censor habere solet torvosque trucesque ministros,
   Qui tamen et pius est et pietate viget.
[Col. 0296C] Sic tibi Scylla ferunt facies humana videtur,
   Sed canibus horrent inguina saeva feris.
Res stat in ambiguo, perstat hic, denegat ille,
   Est et non reboant, quae duo plura movent.
Semine de quorum humanas agitantia curas
   Germina causarum, seu seges ampla subit.
Quaerantur testes ut causae nubila demant,
   Et vero dubium qui subeunte fugent.
Horum tu solers famamque genusque require,
   Nomina seu mores, et loca sive fidem.
Accipe si probus est, si reprobus, exime prorsus
   Poma ut acerba cibo reicis, ut apta capis.
Non hos suspicio, vel res audita, vel aurum
   Fulciat, haec referant quae sibi visa manent.
Utque fidem elicias, sejunctim discute eosdem,
   [Col. 0296D] Et quae quisque canat singula verba nota.
Si duo sunt, ambos; si plures, dissice plures;
   Si tres, sejunctis lex sit et ista tribus.
Praescius arcani, tutor casti, almus ephebus
   Hoc in Achaemenio rure peregit opus
Inde senes reprobos compressit saxeus imber,
   Quos nubs nequitiae presserat ante nigrae,
Dissociato malos, certa sociare benignos,
   Ut minus illa obsit, plebs juvet ista magis.
Ut mala quae mage sunt, magis obsunt, sic bona prosunt:
   Dant ut oves plures lac, ita damna lupi.
Nec meditata prius te horum pellacia vincat,
   Aspice neu falsus sermo sed unus eat.
[Col. 0297A] Quos bene deprehendens, iterumque iterumque requirens
   Ambage et verbi si variando trahas,
Temnite falsa loqui testes, reticereque vera,
   Quamvis diversa, quae duo parte nocent.
Vera tacens, et falsa loquens, duo nequiter errant,
   Hic quia non prodest, hic quod obesse cupit.
Et malus est unus, minus est tamen utilis alter,
   Et quanquam dispar, error utrumque tenet.
Nam minus hic quamvis delinquat, et amplius ille,
   Non errore procul distat uterque sibi.
Deicit hic stantem, hic temnit relevare jacentem,
   Iste nocendo premit, ille sinendo nocet.
Saepe potestatum causa male linquitur aequum,
   Et favor atque metus vera tacendo premunt.
[Col. 0297B] Unde pavenda manet coelestis judicis ira,
   Cum videt humanas res super esse suis.
Si vigil interea, ne dum vis promere vera,
   Quilibet intereat proditione tua.
Dignus morte manet sons, noli prodere sontem,
   Nec tua vox pandat sanguinis ejus iter.
Felix qui potuit miseros a clade levare,
   Actuque et lingua ferre salutis opem.
Ad mala damnandi si quaedam sentiat insons,
   Credulus et judex testis et ater erunt.
Est tribus infestus personis testis iniquus,
   Censori, insonti, seu tibi, summe Deus,
Quem male jurando sua per perjuria temnit,
   Cujus et in vanum nomen herile petit.
Hinc quoque censori, sua quem mendacia fallunt.
   [Col. 0297C] Et ligat erroris nexibus ille sui.
Postremo insonti, quem dictis laedit iniquis,
   Cui parat ingenio damna pavenda malo.
Milvus ut ad carnem piscis festinat ad hamum,
   Adque favos ursus, ad loca salsa pecus,
Sic ruit ad munus capiendum testis iniquus,
   Proque malo magno praemia grata capit.
Vendere si verum scelus est, quid vendere falsum?
   Vis scelus et sceleri jungere testis atrox?
Parcite vestra precor mendacia vendere tales,
   Grata haec ingratis si mihi detis erunt.
Quae nec emenda bona, nec erant vendenda moneta,
   Mercandus vano pulvere pulvis erat.
O merces, merces, mercede nocentior omni,
   Dantem et captantem quae necat una duos.
[Col. 0297D] Hinc perjurandi pestis succedit iniqua,
   Dum quis vult falsis rebus inesse fidem.
Qui prece, qui lacrymis, qui falso murmure fallunt,
   Sunt queis saepe venit hac quoque parte fides.
Quisquis es, assidue moneo, jurare caveto,
   Res quia jurare est, crede, pavenda satis.
Non quia res mala sit, vel ab alma lege remota,
   Sed crebro dum fit, in scelus itur hians.
Non nisi qui loquitur poterit mentirier ullus,
   Somnia, ni stertas, cernere nemo vales.
Non cadet in bello nisi qui fera praelia tentat,
   Nec nisi tentet aprum dente feritur apri.
Naufragus est nullus, nisi sulcet puppibus undas,
   Nullus in igne perit, si sit ab igne procul.
[Col. 0298A] Et nisi qui jurat peragit perjuria nullus,
   Quod nisi quis metuat, hac lue captus erit.
Cum capit auditor durus tua verba vel anceps,
   Est est, et non non, haec ea cuncta ligent.
Sunt et quae excusant jurandi pondera verba,
   Quis uti culpae fors sine sorde vales.
Si perstat mussans, exemplis et ratione,
   Atque argumentis huic adhibeto fidem.
Si nec sit credit, si saxea pectora gestat,
   Sit tibi linquendus, mox bene tutus abi.
At si jurandi te causa perurget et arctat,
   Id puris verbis, id gere mente pia.
Nec verbi arte puta te fallere posse Tonantem,
   Cui nihil abstrusum est, cui bene cuncta patent.
Qui non ut juras, sed ut is jurasse putavit
   [Col. 0298B] Cui juras audit, sicque es utrique reus.
Nempe Deo, in vanum cujus vis sumere nomen:
   Seu socio, quem atra fallere fraude paras.
Si scelus ut facias jures, vota irrita sunto:
   Hoc illo est gravius, vulnus utrumque tamen.
Vulnera prava minus, magis et majora fatigant,
   Felix qui nullo vulnere laesus abit.
Si censura prius, pietas post, praemia nunquam
   Sint in judicio, est quoque Christus ibi.
Lex auferre jubet capita scelerata reorum.
   Crus, genitale decus, lumina, terga manus,
Membra cremare rogis, ori perfundere plumbum,
   Vel si qua humana condita lege manent.
Facta coercendis probrosis actibus illa est,
   Temperet hanc pietas per mediocre bonum:
[Col. 0298C] Ut nec probrosis sit conniventia rebus,
   Nec vitam aut artus auferat atra manus.
Esto reis talis, tibi vis qualem esse Tonantem,
   Parcere quis tandem qua potes usque stude.
Et forsan lecto dicet quis carmine nostro,
   Iste jubet nulli fraena tenere malo.
Me tibi consilium legat hoc in carmine dantem,
   Quo tua mens instans vitet utrinque malum.
Neve remissus eas sat, neu truculentus et ater,
   Proderit ancipiti lata medela malo.
Non jus crudelem, non det miseratio segnem,
   Namque aequo si sit plusve minusve, nocet.
Saepe latet vitii virtutis imagine pestis,
   Et magis inde nocet, quo minus illa patet.
Scilicet ut quidam crudelia gesta peregit,
   [Col. 0298D] Justitiae ratus est se tenuisse viam.
Corripe tu vinclis sceleratos, corripe flagris,
   Teque sibi durum plebs vitiosa sciat.
Attamen in misero chalybem ne tinge cruore,
   Hostibus et chalybem, prome flagella reis.
Ne si dissimules, vitiis dicare favere,
   Si gladio utaris, trux tibi nomen eat.
Cum veniant alii leges defendere prompti,
   Atque reos variis dilaniare modis,
Et dicant, Non nos, sed lex hos prisca trucidat,
   Utilis haec nex est, quae mala plura vetat,
Nostra ministerii leges complere securis
   Debet, et obsequium non scelus illud erit.
Ille ego sim, redimam miserorum qui agmina multa,
   [Col. 0299A] Ille ego sim, plures qui cruce, clade levem,
Quem turba infelix lacrymosis spectet ocellis,
   Cernere quemque tremens coetus anhelet inops,
Quo viso repetant prope mortua corpora vires,
   Spes visu crescat his et utrinque calor.
Submissurus eram, petiturus littora, vela,
   Quo tibi grata quies fessa carina foret.
Sed tamen apparet transacto gurgite nobis
   Parvula pars magni praetereunda freti.
Est merito jungenda tibi de paupere turba,
   Divite quae premitur, cura, libelle, brevis.
Namque inopum curam recinat pars ultima habendam,
   Cui prior artis erat jura tenenda cani.
Pauperibus quicunque praees, mitissimus esto,
   [Col. 0299B] Teque his natura noveris esse parem.
Non hos conditio tibimet, sed culpa subegit,
   Quae dedit ut homini subditus esset homo.
Horum te sudor, horum solatia ditant,
   Pluribus his junctis ditior unus ines.
Flumina concursu crescunt majora minorum,
   Proficit et dives pauperis auctus ope.
Corpora pinguescunt alieno corpore pasta,
   Vivit et alterius morte refecta caro.
Fortior invalidum, pusillum comprimit ingens,
   Crescit et hinc major, deficit unde minor.
Hoc capus accipiterque gerunt per littora curva,
   Hoc lupus in silvis, piscis in amne facit.
Sic fera saepe fera, serpens serpente necatur,
   Sic imbelle manet nil nisi praeda pecus.
[Col. 0299C] O genus exemplum fugito mortale ferarum,
   Nec homo sit homini quod fera torva ferae.
Non opibus spolietur inops, non crimine falso
   Addictus censum det miser ipse suum.
Ah! quoties it avara lues sub nomine recti,
   Incipit et nomen legis habere furor!
Quodque miser perdit, perhibetur perdere juste:
   Quodque rapit dives, tollere jure putat.
Est fur, estque fugax, huic fraudis conscia mens est,
   [Col. 0300A] Hic male mentitur, hic rapit atque clepit.
Hic male servitium studuit contemnere nostrum,
   Proximus est noster quem fugit ille diu.
Stipes eis plantas, connectant vincla lacertos,
   Facta ut iniqua canant, lorea flagra ferant.
Talia persultant miseros cum laedere malunt,
   Cum re non vitiis hos spoliare volunt.
Flebilior sed iniqua gerens qui sustinet illo est.
   Hic quod agendo perit, ille ferendo viget.
Sicque bono prosunt crudelia facta maligni,
   Sic auri fero dite politur opus.
Namque juvare solet pravorum saevior usus
   Justos, quo afflicti coelica regna petunt.
Quo premit Hebraeam mage plebs Memphitica gentem,
   [Col. 0300B] Ad promissa magis tendere rura parat.
Ne violentus eas miseris, sed blandior esto,
   Vota quibus forsan sunt meliora tuis,
Hos nec operta fraus, nec aperta licentia laedat,
   Securi et tuti sint ab utroque malo,
Ne reputa diras sed certa ignoscere culpas,
   Quis sine in hac vita vivere nemo valet.
Debita qui semper tibimet laxanda precaris,
   Hoc inopi facito, quod petis ipse Deo.
Ne tua si miserum levet indulgentia nullum,
   Cum petis hanc, ejus destituaris ope.
Sic dum conservo contemnit parcere servus,
   Iram in se justi mox revocavit heri.
Parcere mortalis mortalibus ego parato,
   Cum quis naturae lex manet una tibi.
[Col. 0300C] Quisque tuo dispar si sit per prospera cursus,
   Ortus et occasus qui tibi, par et eis.
Fons sacer hos tecum beat, inlinit unguen avitum,
   Atque agni satiat hos caro sive cruor.
Ut pro te vitae est, pro his quoque mortuus auctor,
   Quemque et pro meritis ad sua dona vocat.
Hic submittantur transacti carbasa libri,
   Littore in hoc tenet anchora jacta ratem.



LIBER SECUNDUS.
[Col. 0299]


I. [a 1Kb] VERSUS IN FRONTE BIBLIORUM QUAE IPSE DESCRIBI FECIT.
[Col. 0299D]

Quidquid ab Hebraeo stylus Atticus atque Latinus
   Sumpsit, in hoc totum codice, lector, habes.
Quo loca prima tenet Genesis, primordia mundi
   Diluviumque canens, gestaque magna patrum,
Exodus Aegyptum spoliat, secat aequora Rubra,
   Pandit iter eremi, lympha ibi lexque datur.
Inde sacerdotum gentem Leviticus ornat,
   [Col. 0300D] Et typica exponit dona sacris typicis.
Bella virosque liber Numeri describit et actus,
   Queis Moyses fregit idola, stupra, duces.
Post repetit legem, populo benedicit, et alma
   Jura dat, ac dicto carmine victor obit.
Dividit hinc proprio terram Navegius heros
   Libro, deletis urbibus atque locis.
Pridem Judicibus quis et ordo cucurrit et actus,
   Continuante stylo, concinit inde sequens.
Moxque sedent quae Ruth Moabitis femina gessit,
   [Col. 0301A] Clara piis meritis, clara nepote pio
Psalmicanique actus, et iniqui gesta Saulis
   Prime sequensque liber hinc Samuelis habes.
Tertius et quartus, Malachim queis nomen inhaesit,
   Regum Hebraeorum ex ordine gesta canunt.
Hinc sedet Isaias, Christum de virgine nasci
   Qui canit, et gentes ad pia jura vocat.
Hunc prope Jeremias, qui virgam ollamque tuetur,
   Ordine quadruplici flebile texit opus.
Partibus Ezechiel summis obscurus et imis,
   Hinc est stirps qui hominis more vocatur heri.
Post duodenus inest vatum pius ordo minorum,
   Longe aliud signans quam sua verba sonent.
Nam maecham et prolem Joseph creber intonat Osee,
   Samariam, Ephraim, Gesdrahel [Ms. Reg., Gesrahel] et viduam.
[Col. 0301B] Hinc Joel eversum prius atris cladibus orbem,
   Flaminis adventum concinit inde pii.
Quatuor aeque tribus probris regna increpat Amos,
   Se et vidisse boat mystica plura satis.
Percutit Abdias Edon almi cuspide verbi,
   Aemulus et fratris illius ore ruit.
Naufragio Jonae signatur passio Christi,
   Ninivis et vitam nomine mundus habet.
Filia latronis vastatur famine Michae,
   Quod ducis Israel laeserit illa genas.
Voce Naum pulsat constantis sanguinis urbem,
   Pacicanosque boat montis in arce pedes.
Habbacuc interno in cruce Christum spectat ocello,
   Cornibus his vis est, ejus operta sonat [Mss Reg., Colb. et Mem., tonat].
[Col. 0301C] Promit Sophonias a porta et colle quod audit,
   Plangorem indigenis fert quoque pila tuis.
Aggeus instaurat templum, celsumque Tonantem
   Moturum recinit aequora, rura, polum.
Mystica Zacharias postquam videt ordine plura,
   Sessorem Dominum dicit, aselle, tuum.
Munera Malachias populi inquit abacta prioris,
   Agmina cumque suis gentium amata Deo.
Job quoque verba tenens cum gestis inde libellus
   Ponitur, hic parvus pondera magna vehit.
Mox dulcis dulcem depromit cantio Christum
   Psalmorum, lyrici quos statuere pedes.
Protinus Ididiae resident tres ordine libri,
   Cui nomen Salomon, sive Cohelet inest.
[Col. 0301D] Alloquitur primus sub prolis nomine cunctos,
   Corrigit et mores ethica lege tua.
Omnia vana canit rutilo sub sole secundus,
   Cui res est physicas enumerare labor.
Tertius Ecclesiae thalamum Christique perornat,
   Rebus et in logicis vertitur ejus opus.
Inde philistoricus Daniel est totius orbis,
   Omnia qui lapidem frangere regna canit.
Hinc duo ponuntur, queis nomen Verba dierum est,
   Promere sive labor gesta genusque ducum.
Ponitur hinc Esdras, legem templumque reformans,
   Et reditum Israhel ad sua regna [Mss. Reg., et Colb., rura] canens,
Ecclesiaeque typum referens mox scribitur Esther,
   [Col. 0302A] Quae plebi extorri lausque decusque fuit,
Post liber est positus, cui dat Sapientia nomen,
   Quod Christi adventus morsque patescit ibi.
Protinus aptatur liber Ecclesiasticus isti,
   Quo pia jura sonant, lausque beata patrum.
Hinc pia pauperies, pietas et opima, beate
   Est Tobi libro rite notata tuo.
Scribitur insignis Judith mox femina facti,
   Incestus cecidit qua feriente furor.
Hinc gemini libri ponuntur Machabaeorum,
   Gesta quibus fratrum quattuor alma sedent.
Promit aperta novae Christum hinc [Ms. Colb. hinc [hinc] buccina legis,
   Tegmine quem typico prompsit opera vetus.
Matthaeus, Marcus, Lucas, sanctusque Joannes,
   [Col. 0302B] Vox tonat hunc horum quattuor una simul.
Primus ab humana quia coepit promere gente,
   Humani formam schematis inde vehit.
Avia terribili perstringit voce secundus,
   Scribitur et species inde leonis ei.
Estque sacerdotii quia rebus tertius orsus,
   Forma juvencalis hinc sibi rite datur.
It quia verborum pennis super aethera quartus,
   Hinc aquilae specimen celsa petentis habet.
Quatuor atque decem hos Pauli scripta sequuntur,
   Quae orbi misit ovis, qui lupus ante fuit.
Romulidas revocat a legis pondere prima,
   Atque evangelicam censet habere fidem.
Arcades illectos diverso errore secunda
   Ad veram scriptis convocat alma fidem.
[Col. 0302C] Poenituisse placet, solatur tertia eosdem,
   Laudansque hortatur ad meliora simul.
Ad fidei Galatas deducit quarta vigorem,
   Qua spreta pronos grande premebat onus.
Quinta Ephesi populos venerandis laudibus effert,
   Quod sanctam haudquaquam deseruere fidem.
Sexta Philippenses solatur, laudat, et ornat,
   Constanter fidei quod tenuere decus.
Moxque Colossenses praeventos septima falsis
   Vatibus instituit, corrigit, atque docet.
Thessala quam genuit favet hinc octava catervae,
   Tempora quod cum essent nubila, firma stetit.
Extima queis etiam praedicit tempora nona,
   Quove sit atra lues dejicienda modo.
At decimae textus Timotheum informat, et aptat
   [Col. 0302D] Ecclesiae in rebus, ordinibusque sacris.
Temporis undecima supremi probra canuntur,
   Instruiturque viis omnibus ille bonis.
Instruit inde Titum decimae subjuncta secunda,
   Quo vitet haereses, presbyter esse queat.
Tertio post decimam pia dat tibi verba Philemon,
   Quae Roma vinctus misit ab urbe pater,
Ultima per legis vatumque oracula Christum
   Hebraeis prolem praedicat esse Dei.
His sunt catholicae subjunctae ex ordine septem
   Paginae, apostolico quas rapit ore stylus.
Scilicet una pii Jacobi, Petrique gemellae,
   Sunt tres Joannis, una ibi Juda tua est.
Complentque Ecclesiam generali dogmate totam,
   [Col. 0303A] Instituuntque fidem, jusque salutis habent.
Hinc ad apostolicos, quos Lucas protulit Actus,
   It stylus, Ecclesiae qui nova gesta canunt.
Visio sancta libros, quae sancto visa Joanni est,
   Claudit, et arcano limite signat eos.
Hoc testamenti Veterisque Novique sub uno
   Calle patens bivium ducit ad alta poli.
Hic cibus aeterno satiat praecordia pastu,
   Justitiaeque famem, quo mage habetur, alit
Hic paradisigeno veniens de gurgite potus,
   Quem quo plus quis adit, plus sitit omne bonum.
Haec tuba terribilis mugit per compita mundi,
   Mittit terrigenum ad coelica regna genus.
Haec lux horrendas errorum decutit umbras,
   Qua retinent mentis te via recta pedes.
[Col. 0303B] Sunt hic Jura Dei tenebris nudantia mundum,
   Splendidiora astris, candidiora nive.
Justa jubent, injusta vetant, mala cuncta recidunt,
   Virtutes gignunt, probra fugant vitia.
Lex pretiosa Dei est, quid enim pretiosius illa,
   Quam dat fons vitae, lux et origo boni?
Est doctrina potens, superansque scientia cunctas [Ms. Reg., cuncta],
   Cui valet aequari nulla sub axe poli.
Cui si quam cupias sensu conferre vel arte,
   Ut coelo tellus, haec ita cedet ei.
Quidquid in ingenuis mundana discitur arte
   Artibus, hic currit liberiore via.
Quod ratione viget, vel quidquid amatur in illis,
   Hoc a fonte meat, hujus ab amne fluit.
[Col. 0303C] Cumque has in cunctis vincat, fandi ordine vincit,
   Quod sermone uno multa notanda docet.
Verborum atque unum non mutans tramite callem,
   Sic plures unus res bene sermo tonat.
Sic narrat textum, tamen ut mysteria prodat,
   Majora insinuat, dum modo magna canit.
Magnaque sic parvis componit, parvula magnis,
   Actum ut per vilem tum pretiosa sonet.
In re praeterita monstrat narrando futuram,
   Haec referens, miro praedicat illa modo.
Acta ita describit, ut agendi conferat artem,
   In re ceu facta te facienda monet.
Pondere de rerum taceo, quis singula fando
   Expediat, decus hoc queis cluit atque viget?
[Col. 0303D] Quae non clausa metum, fastidia non dat aperta:
   Non hic deterret: non ibi vilis inest.
Hic spes quaerit eam, tenet illic prompta facultas,
   Quo latet exercet, quo patet ista cibat.
Fortium in obscuris exercet praelia dictis,
   Te sermone humili parvula turba fovet.
Fortibus est panis, pusillis lacteus humor,
   Hos solidis dapibus, hos ope lactis alit.
Curat more meri, ritu demulcet olivi
   Multimodo aptatu sic datur una salus.
Haec etiam assiduo fastidia derogat usu,
   Quoque magis capitur, quaeritur inde magis.
Pluraque cum soleant meditatu horrescere grandi,
   Hujus amor quo plus haec meditatur adest.
Adjuvat haec animum humili sermone legentis,
   [Col. 0304A] Sensibus et celsis ad potiora levat.
Nam se lectorum rudium bene nosse caterva
   Hanc ratur, at doctis haec nova semper inest.
Quid quod ad aethereas populi vocat agmina sedes,
   Et vita associat non peritura tibi?
Qua mundanus amor refugit, crescitque supernus,
   Vertit et ad melius corda legentis opus.
Adde quod exemplis mundanos instruit actus,
   Et via consiliis hac tribuente patet.
Scilicet hic quisquam, didicit dum gesta priorum,
   Quid vitare queat quidve sequatur habet.
Erudit externis proprios sic actibus actus,
   Nonque suis sua sic dicta vel acta regit.
Singula quis referat? numero transcendit arenam,
   Et pluviae guttas legis opimus honos.
[Col. 0304B] Cui qui lecturum totis te nisibus addis,
   Quisquis es, intenta poscito mente Deum.
Ut tua clementer cum hoc nectare corda revisat,
   Cumque hoc inhahitet pectoris antra tui.
Hac veniente tuae pandatur janua mentis,
   Qua nitidante omni sorde carere queat.
Hospitium quo praestet ei qui condidit illam,
   Cum lege hanc adeat legis et ipse dator.
Non te pervadat fastus, non gloria fallax,
   Non vanae aut vacuae sit tibi laudis amor.
Spiritus effugiet sanctus fera pectora ficti,
   Nec habitator adit corpora pressa malis.
Sit tibi mens humilis, cor prudens, actio munda,
   Sit florens studium, sit pietatis opus.
Crebra sit in sancta tibimet meditatio lege,
   [Col. 0304C] Instato monitis nocte dieque suis,
Hanc gere corde, manu, proprio non desit ab ore,
   Tuque aliorum actus, corrigat illa tuos.
Haec in parte tori sedeat, hanc lumina cernant,
   Hanc colla, hanc genua, hanc brachia curva vehant.
Ad caput haec sedeat, solito dum tempore stertis,
   Dumque fugit somnus te petat illa celer.
Nec solum ut doctus, sed et ut sis justus amato,
   Eminet unum alio, cum sit utrumque bonum.
Nam tibi Cunctipotens actus non verba requiret.
   Illi in utroque tamen ipse placere vales.
Disce legens, assuesce frequens, faciendo doceto,
   Sitque tibi hic trames legis in arte piae.
Quatenus erudiat mentem tibi lectio crebra,
   Detque tuis pulchram sensibus illa viam.
[Col. 0304D] Ne cito labatur, vires sibi colligat usu,
   Lectio crebra tenet mens quod acuta capit.
Semita sic caeso dumosae robore silvae,
   Dum teritur, crebro fit via lata pede.
Sancta ferant sanctis verbis exempla vigorem,
   Quae canis et facito, quae facis ipsa cane.
Non verbis actus, non illis verba repugnent,
   Nobile par tecum currat utrumque simul.
Quod bene mente capis, humili sermone profare,
   Ne fastu amittas, quod studiosus habes.
Plura referre mora est, in paucis collige multa,
   Lector, cui fulvum mentis acumen inest.
Semine sic messor proviso plurima parvo
   Grana vehit voto fertiliore cluens.
[Col. 0305A] Dumque opus id cernis, relegis dum carmina nostra,
   Theudulli clemens sis memor oro. Vale.



PRAEFATIO Aureis litteris praefixa Bibliis Theodulfi.

Vetus Testamentum ideo dicitur, quia veniente Novo cessavit, de quo Apostolus meminit dicens: Vetera transierunt, ecce nova facta sunt omnia (II Cor. V, 17). Testamentum autem Novum ideo nuncupatur, quia innovat. Non enim illum discunt nisi homines renovati ex vetustate per gratiam, et pertinentes jam ad Testamentum Novum, quod est regnum coelorum. Hebraei autem Vetus Testamentum Esra auctore juxta numerum litterarum suarum in viginti duos libros accipiunt, dividentes eos in tres ordines, Legis scilicet, et Prophetarum, et Hagiographorum. [Col. 0305B] Primus ordo legis in quinque libris accipitur, quorum primus est Bresit, quod est Genesis; secundus Ellesmot, quod est Exodus; tertius Vasicra, quod est Leviticus; quartus Vagedaber, quod est Numerus; quintus Elleaddabarim, quod est Deuteronomium. Hi sunt quinque libri Moysi, quos Hebraei Torath, Latini Legem appellant; proprie autem Lex appellatur quae per Moysem data est. Secundus ordo Prophetarum, quo continentur libri octo, quorum primus Josue ben Nun, qui Latine Jesu Nave dicitur; secundus Oblim, quod est Judicum; tertius Samuel, qui est Regum primus; quartus Malachim, qui est Regum secundus; quintus Isaias, sextus Jeremias, septimus Ezechiel, octavus Torsera, qui dicitur duodecim Prophetarum; [Col. 0305C] qui libri quia sibi pro brevitate adjuncti sunt, pro uno accipiuntur. Tertius est ordo Hagiographorum, id est sancta scribentium, in quo sunt libri novem, quorum primus Job, secundus Nabla, quod est Psalterium, tertius Masloth, quod est Proverbia Salomonis, quartus Cohelet, quod est Ecclesiastes, quintus Sirasirin, quod est Cantica canticorum, sextus Daniel, septimus Dabreiamin, quod est Verba dierum, hoc est Paralipomenon, octavus Ezras, nonus Esther. Qui simul omnes, quinque octo et novem, fiunt viginti et duo, sicut superius comprehensum est. Quidam autem Ruth, et Cinoth, quod Latine dicitur Lamentatio Jeremiae, Hagiographis adjiciunt, et viginti quatuor volumina Testamenti Veteris faciunt juxta viginti quatuor seniores qui ante [Col. 0305D] conspectum Dei assistunt. Quartus est apud nos ordo Veteris Testamenti, eorum librorum qui in canone Hebraico non sunt, quorum primus Sapientiae liber est, secundus Ecclesiasticum, tertius Tobi, quartus Judith, quintus et sextus Machabaeorum, quos libros Judaei inter apocrypha separant, Ecclesia tamen Dei inter divinas Scripturas et honorat et praedicat. In Novo autem Testamento duo sunt ordines. Primus evangelicus, in quo sunt Matthaeus, Marcus, Lucas et Joannes; secundus, apostolicus, in quo sunt Paulus in quatuordecim Epistolis, Petrus in duabus, Joannes in tribus, Jacobus et Judas in singulis; Actus apostolorum, et Apocalypsis. Summa autem utriusque Testamenti divisio trifarie [Col. 0306A] distinguitur, id est in historia, in moribus, et allegoria. Rursus ista tria multifaric dividuntur, id est, quid a Deo, quid ab angelis vel hominibus gestum dictumque sit, quid a prophetis pronuntiatum de Christo et corpore ejus, quid de diabolo et membris ipsius, quid de veteri et novo populo, quid de praesenti saeculo et futuro regno atque judicio, Libros autem sanctarum Scripturarum, quos praesens bibliotheca continet, subsequens breviculus ordine pandit.

Ordo librorum Veteris et Novi Testamenti qui ab Ecclesia recipiuntur, et in hoc corpore generaliter continentur.


Primus ordo Legis, in quo sunt libri.
    Genesis. [Col. 0306B]
    Exodus.
    Leviticus.
    Numeri.
    Deuteronomium.




II. Prophetarum, in quo sunt libri.
    Jesu Nave.
    Judicum.
    Samuel II.
    Malachim II.
    Isaias.
    Jeremias.
    Ezechiel.
    Duodecim prophetarum.




III. Hagiographorum, in quo sunt libri.
    Job. [Col. 0306C]
    Psalterium.
    Proverbiorum.
    Ecclesiastes.
    Cantica canticorum.
    Daniel.
    Paralipomenon.
    Ezras.
    Esther.




IV. Librorum, qui in Hebraeorum canone non habentur.
    Sapientia.
    Ecclesiasticum.
    Tobi.
    Judith.
    Machabaeorum libri II.




Ordo evangelicus, in quo sunt libri.
    Matthaeus.
    Marcus.
    Lucas.
    Joannes.




Ordo apostolicus, in quo sunt libri. Pauli epistolae XIV.
    Ad Romanos I.
    Ad Corinthios II.
    Ad Galatas I.
    Ad Ephesios I.
    Ad Philippenses I.
    Ad Colossenses I.
    Ad Thessalonicenses II.
    [Col. 0307A] Ad Timotheum II.
    Ad Titum I.
    Ad Philemonem I.
    Ad Hebraeos I.
    Petri II.
    Jacobi I.
    Joannis III.
    Judae I.
    Actus apostolorum.
    Apocalypsis.





II. VERSUS PRAEFIXI BREVI [a 1Kb] CHRONICO, QUOD BIBLIIS ADJECTUM FUIT.


Codicis hujus opus struxit Theodulfus amore
   Illius, hic cujus lex benedicta tonat.
[Col. 0307B] Nam foris hoc gemmis, auro splendescit et ostro,
   Splendidiore tamen intus honore micat.
Quo post catholicae veneranda volumina legis
   Parva tenet modicum scriptio cerne locum.
Scilicet initio sumens exordia ab ipso,
   Per patrum et regum nomina texit opus.
Et notat annorum numerum, notat ordine regna.
   Heracli princeps, tempus ad usque tuum.
Gestaque dat paucis reminisci plurima verbis:
   Sic modico in nutu grande notatur opus.
Hinc adaperta sedent Hebraeae nomina linguae,
   Quae sacrae linguae inclytus usus habet.
Attica post resident, fidei quae prisca vetustas
   Contulit Ecclesiae queis vocitantur opes,
Conficitur Latio de nomine silvula parva,
   [Col. 0307C] Quae magni fructus pondera digna vehit.
Corpore sub parvo mysteria magna retentant.
   Hae res, quas limes codicis hujus habent.
His fluvium legis poterit lustrare lucernis,
   Quaerere qui pisces legis in amne cupit.
Retibus his poterit pretiosam praendere praedam,
   Ars est cui in sancta quaerere lege cibum.
Non has lector ovans quasi quaedam vilia temne:
   Vilis rem pulchram capsa tenere solet.
Ferrea nam clavis, de vili facta metallo,
   Argenti atque auri dat penetrare locum.
Quaeque est servanti seu sarcina parva ferenti,
   Quo gravis est pretii sarcina monstrat iter.
Nec tibi displiceant quoniam sunt corpore parva,
   Tegmine sub parvo pondera magna latent.
[Col. 0307D] Nam modicis clavis grandis structura tenetur,
   Marculus et parvus magna metalla polit.
Sic segetes magnae nascuntur semine parvo,
   Pondus et arboreum germine deque levi.
Obstrusa aperiunt, panduntque latentia plura,
   [Col. 0308A] Parvaque velamen virgula [Ms. Colb., ungula] grande levat.
Quosque tenent flores librorum grandia prata,
   En simul hic calathus dat tibi, carpe manu.
Utere seu felix, quo [Id. ms., ut] sis felicior ipse.
   Cum tua perpetuas vita capesset opes.
Et memor esse mei dignare per omnia quaeso,
   Dum regis et relegis, dumque adis istud opus.
Dumque adis istud opus, quod condidit actio nostra,
   Mercedem studii tu mihi redde mei.
Hanc rogo mercedem pro me deposce Tonantem,
   Ut mihi det veniam, seu pius addat opem,
Noxia depellat, concedat prospera quaeque,
   Participem et faciat vita beata tibi.
Componat mores, firmet spem, corrigat actus,
   [Col. 0308B] Atque animae adveniat hoc tribuente salus.
Utque ita me clemens peccamine purget ab omni,
   Ut mihi post mortem det super astra locum.
Coetibus angelicis et jungat, munere cujus
   Terrea progenies scandit ad astra poli.


Distichum.


Vive Deo felix per plurima tempora, lector,
   Theudulfi nec sis immemor oro tui.


Aliud.


Finis adest operi, his quibus est peragentibus actum,
   Sit pax, vita, salus, et tibi, lector, ave.



III. VERSUS FACTI UT A PUERIS [b 1Kb] IN DIE PALMARUM CANTARENTUR.


Gloria, laus et honor tibi sit, rex Christe redemptor,
   [Col. 0308C] Cui puerile decus prompsit hosanna pium.
Israel es tu rex, Davidis et inclyta proles,
   Nomine qui in Domini, rex benedicte, venis.
Coetus in excelsis te laudat coelicus omnis,
   Et mortalis homo, et cuncta creata simul.
Plebs Hebraea tibi cum palmis obvia venit;
   Cum prece, voto, hymnis adsumus ecce tibi.
Hi tibi passuro solvebant munia laudis,
   Nos tibi regnanti pangimus ecce melos.
Hi placuere tibi, placeat devotio nostra,
   Rex pie, rex clemens, cui bona cuncta placent.
Fecerat Hebraeos hos gloria sanguinis alti,
   Nos facit Hebraeos transitus ecce pius.
Inclyta terrenis transitur ad aethera victis.
   Virtus a vitiis nos capit alma tetris.
[Col. 0308D] Nequitia simus pueri, virtute vieti,
   Quod tenuere patres, da teneamus iter.
Degeneresque patrum ne simus ab arte piorum,
   Nos tua post illos gratia sancta trahat
Tu pius ascensor, tuus et nos simus asellus
   [Col. 0309A] Tecum nos capiat urbs veneranda Dei.
Vestis apostolicae rutilo fulgore tegamur,
   Te bene tecta ut ea nostra caterva vehat,
Tegmina sic animae sternamus corpora nostra,
   Quo per nos semper sit via tuta tibi.
Sit pia pro palmae nobis victoria ramis,
   Ut tibi victrici forte canamus ita.
Castaque pro ramis salicis praecordia sunto,
   Nos operum ducat prata ad amoena viror.
Pro ramis oleae pietas, lux dogmaque sancti
   Flaminis in nobis sit tibi rite placens.
Arbore de legis caedamus dogmata quaedam,
   Queis veniendi ad nos sit via tuta tibi.
Nostraque sic praesens celebret devotio festum,
   Continuo ut valeant annua festa sequi.
[Col. 0309B] Urbem et cum ramis et laudibus imus ad istam,
   Celsa poli meritis fac ita adire piis.
Hanc in amore tuo collectam respice plebem,
   Suscipe et illius vota precesque libens.
Ecce sacerdotum turbae, popularis et ala,
   Concinit et laudes sexus uterque tibi.
Quos habet Andegavis venerabilis ambitus urbis,
   Qui pia devota carmina mente canunt.
Quam Meduana morans fovet, et Liger aureus ornat,
   Qua rate cum laevi Sarta decora juvat.
Fruge, ope, nundinis, pulchris et rebus abundans,
   Obsita seu sanctis est bene tota locis.
Plebs venit Albini sancta haec de sede beati,
   Cum voto et ramis carmina digna ferens.
[Col. 0309C] Illaque Baptistae concurrit ab arce Joannis,
   Consocians ramis dicta canora suis.
Nec, Martine, cohors tua serior alme recurrit,
   Fertque manu ramos, mente et ore melos.
Turba Saturnini venit his sociata beati,
   Quam crux et rami, laus et adornat ovans.
Et Petre cella tuo vocitata e nomine sancto,
   Quos quit, ad hoc laudum mittere gestit opus.
Sergius et proprios martyr venerandus alumnos
   Mittit ad officii gesta beata pii.
His tua Maurili conjungitur alme caterva,
   Et prece, laude, sono sic pia vota canit.
Tardior Aniani non currit turba beati,
   Istas ut laudes rex tibi Christe canat.
Plebsque salutiferae procurrit ab aede Mariae,
   [Col. 0309D] Huc quam transmittit pons Meduana tuus.
Plebs quoque Germani venit huc de sede beati,
   Praesulis eximii, pontificisque sui.
Scandimus en sanctum Michaelis ad atria clivum,
   Christe tuus dulcis nos ubi jungit amor.
Quo sua pontifici jungatur turba benigno,
   A capite et membris laus sonet ista Deo.
Hinc pia Mauricii veniamus ad atria sancti,
   Quo simul et laudum et vox sonet ista precum.
Illic et titulis nos mater colligat una,
   Quae caput et specimen istius urbis habet.
Nostra ubi nos prex et benedictio praesulis ornet.
   Cum laude ac mittat ad sua quemque loca.



IV. DE EO QUOD TEMPORIS STATUS, ET LOCUS, ET CAUSA, ET MOTIO INGENIUM TRACTATORIS ADJUVAT.
[Col. 0310A]

Temporis ergo status, locus, aura et motio, gestae
   Sive rei modus aptum adjuvat ingenium.
Vespere florigera peccantem in sede requirit,
   Atque ubi sit rogitat conditor orbis herus.
Temporis hic status est, diei quia luce relicta,
   In tenebras noctis jam revolutus erat.
Quem scit ubi quaerit, quia non ibi noverat illum,
   Quo bene praecepto jusserat esse dato.
Nescius ut quo sit quaerit, sed nescio tandem.
   Quid nescire Dei ni reprobare velit.
Nec minus interea sapidum sensum hora locusque
   [Col. 0310B] Eloquio in sacro dedere saepe solent.
Montis Oliveti veniens de vertice Christus,
   Mane adiit templi limina sancta Dei.
Liberat oblatam moecham fallacibus illis,
   Quam pius et justus sit docet almus in hac
Nam pius hanc salvat, damnat peccamina justus:
   Vade, ait, et noli nil mage tale sequi.
Mons oleae namque est Domini miseratio celsa,
   Quo nos inquirens venit ab arce poli,
Qua delibutos recreat nos unguine sancto,
   Luminis et tribuit et pietatis opem.
Mane diem revocans advenit nocte fugata,
   Quo nova lux adiit, legis et umbra abiit.
Saepe etiam sensus aperit bene mobilis aer,
   Nam calor et frigus mystica multa monent.
[Col. 0310C] Exstiterant quondam Solymis encaenia facta,
   Teste haec Scriptura dira premebat hiems.
Frigora sunt hiemis Judaeae incredula corda
   Plebis, quae fidaei nuda calore inerant.
Hoc quoque frigus erat geritur cum passio Christi,
   Petre negando riges, flens recalendo viges.
Sessio seu statio Domini, seu motio sensus
   Producunt vivos, cum bene visa manent.
Stare illum Stephanus, Marcus residere profatur:
   Nil hic diversum est, unus utrumque gerit.
Sessio regnantis, statio pugnantis habet vim:
   Pro his pugnat, regit hos, complet utrumque simul.
Angelus hanc stando nascentem nuntius almus,
   Huncque resurgentem jam residendo canit.
[Col. 0310D] Hic pugnaturum, regnaturum indicat illic,
   Nascitur ad pugnam, surgit ad imperium.
Stare est pontificis summi, residere magistri:
   Pro nobis patris est hostia, nosque docet.
Cernit eundo duos, quos caecos stando resanat:
   Sit transire hominis, dummodo stare Dei.
Si modus in gestis Domini aspiciuntur et ordo,
   Incipiet sensus crescere magna seges.
Denique celsa petit montis, descendit ad ima,
   Esse Deum se illic edocet, hic hominem
Quosque prius sanat, satiat, post nectare magno:
   Ante fide sanat quos bene lege cibat.
Nosque super fragile studuit discumbere fenum,
   Mortiferae ut carnis jure prematur opus.
[Col. 0311A] Discipulisque dapes tribuit, dant plebibus illi,
   Quod hi docti illa, plebs pia constet eis.



V. [a 1Kb] IN ALTARE SANCTI ANIANI.


Hanc tibi Celsitonans aram Theodulfus adorno,
   At faveas votis rex Deus ipse meis.
Quisquis es hanc cernens, et tu sanctissime praesul
   Aniane, exigui sis memor oro mei.



VI. [b 1Kb] AD MONACHOS SANCTI BENEDICTI.


I, mea charta, celer Benedicti ad tecta beati,
   Hocque salutato tecta revise patrum.
Huic salveque valeque meum, huic singula narra,
   Prospera quae nobis sunt tribuente Deo.
[Col. 0311B] Inde refer multas misso pro munere grates,
   Utque libens mittat plura precare libens.
Utque pium consurgat opus fundamine jacto,
   Quod me jam mulcet, jam mea corda fovet:
Sit melius culmen, bonus est [F., et] fundaminis ordo,
   Quem gemini numeri sorsque decusque sacrat.
Ecce duo monachi duo sunt praecepta salutis,
   Divino ut junctus sit quoque fratris amor.
Est intellectus qui sese operatio jungit?
   Sic ditant famulum bina talenta bonum.
Suntque duae vitae, quas actio bina sororum
   Innuit, ac etiam lex nova sive vetus.
Jamque operare libens, nec fundamenta timeto,
   Quod superaddideris stat solidante Deo.
Addere plura potes, poterit nescire ruinam
   [Col. 0311C] Fabrica, quam numerus sustinet iste sacer.
Semina tu nostros misisti parva per agros,
   Plurima mitte, seges hinc tibi grandis erit,
Quod fuit Ausoniis Benedictus rector in arvis,
   Hoc modo tu in nostris es, Benedicte, locis.
Non distes merito cujus non nomine distas,
   Nominis et meriti sors beet una duos,
Ut cerebro Euphorbi Samius satus esse putatur,
   Sic Nursi patris in te revocatur opus.
Ut per Theodulfum Theodulfi verba precantis
   Imples, cumque una it hinc prece nomen idem:
Sic Benedictus ei per te, Benedicte, quod optat
   Conferat, et voti tu mediator eas,
Quodque fuit, Casine, tibi pius hic pater olim,
   Hoc modo sit cellae, urbs Aureliana, tuae.
[Col. 0311D] Quam bene Mitiacum vocitavit prisca vetustas,
   Quae fuit auspicium mitibus ante choris.
Maximinus ibi fratrum vernante corona
   Praefuit, his scandit junctus ad astra poli.
Corpora sunt quorum variis tumulata sepulcris,
   Sunt animae in sinibus sed, patriarcha, tuis.
[Col. 0312A] Has fera barbaries, exempto munere pacis,
   Dejecit sedes, destituitque locunt.
Qui proprios tenuit cineres, utque ales Eoa,
   De cinerum lapsu tendit ad alta caput.
His ita finitis, fratrum pete concita coetum,
   Quos circumspiciens cernua flecta genu.
Pauca locuturam primum benedicier ora,
   Inde morando prius accipe voce sonum.
Me tibi Theodulfus transmisit, turba beata,
   Qui oratus vestri sumere poscit opem.
Vestra suis crescat plantatio quaerit in arvis,
   De qua odor ambrosii nectaris astra petat.
Rivulus hanc vestrae crebro precis irriget almus,
   Tendere quo radix brachia firma queat.
Desieris cum forte loqui, tunc tecta licenter
   [Col. 0312B] Narratura Patrum cuncta revise mihi.
Quo dormit pia turba vide, quo suscipit escas,
   Quo legit et spallit, quove operatur adi.
Cernito pistrinum, nec despice tecta coquinae,
   Quove jacent membris qui bene mente vigent.
Hospitii mox cerne locum, quemque incolat ille
   Qui nova nunc primum miles in arma venit,
Quo tibi quaesiti deerit praesentia fratris,
   Hunc iter hoc pulchrum pertimuisse dole.
Inde salutandi fratrem pietate revise,
   Sum cui junctus ego nomine, non merito.
Hinc pete Nebridii Patris venerabilis aedes,
   Mox et Donati sit tibi visa domus.
Sed nec praetereas sancti loca fratris Atili,
   Anianique mei tecta verenter adi.
[Col. 0312C] Nam pius aspiciat dantem sibi dona salutis
   Attala te videat, dicque, Olemunde, vale.
At si forte vales mundanas ire per urbes,
   Singula perlustrans oppida, rura, casas,
Praesulibus nostras in carmine pande salutes,
   Atque omni clero, quosque referre mora est.
Attila, Clarinus, Teutfredus, Leubilla, et omnis
   Turba Patrum nostrum sentiat alma vale.
Quid tibi plura canam? cunctos ex voce saluta,
   Hisque salutatis te mihi redde citam.



VII. VERSUS SCRIPTI LITTERIS AUREIS DE SANCTO QUINTINO. In prima tabula.


Cum denis lustris ternos minus inclytus annos
   [Col. 0312D] Rex ageret Carolus sceptra tenendo pia:
Rebus et humanis exemptus culmina regni
   Linqueret ingentis, rex Ludovice, tibi!
Datque octingentis Christi incarnatio felix
   Addere curriculis quattuor atque decem:
Condere coepit opus hujus venerabilis aulae
   [Col. 0313A] [a 1Kb] Abbas Fulradus nobilitate cluens.
Namque huic Hieronymus, Carolus pater exstitit illi,
   Qui propriae specimen gentis ad alta tulit.
Bella gerens pacemque tuens, qui culmina regni
   Ad prolem misit auxiliante Deo.



VIII. In secunda tabula.


Martyris egregii Quintini hic membra quiescunt,
   Mens haeret Christo cujus in arce poli.
Hujus honore pio veteri fundamine templum
   Constructum hoc fuerat, constitit atque diu.
Sed dum scissa dares paries fera signa ruinae,
   Surgendi causas ad meliora dabas.
Namque piis votis, Domino tribuente, peregi
   Hoc ego Fulradus ut foret istud opus.
[Col. 0313B] Scilicet ut major studioque operosior omni
   A fundamentis surgeret ista domus.
Quam dum quisquis adis Domino tua vota daturus,
   Votis me et precibus jungito quaeso tuis.



IX. In tertia tabula.


Haec domus alma Dei est via qua itur ad atria coeli,
   Hic patet ecce bonis porta serena poli.
Haec via, vita, salus. Christus sua templa revisit,
   Justorum acceptans munia, vota, preces.
Hic bene Quintini requiescunt ossa beati,
   Qui studuit Domino rite placere suo.
Sanguine qui proprio est mercatus coelica regna
   Atque locum sibimet emit in arce poli.
Cujus martyrium devota mente frequentat,
   Plebs vivens, quaerens et peregrinus opem.
Quos memores nostri Fulradus cernuus opto
   Ut vestri semper sit memor ipse Deus.



X. [b 1Kb] IN SEPULCRO SANCTI NAZARENI.


Martyr amoene, tuos hic Christus condidit artus
   Et tua mens centri scandit ad alta volans.
Tu Tiberina tuis lustrati littera gestis,
   Et nunc Rhenicolas ossis honore beas.
Roma, favente Deo, vidisti in martyre signa,
   Nunc Germana cohors cernis id istud opus.
Aulica silvestri delubra in rure locasti
   Martyr, et in vacuis syrtibus aula micat.
Nazarium vocitat hunc florem natio cuncta.
   [Col. 0314A] Nam nazar Hebraea flos bene lingua vocat,
Hunc ego Wangionum veniens festinus ab urbe
   Dum peterem, vidi nube nivem cadere.
Pisciflui Rheni transivi in robore ripas,
   Ut citius possem ejus adire locum.



XI. [c 1Kb] EPITAPHIUM FASTRADAE REGINAE.


Inclyta Fastradae reginae hic membra quiescunt,
   De medio quam mors frigida flore tulit.
Nobilis ipsa viri thalamo conjuncta potentis,
   Sed modo coelesti nobilior thalamo.
Pars animae melior Carolus rex ipse remansit,
   Cui tradat mitis tempora larga Deus.



XII. IN FRONTE DOMUS.
[Col. 0314B]

Qui stas, quive sedes, qui rura et tecta peragras,
   Tempora consumis actibus et variis.
Nil gere turpe, quod hoc celsa quis spectet ab aede,
   Est hoc, est aliud quod mage tu timeas.
Est super astra Deus: quid agat humana propago
   Laturus librae pondera justa videt.



XIII. CUR MODO CARMINA NON SCRIBAT.


Carmina saepe mihi, fratres, pergrata tulistis:
   Et nunc quae fertis, credite, valde placent.
His delector enim, vestri studiumque laboris
   Conlaudo, et moneo vos potiora sequi.
Crescitis in melius, nobis hinc gaudia crescunt
   Ut magis atque magis id faciatis amo.
[Col. 0314C] Qui ex facili pridem poteram depromere versus,
   Aestuo, nec condo ut volo dulce melos.
Quaeretis hoc, quando novus hic successit habendus
   Usus, nostram Erato qui reticere facit.
Sunt mihi nunc lacrymis potius deflenda piacla,
   Carmine [F., Culmina] quam lyrico nempe boanda pede.
Non amor ipse meus Christus mea carmina quaeret,
   Sed mage commissi grandia lucra gregis.
Pro quo, proque meis orare erratibus opto:
   Carmina ni pangam, crimina nulla gero.
Ludite vos, pueri, metrica sat lusimus arte:
   Prima quae cupitis jam mihi parta manent.
Discite sic, fratres, docti ut possitis haberi,
   Et fieri socii civibus aethereis.
[Col. 0315A] En veneranda piis tanti solemnia festi,
   Nos modo non multum versificare sinunt
His ita praemissis, festum hoc celebremus ovantes,
   Aptius edendi carmina tempus erit.
Annua sic etiam veneranter festa colamus,
   Continua ut nobis det sine fine Deus.
[a 1Kb] Nam, Wulfine; tibi debentur praemia laudum,
   Cujus ab amne fluunt metrica docta bene.
Hinc tibi multiplices agimus, charissime, grates:
   Praemia pro meritis rex Deus ipse dabit.



XIV. IN OBITU DAMASI.


Qui gradiens pelagi fluctus compressit amaros,
Vivere qui praestat morientia semina terrae,
Solvere qui potuit legalia vincula mortis,
Post tenebras fratrem, post tertia lumina solis,
Ad superos iterum Marthae donare sorori,
Post cineres Damasum faciet quia surgere credo.



XV. [b 1Kb] IN FALDAONE EPISCOPI.


Sessio Theodulfi placeat, precor, omnis et actus,
   [Col. 0316A] Rex Deus alme tibi, cui bona cuncta placent.
Quo sine nulla geri bona, cum quo plurima possunt,
   Velle et posse mihi tu dato quaeso bonum.
Cum te major adit, stet plebs, tibi junior adsit,
   Et circumstantes famine posce pio.
Sit tibi mens humilis, prudens cor, et actio munda,
   Sessor et assiduo mente tuere Deum
Quisquis es hic astans, hominem ne detrahe quemquam.
   Absentum vitam rodier est facinus.
Parcite qui statis vanis instare loquelis,
   Ne vos qui residet censeat ire foras.



XVI. DE CONTEMPTU MUNDI.

[Col. 0316B]
Perpetuos ignes, quos factor jure minatur,
   Si paveas, ejus praemia quisquis amas.
Totius haec fragilis vilescit gloria mundi,
   Interius tibimet pollet et almus amor.



LIBER TERTIUS.
[Col. 0315]


I. [a 1Kb] AD CAROLUM REGEM.


Te totus laudesque tuas, rex, personat orbis,
   Multaque cum dicat, dicere cuncta nequit.
Si Mosa, Rhenus, Arar, Rhodanus, Tiberisque, Padusque
   Metiri possunt, laus quoque mensa tua est.
[Col. 0315D] Res satis immensa est tua laus, immensa manebit,
   Dum pecori atque homini pervius orbis erit.
Quam bene si nequeo studiis explere loquendi,
   Tantillus tantam temno tacere tamen.
Ludricis haec mixta jocis per ludicra currat,
   Saepeque tangatur qualibet ille manu.
Laude jocoque simul hunc illita charta revisat,
   Quem tribuente celer ipse videbo Deo.
O facies, facies ter cocto clarior auro,
   Felix qui potis est semper adesse tili!
Et diademali sat dignam pondere frontem
   Cernere, quae simili cuncta per arva caret.
Egregiumque caput, mentum, seu colla decora,
   Aureolasque manus pauperiem quae abolent.
Pectora, crura, pedes, est non laudabile cui nil,
   Omnia pulchra vigent, cuncta decora nitent.
Atque audire tui per pulchra affamina sensus,
   Quo super es cunctis, est tibi nemo super.
[Col. 0316D] Est tibi nemo super, solers prudentia cujus
   Tanta cluit, nullus cui puto finis inest.
Latior est Nilo, glaciali grandior Istro,
   Major et Euphrate est, non quoque Gange minor.
Quid mirum aeternus si talem pastor alendis
   Pastorem gregibus condidit ipse suis?
Nomine reddis avum, Salomonem stemmate sensus,
   Viribus et David, sive Joseph specie.
Tutor opum es, vindex scelerum, largitor honorum,
   Atque ideo dantur haec bona cuncta tibi.
[b 1Kb] Percipe multiplices laetanti pectore gazas,
   [Col. 0317A] Quas tibi Pannonico mittit ab orbe Deus.
Inde pias celso grates persolve Tonanti,
   Cui solet ut semper sit tua larga manus.
[a 1Kb] Adveniunt gentes Christo servire paratae,
   Quas dextra ad Christum sollicitante vocas.
Pone venit textis ad Christum crinibus Hunnus,
   Estque humilis fidei, qui fuit ante ferox.
Huic societur Arabs, populus crinitus uterque est,
   Hic textus crines, ille solutus eat.
Cordoba, prolixo collectas tempore gazas
   Mitte celer regi quem decet omne decens.
[b 1Kb] Ut veniunt Arabes, Arabes nomadesque venite,
   Regis et ante pedes flectite colla genu.
Nec minus hi quam vos saevique trucesque fuere,
   Sed hos qui domuit vos domiturus erit.
[Col. 0317B] Scilicet in coelo residens, per tartara regnans,
   Qui mare, qui terras, qui regit astra polum [F., poli].
Ver venit ecce novum, cum quo felicia cuncta,
   Teque tuosque adeant, rex, tribuente Deo.
En renovatur ovans aeternis legibus annus,
   Et sua nunc mater germina promit humus.
Silvae fronde virent, ornantur floribus arva,
   Sicque vices servant en elementa suas.
Undique legati veniant qui prospera narrent:
   Praemia sint pacis, omnis abesto furor.
Mox oculis cum mente simul manibusque levatis
   Ad coelum, grates fertque refertque Deo.
Consilii celebretur honos, oretur in aula
   Qua miris surgit fabrica pulchra tholis.
Inde palatinae repetantur culmina sedis,
   [Col. 0317C] Plebs eat et redeat atria longa terens.
Janua pandatur, multisque volentibus intrent
   Pauci, quos sursum quilibet ordo tulit.
[c 1Kb] Circumdet pulchrum proles charissima regem,
   Omnibus emineat, sol ut in arce solet.
Hinc astent pueri, circumstent inde puellae,
   [Col. 0318A] Vinea laetificet sicque novella patrem.
Stent Carolus Ludovicque simul, quorum unus ephebus.
   Jam vehit alterius os juvenale decus.
Corpore praevalido quibus est nervosa juventa,
   Corque capax studii, consiliique tenax.
Mente vigent, virtute cluunt, pietate redundant,
   Gentis uterque decor, dulcis uterque patri,
Et nunc ardentes rex acies flectat ad illos,
   Nunc ad virgineum flectat utrinque chorum,
Virgineum ad coetum, quo non est pulchrior alter,
   Veste, habitu, specie, corpore, corde, fide.
Scilicet ad Bertam, et Rodtrud, ubi sit quoque Gisla,
   Pulchrarum una soror sit minor, ordo trium.
[Col. 0318B] Est sociata quibus [d 1Kb] Leutgardis pulchra virago,
   Quae micat ingenio cum pietatis ope.
Pulchra satis cultu, sed digno pulchrior actu,
   Cum populo et ducibus omnibus una favet,
Larga manu, clemens animo, blandissima verbis,
   Prodesse et cunctis, nemini obesse parat.
Quae bene discendi studiis studiosa laborat,
   Ingenuasque artes mentis in arce locat.
Prompta sit obsequio soboles gratissima regis,
   Utque magis placeat certet amore pio.
Pallia dupla celer, manuum seu tegmina blanda,
   Suscipiat Carolus, et gladium Ludoich.
Quo residente, suum grata inter basia munus
   Dent natae egregiae, det quoque charus amor.
Berta rosas, Chrodtrudh violas, et lilia Gisla,
   [Col. 0318C] Nectaris ambrosii praemia quaeque ferat.
Rothaidh poma, Hiltrudh Cererem, Tetdrada Lyaeum,
   Quis varia species, sed decor unus inest.
Ista nitet gemmis, auro illa splendet et ostro,
   Haec gemma viridi praenitet, illa rubra.
Fibula componit hanc, illam limbus adornat.
   [Col. 0319A] Armillae hanc ornant, hancque monile decet.
Huic ferruginea est, apta huic quoque lutea vestis,
   Lacteolum stropium haec vehit, illa rubrum.
Dulcibus haec verbis faveat regi, altera risu,
   Ista patrem gressu mulceat, illa joco.
    [a 1Kb] Quod si forte soror fuerit sanctissima regis,
   Oscula det fratri dulcia, frater ei.
Talia sic placido moderetur gaudia vultu,
   Ut sponsi aeterni gaudia mente gerat,
Et bene scripturae pandi sibi compita poscat:
   Rex illam doceat, quem Deus ipse docet.
    [b 1Kb] Adveniant proceres, circumstent undique laeti,
   Complere studeat munia quisque sua,
    c 1Kb] Thyrsis ad obsequium semper sit promptus herile,
   Strenuus et velox sit pede, corde, manu,
[Col. 0319B] Pluraque suscipiat hinc inde precantia verba,
   Istaque dissimulet, audiat illa libens.
Hunc intrare jubens, hunc exspectare parumper
   Censeat, hunc intus, hunc tamen esse foris.
Regalique throno Calvus hic impiger adstet,
   Cunctaque prudenter, cuncta verenter agat.
[d 1Kb] Adsit praesul ovans animo vultuque benigno,
   Ora beata ferens, et pia corda gerens.
Quem sincera fides, quem tantus culminis ordo,
   Pectus et innocuum rex tibi, Christe, dicat.
Stet benedicturus regis potumque cibumque,
   Sumere quin etiam rex velit, ille volet.
[Col. 0320A] [e 1Kb] Sit praesto et Flaccus nostrorum gloria vatum,
   Qui potis est lyrico multa boare pede.
Quique sophista potens est, quique poeta melodus,
   Quique potens sensu, quique potens opere est.
Et pia de sanctis Scripturis dogmata promat,
   Et solvat numeri vincla favente joco.
Et modo sit facilis, modo scrupea quaestio Flacci,
   Nunc mundanam artem, nunc redibens superam,
Solvere de multis rex ipse volentibus unus
   Sit bene qui possit solvere Flaccidica.
Voce valens, sensuque vigil, sermone politus,
    [f 1Kb] Adsit Riculfus, nobilis arte, fide.
Qui et si longinqua fuerit regione moratus,
   Non manibus vacuis jam tamen inde redit.
Dulce melos canerem tibi, ni absens, dulcis Homere,
   [Col. 0320B] Esses; sed quoniam es, hinc mea Musa tacet.
[g 1Kb] Non Ercambaldi solers praesentia desit,
   Cujus fidam armat bina tabella manum.
Pendula quae lateri manuum cito membra revisat,
   Verbaque suscipiat, quae sine voce canat.
Lentulus intersit, laturus dulcia poma.
   Poma vehat calathis, cordis in arce fidem.
Cui sunt arguti sensus, alia omnia tarda,
   Ocior esto probus Lentule voce, pede.
Nardulus huc illuc discurrat perpete gressu,
   Ut formica tuus pes redit itque frequens.
Cujus parva domus habitatur hospite magno,
   [Col. 0321A] Res magna et parvi pectoris antra colit.
Et nunc ille libros operosus, nunc ferat et res,
   Spiculaque ad Scotti nunc paret apta necem.
Cui dum vita comes fuerit haec oscula tradem,
   Trux aurite tibi quae dat aselle lupus.
Ante canis lepores alet, aut lupus improbus agnos,
   Aut timido muri musio terga dabit,
Quam Geta cum Scotto pia pacis foedera jungat,
   Quae si forte velit jungere, ventus erit.
Hic poenasve dabit fugietne simillimus Austro,
   Utque sit hic aliud, nil nisi Scottus erit.
Cui si litterulam quae est ordine tertia tollas,
   Inque secunda suo nomine forte sedet,
Quae sonat in coelo prima, et quae in Scando secunda,
   Tertia in Ascensu, quarta in Amicitiis.
[Col. 0321B] Quam satis offendit pro qua te littera Salvi.
   Utitur, haud dubium [a 1Kb] quod sonat hoc et erit.
[b 1Kb] Stet Levita decens Fredegis sociatus Osulfo,
   Gnarus uterque artis, doctus uterque bene.
[c 1Kb] Nardus et Ercambald si conjungantur Osulfo,
   Tres mensae poterunt unius esse pede.
Pinguior hic illo est, hic est quoque tenuior illo,
   Sed mensura dedit altior esse pares.
Pomiflua solers veniat de sede Menalcas,
   Sudorem abstergens frontis ab arce manu.
Quam saepe ingrediens pistorum sive coquorum
   Vallatus cuneis jus synodale gerit.
Prudenter qui cuncta gerens, epulasque dapesque
   Regis honoratum deferat ante thronum.
Adveniat pincerna potens Eppinus, et ipse
   [Col. 0321C] Pulchraque vasa manu, vinaque grata vehat.
Jam circumsedeant regalia prandia jussi,
   Laetitiae detur munus ab axe poli.
Et pater Albinus sedeat pia verba daturus.
   Sumpturusque cibos ore manuque libens.
Aut si, Bacche, tui, aut Cerealis pocla liquoris
   Porgere praecipiat, fors et utrumque volet.
Quo melius doceat, melius sua fistula cantet,
   Si doctrinalis pectoris antra riget.
Est procul pultes, et lactis massa coacti,
   Sed pigmentati sis prope mensa cibi.
Participent mensas epulis, et dulcia sumant
   Pabula, vina bibent stansque sedensque simul.
His bene patratis, mensis dapibusque remotis,
   [Col. 0321D] Pergat laetitia plebs comitante foras.
[Col. 0322A] Hacque intus remanente, sonet Theodulfica Musa,
   Quae foveat reges, mulceat et proceres
Audiat hanc forsan membrosus Wibodus heros,
   Concutiat crassum terque quaterque caput.
Et torvum aspiciens vultuque et voce minetur,
   Absentemque suis me obruat ille minis:
Quem si forte vocet pietas gratissima regis,
   Gressu eat obliquo vel titubante genu.
Et sua praecedat tumefactus pectora venter,
   Et pede Vulcanum, voce Jovem referat.
Haec ita dum fiunt, dum carmina nostra leguntur,
   Stet Scottellus ibi, res sine lege furens,
Res dira, hostis atrox, hebes horror, pestis acerba,
   Litigiosa lues, res fera, grande nefas.
Res fera, res turpis, res segnis, resque nefanda,
   [Col. 0322B] Res infesta piis, res inimica bonis.
Et manibus curvis, paulum cervice reflexa,
   Non recta ad stolidum brachia pectus eant.
Anceps, attonitus, tremulus, furibundus, anhelus,
   Stet levis aure, manu, lumine, mente, pede,
Et celeri motu nunc hos nunc comprimat illos,
   Nunc gemitus tantum, nunc fera verba sonet.
Nunc ad lectorem, nunc se convertat ad omnes
   Adstantes proceres, nil ratione gerens.
Et reprehendendi studio ferus aestuet hostis,
   Cui sit posse procul, jam quia velle prope est.
Plurima qui didicit, nil fixum, nil quoque certum,
   Quae tamen ignorat, omnia nosce putat.
Non ideo didicit, sapiens ut possit haberi,
   Sed contendendi ut promptus ad arma foret.
[Col. 0322C] Multa scis et nulla sapis, plura, inscie, nosti,
   Quid dicam inde magis? non sapis, atque sapis.
Rex sua fulcra petat, habeat sua mansio quemque:
   Rex bene laetus eat, plebs bene lata meet.
At tu posce pio reditum mea fistula regi,
   Et cunctis veniam quos ciet iste locus [F., jocus].
Qui ne quem offendat, placeat dilectio Christi,
   Omnia quae suffert, cui bona cuncta placent.
Hac ope qui vacuus, qui tanto est munere nudus.
   Sit licet infensus, est mihi cura levis.
Qui te mundani regni, rex, extulit arce,
   Praemia perpetui det meliora tibi.



II. [d 1Kb] SUPER SEPULCRUM ADRIANI PAPAE.


[Col. 0322D] Aurea funereum complectit littera carmen,
   [Col. 0323A] Verba tonat fulvus et lacrymosa color.
Promere quae Carolum compellit amorque dolorque
   Me tuus, Adriane praesul amate nimis.
Pontificum specimen, lux plebis, norma salutis,
   Vir pie, vir sapiens, vir venerande satis.
Mente nitens, formaque decens, sensuque renidens,
   Inclyto amore vigens, speque fideque cluens.
Tu decus Ecclesiae, fax splendens urbis et orbis,
   Charior egregie tu mihi luce Pater,
Quem cum dira dies non exhibitura sequentem,
   Eripuit vivis, res patuitque mihi,
Protinus agnovi veteris vestigia luctus,
   Morsque parentum oculis est revocata meis.
Taedia Pippini sensi venientia morte,
   Bertradamque dolor, proh dolor! iste refert.
[Col. 0323B] Cumque tui aspectus, sanctissime papa, recordor,
   Corque oculosque meos nil nisi luctus habet.
Munera grata tibi incolumi mittenda parabam,
   Tristia nunc moesto pectore dona paro.
Marmora pro tunicis, proque auro flebile carmen,
   Quae gerat urna capax jam tua parva domus.
Quam quis ab occasu properans vel quisquis ab ortu
   Conspicis, hic munus quod venereris habes.
Sexus uterque, senex, juvenis puer, advena, civis,
   Quisquis es, Adriano dic sit amoena quies.
Praesulis istius semper tu, Roma, memento,
   Qui tibi tutor opum, murus et arma fuit.
Tu quoque successor residens in sede sacrata,
   Sis memor oro hujus, si Deus ipse tui.
Huic prece grata quies detur Paulique Petrique,
   [Col. 0323C] Hunc quoque coelicolum cuncta caterva juvet.
Huic lucem concede piam, concede quietem,
   Rex Deus, atque operis tu miserere tui.
En est quod fuerat pulvis de pulvere sumptus,
   Sed putres cineres tu reparare vales.
Credo quod hic pulvis transacta morte resurget,
   Nec jam post tumulum sic moriturus erit.
Hos apices quicunque legis, te nosce futurum
   Hoc quod hic est, omnis hoc caro pergit iter.
Inde tuam mentem venturis casibus optans
   Oratu et precibus sis memor hujus. Ave.



III. [a 2Kb] AD ANGILBERTUM.
[Col. 0324A]

Quid cycni faciunt, resonant dum talia corvi,
   Et tectis strepitant carmina multa meis?
Nunc fallax simulat hominis rea pica loquelam,
   Despiciens volucres, fercula sacra sedet.
Psittacus et varias imitatur voce camoenas,
   Commaculans musas, [b 1Kb] vatis Homere, tuas.
Mergulus atque niger Ligeri piscator in undis
   Brigenses silvas nunc habitare solet.
Et pennis pulchrum sese putat esse pavonem,
   Quae laudes Lamuel addidit ecce tuas.
Vox reor aequa sonat, fallit sed penna colorem.
   Nec varium rutilat hic decus in specie.
Nunc monstrat cuculus vernalis lumina Phoebi,
   [Col. 0324B] Balbula vox resonat gutture raucisono.
Nunc pluviam pendens ramis vocat improba cornix,
   Se fallax vitas jactat habere novem.
Vox merulae taceat, quatit anser plectra palustris,
   Vertice submerso sordida quaeque vorans.
Vernalis sileat dulces acredula cantus,
   Nocturnos reboat bubo inimica sonos.
Increpat en iterum vates Balensis asellus,
   Insuetosque ciet voce rudente sonos.
Vertitur et subito studia in contraria rerum.
   Rideat Orpheum Tityrus aurisonum.
Orpheus in silvis putridas tu pasce capellas,
   Tityrus aulenses delicias sequitur.
David in arce manet paucis cum forte puellis,
   Pieriam sufflat carmina quaeque tubam.
[Col. 0324C] In primis rutilat Flatcinas Delia musas,
   Post aliae pariter organa sacra boant.
Delia Treiciam jam pangit pollice chordam,
   Floribus atque ornat tempora sacra novis
Vinnula mellifluas rimatur fistula Musas,
   Guttere ter quinos personat ecce tonos.
Flaccus abit senior pueris comitatus ab urbe,
   Dum lux plena redit, tunc redit ipse domum.
Ille habet aetatem, pro se respondeat ille,
   Pro se proque suis verba dabit pueris.
Aut inflare leves calamos mandaverit illis,
   [Col. 0325A] Vertice Sileni aut serta ligare senis.
Has paucas David cernit psalmista camoenas,
   Regales inter jam resonans epulas.
Subjiciens paucos inter quoque licia tela
   Delia femineos Virgiliana pedes.
Beselel atque Lupum subito respexit inertem.
   Quapropter tacuit suavia verba timens.
Dum Lupus aufugiet, redit in praecordia sensus,
   Carminibus complet flumina, rura, domos.
Et quocunque die crescunt in vertice thyrsi
   Jam rutilae crines, tunc canet ipse quoque
Dum Lupus in scrinis quaerit sua carmina canus,
   Inveniet forsan ut Maro tunc resonat.
Lucius ipse brevi depingit carmina notus,
   Talia nec corvus discere forte valet.
[Col. 0325B] Scottulus accinctus gladio te spectat acuto,
   Perforet ut pectus, Corviniane, tuum.
Non timet hic corvos, volucri nec parceret ulli,
   Si modo Damaetam sperat abesse procul.
Non pius est Scottus noster Damaeta poeta,
   Vertitur in luctum ludus ab ore procax.
Attamen arma minans Scottus jam praelia tentat;
   Getulumque caput ense ferire volens.
Hic Scottus sottus cottus trinomen habebit,
   Guttere gentilupum clamat et ipse cavo.
Carmine versifico fumoso et distichon ore,
   Hoc cecinit nobis ecce Menalca suo.
Exanimis vivum risu percussit iniquo,
   Sed tamen haec pueris praelia proficiunt.
Tres pueri circum Danielis fercula gaudent,
   [Col. 0325C] Qui superant flammas nobilitate fide.
Nunc Job immensi numero fulgescit honoris,
   Psalteriumque oculis fulget amore piis.
In medio David sceptro regit omnia, largas
   Disponens epulas ordine pacifico.
Et pius Aaron benedicit cuncta per aulam,
   Sanctificans verbis fercula cuncta sacris.
Et Nemias, Solymam qui jam renovaverat urbem,
   Bacchipotens calvus dulcia vina feret.
Qui locus est corvo haec inter convivia nigro?
   In silvis maneat inter et ipse lupos.
Ni tamen Elias depurget crimina corvi,
   Convocet atque iterum ad fercula sacra sibi.
Hispani potus Hardberd servator avarus,
   Armatus Cerere totus in aede sua.
[Col. 0325D] Et calidum sceptro versat callare culinis,
   Ut bibat hoc gelidum, quod movet hic calidum.
Graeculus et Putifar invisus forte puellis,
   Armatus frustra praelia nulla gerens.
Quem socii pariter Bagao comitantur et Egeus?
   Ex tribus his truncis non erit unus homo.
Hi reor in cameris non sunt jam sponte fideles:
   [Col. 0326A] Saeva manus medici cogit habere fidem.
Filius et viduae Hiram bene construit aedem
   Altithrono Christi auxilietur opus.
Hos inter Nembroth gigas venabula quassat,
   Qui telis corvum fronte ferire parat.
Et mare velivolum turbans Polyphemius ingens,
   Mergulus ut nequeat effugere aut pelago,
Hi duo dispariles membris, sed mente minaces,
   Ille pedes corvi franget, et iste caput.
Pygmalei tantum cupientes quaerere pacem,
   Propter bella gruum Corvule nigre tibi,
Haec tibi sufficiant venienti, trispeda tantum
   Verbis sufficiant hiems, sitis, atque fames.
Nos nostros nobis nostra teneamus in aula
   Trispedicos fratres, sit tibi turba brevis.
[Col. 0326B] Hos tantum teneas acerrime Corvule versus:
   Saepius atque legens pectore conde tuo.
Dum veniet Flaccus pueris comitatus et odis:
   Tunc sperare licet jam potiora tibi.
Tunc tibi tot salve, quot sunt in vertice crines
   Albentes, sic tu, Corviniane, vale.



IV. [a 1Kb] AD GISLAM.


Gisla, favente Deo, venerabile suscipe donum,
   Quod tibi Teudulfus dat pater ecce tuus.
Nam tibi Psalterium praecepi scribier istud,
   Argento atque auro quod radiare vides.
Quo prior Hebraeo concordat pagina vero,
   Editio ut prisca est mox habet inde sequens
[b 1Kb] Quas bene Hieronymus hanc transfert, corrigit illam
   [Col. 0326C] Sensibus egregiis utraque, crede, micat.
Assidua quod tu et studiosa, mente frequenta,
   Sensibus atque ejus strenua subde tuos.
Organum hoc in gremio, modulamina mente teneto,
   Hoc plectro, his sistris sit tua plena manus.
Hoc te dulce melos recreet, haec tympana plecte,
   Haec sonet harpa tibi, perstrepat ista lyra.
Hoc modo cantando, modo pertractando recurre,
   Quo mage divinus hinc tibi crescat amor.
Assidue si ores, tibi sit si lectio crebra,
   Ipsa Deo loqueris, et Deus ipse tibi.
Sit tibi larga manus, mores compti, actio prudens,
   Unde creatori rite placere queas.
Sit lanae studium, sit cura domestica semper,
   Mens tua quo famulos mulceat, atque virum,
[Col. 0326D] Actibus in cunctis teneat discretio regnum,
   Hac ornare libens, hac duce vita manet.
Sperne mala, sectare bonum, gere cuncta decenter,
   Efferat ut prorsus te generosa salus,
Casta vige conjux longum cum conjuge casto,
   Et vos effectus laetificet sobolis.
Suaveque, Gisla, tuo feliciter [c 1Kb] utere rico,
   [Col. 0327A] Cumque illo felix dante senesce Deo.
Sitis avi et proavi, petat ut vos turba nepotum;
   Det donum hoc vobis qui dedit hoc patribus.
Spes, decus, ordo, fides, pietas, concordia, virtus,
   Gratia, paxque Dei sint tibi semper. Ave.



V. [a 1Kb] AD REGINAM.


O regina potens, o magni gloria regis,
   O populi, o cleri luxque decusque vigens,
Te Pater altithronus longum conservet in aevum.
   Et prosis populis Ecclesiaeque Dei.
Tu lux et spendor, tu regni insigne decusque,
   Tuque decore cluis cum pietatis ope.
Et sociata pio et meriti data munere regi,
   Quem Deus exaltat, cui bona cuncta parat.
[Col. 0327B] Ejus in auxilium tu nocte dieque laboras,
   Illius et semper nomen ad alta levas.
Corpore pulchra manes, mente es sed pulchrior ipsa,
   In dubio est hinc sis prorsus an inde prior.
Pulchra es verborum sensu, sed pulchrior actu:
   Tu tamen es vitrix sola in utroque tui.
Qui bona velle tibi concessit tanta creator,
   Perficere hic donet, te et sine fine juvet.
Balsameum regina mihi transmitte liquorem,
   Quo bene per populos chrismatis unguem eat.
Inde seges crescet tibimet mercedis opimae,
   Christicolum nomen cum dabit unguem idem.
Det tibi Cunctipotens vitam et pia dona salutis,
   Utque memor nostri sis sine fine. Vale.



VI. AD REGEM.
[Col. 0327C]

Rex benedicte, vale, valeas per tempora longa,
   Detque tibi summus prospera cuncta bonus.
Nam tua prosperitas decus est et gloria plebis
   Christicolae, cui tu tutor es atque pater.
Tutor opum es, vindex scelerum, largitor honorum,
   Quaeque facis fiunt haec moderante Deo.
Arma es pontificum, spes et defensio cleri,
   Per te pontifices jura sacrata tenent.
Mentior, [b 1Kb] expertus si non Leo praesul id ipse est,
   Quod recinet modulo fistula nostra brevi.
Quem male dejecit sua gens urbe atque cathedra,
   Quem letho potius quam tibi, vita, parat.
Quem bene suscepit tua, rex, miseratio clemens,
   Solatur, mulcet, perfovet, ornat, alit.
[Col. 0327D] Quem furibunda manus spoliavit lumine, lingua,
   [Col. 0328A] Vestibus et sacris, ordinibusque piis.
Reddidit haec Petrus, quae Judas abstulit ater,
   Hic qui confessor, proditor ille Dei est.
Seditiosa cohors Judam est hac parte secuta,
   Ille necem Domini, praesulis ista volens.
Reddita namque negat, negat haec ablata fuisse,
   Haec auferre tamen se voluisse canit.
Reddita sunt, mirum est, mirum est auferre nequisse,
   Est tamen in dubio hinc mirer an inde magis.
Nam salvare Petrus cum posset in urbe Quirina,
   Hostibus ex atris insidiisque feris,
Hoc tibi salvandum, rex clementissime, misit,
   Teque sua voluit fungier ille vice.
Per se reddit ei membrorum damna pavenda,
   [Col. 0328B] Et per te sedis officiique decus.
Coeli habet hic claves, proprias te jussit habere,
   Tu regis Ecclesiae, nam regit ille poli
Tu regis ejus opes, clerum populumque gubernat,
   Hic te coelicolas ducet ad usque choros.
Ergo sede tuta sanate in sede sacerdos,
   Et regi a Domino posce libenter opem.
Ut det ei Christus vitam, tribuatque salutem,
   Illius et regnum semper ad alta levet.
Te pater altithronus rex salvet tempore longo,
   Et tibi det vitam sive salutis opem.
Pro vobis sancti Dominum orentque petantque,
   Quorum animas coelum, corpora terra tenet.
Te plebs, te clerus sitiunt in partibus istis
   Cernere, sim voti compos et ipse mei.
[Col. 0328C] Atque utinam Dominus te istas decucat ad arces,
   Et videat dominum urbs Aureliana suum.
Sit tibi vita, salus, pietas, benedictio Christi,
   Rex pie, rex sapiens, rex satis apte Deo.



VII. QUAE SINT DICENDA AMICO CUM CONSPICIT BONA AMICI


Cumque tuas conspectat opes tibi dulcis amicus,
   Verba haec tu laeto laetus et ipse dabis:
Haec bona quae cernis tibi sint communia mecum;
   Qui bonus est, horum hic quoque compos erit.
Nec dare te pigeat, dare res mihi credito pulchra est:
   Nil dans nil capies, si dabis ipse feres.
Plena falce metet qui grandia semina sevit:
   Sic dominum cultus laetificabit ager.
[Col. 0328D] Cumque vides aliquem facie non nomine notum,
   [Col. 0329A] Ac si in utroque bene sit tibi notus, ama.
Nec dare te pigeat pia verba, aut oscula grata:
   Dumque facis, curam nominis ejus habe.
Ut solet, id vocitante alio fors nosse valebis,
   Aut casu sese nominat ipse aliquo.
Si latet, est error, pudor at si voce requiras,
   Si discas clam, error et pudor omnis abest.
Qui tibi se notum putat, aut fors exstitit olim,
   Ni proprio vocitas nomine, tristis erit.
Nomina seu mores docturus discito plebis:
   Dumque doces, proprio nomine quemque voca,
Cum magnis magnus, cum parvis parvulus esto,
   Omnibus ut factum se quoque Paulus ait.
Actibus est etiam in multis modus iste tenendus,
   Nos quaedam ut lateant, publica plura fiunt.



VIII. DE VULPECULA INVOLANTE GALLINAM.
[Col. 0329B]

Est locus, [a 1Kb] hunc vocitant Carroph cognomine Galli,
   Quo patet electis aulica porta poli.
Quo Salvatoris sub nomine praenitet aula,
   Quove monasterii claustra decora manent.
Enitet hic rutilo sanctorum pignore fretus,
   Vivit et eximie turba fidelis ibi.
Denique Rotharius [Rotgarius] comes ingens, inclytus heros,
   Conjuge cum Eufrasia condidit istud opus.
Hoc fulvo argento, gemmisque exornat, et auro,
   Affluit et libris, vestibus atque sacris.
Praedia, prata, domos, silvas, vineta, colonos,
   Et pecora, et pecudes, et bona quaeque dedit.
[Col. 0329C] Largis dira quibus manibus pellatur egestas,
   Aethereo fructus suscipiente penu.
Ut Deus hunc summus peccamine purget ab omni,
   Coelicolisque pius jungat in arce choris.
Partibus ex atris studet hunc defendere Christus,
   Quem proprium ad cultum consecret ipse locum.
Sueverat infestis vulpis captare rapinis
   Quaeque paranda forent quis alimenta viris
Et quae mille trahens pennas expansa colores
   Gignit, versuta haec quoque fauce vorat.
Nescia tunc mansit monachorum digna caterva,
   Quae ferret pestiis talia damna sibi.
Protinus aligeram rapuit pellacia vulpis
   Gallinam, hinc patuit fraudis operta via.
Barbara praedatrix pariter cum pondere praedae
   [Col. 0329D] Stipitis in parte sponte pependit hebes.
Sponte pependit hebes, cunctis viduata meandris,
   Fraudibus et variis undique finis erat.
Alitis illa caput recavo consumpserat ore,
   Mansere intacta caetera membra simul.
Arbore namque minor, virgis erat altior alnus,
   Artificis qua tu pes retinendus eras,
Altius ut possit pertingere dextra levantis
   Saxa quibus paries surgat ad alta celer.
[Col. 0330A] Hac pendebat atrox praedatrix, pestis et inde
   Huc illuc torsit colla caputque tremens.
His visis, gaudet monachorum turba fidelis,
   Admiranda videns signa favente Deo.
Fur procul atque procul hinc omnis abesto profane,
   Daemonis error abi, angelus alme veni.
Invidiae pressis habitet concordia telis,
   Inque isto regnet spesque fidesque loco.
Prospera quaeque Deus tribuens adversa repellat,
   Pascantur mentes nectare, Christe, tuo.



IX. DE QUODAM MILITE, QUI PERDITUM EQUUM INGENIO REPERIT.


[b 1Kb] Saepe dat ingenium quod vis conferre negabat,
   Compos et arte est qui viribus impos erat,
[Col. 0330B] Ereptum furto castrensi in turbine quidam
   Accipe qua miles arte recepit equum.
Orbus equo fit praeco, cietque ad compita voce,
   Quisquis habet nostrum reddere certet equum.
Sin alias, tanta faciam ratione coactus,
   Quod noster Roma fecit in urbe pater.
Res movet haec omnes, et equum fur sivit abire,
   Dum sua vel populi damna pavenda timet.
Hunc herus ut reperit, gaudet, potiturque reperto,
   Gratanturque illi quis metus ante fuit.
Inde rogant quid equo fuerat facturus adempto,
   Vel quid in urbe suus egerit ante pater.
Sellae, ait, adjunctis collo revehendo lupatis
   Sarcinulisque aliis, ibat onustus inops.
Nil quod pungat habens, calcaria calce reportans,
   [Col. 0330C] Olim eques, inde redit ad sua tecta pedes.
Hunc imitatus ego fecissem talia tristis,
   Ni foret iste mihi, crede, repertus equus.



X. QUOD POTESTAS IMPATIENS CONSORTIS SIT.


Fabula Geryonem triplicem regnasse canit, quod
   Unum cor potuit fratribus esse tribus.
Pagina veridico recinit sermone beata,
   Figmenta exsuperans omnia lege pia,
Terrea germanos ob regni culmina reges
   Crudeli quosdam fraude dedisse neci
Omnibus hoc votis, omni est hoc arte cavendum.
   Ne nostro in saeclo tale quid esse queat.
Gentibus unus erat pridem ferme omnibus usus,
   Unus ut e fratrum corpore sceptra gerat,
[Col. 0330D] Caetera nitatur magni pars esse senatus,
   Ut regni solidus continuetur apex.
Assyriis, Phariis, Hebraeis mos fuit iste,
   Genti et Achaemeniis quae fuit ante locis.
Morem hunc Parthus habet, hunc Atticus, atque Quirites,
   Decolor hunc Indus, hunc Agarenus habet.
Mos fuit iste Getis, Hunis, Maurisque nigellis,
   Et reor Aethiopas mos habet ille tetros.
[Col. 0331A] Thracibus et Phrygibus, tibi seu Lacedaemona tellus,
   Gens si qua aut modo fert sceptra, vel ante tulit.



XI. IN FRONTE DOMUS.


Qui Romam Roma Turonum Turonove catervas
   Ire redire cupis scandere, cerne, vide.
Hinc sata spectabis, vites, et claustra ferarum,
   Flumina, prata, vias, pomiferumque nemus.
Haec dum conspicies, dum plurima grata videbis,
   Auctoris horum sis memor ipse Dei.



XII. ITINERARIUM.


Mox tamen imbelles petit inde profectio nostra
Lemovices, populos omnes servire paratos.
Horum opulenta fuit nobis urbs hospita, donec
[Col. 0331B] Usibus humanis novies sol astra fugaret.
Auredusque exspectanti se jungeret alae.
Illic abbatum, cleri seu caetera turba
Nos bene deliciis crebra bonitate refecit.
Cum multo in nostros plebes madefacta Lyaeo
Inruit, et nostri sese defendere certant.
[Col. 0332A] Impius antiquam gladius consumeret urbem,
Me miserum, et nobis atrox jactura veniret,
Ni foret Ephraim, seu Mancio presbyter iret,
Quo prohibente furor cessavit mortis utrinque.
Sagmatibus tandem his quae postulat usus onustis,
Nos hinc digressos cepit [a 1Kb] Petricordia tellus.
Inde tuas refluas petimus Dordonia ripas.
Vix ubi deflexis elementi mole fluentis,
Ulteriora jubis patuerunt littora equinis.
Quos ter flumineis celeres injecimus undis,
Vocibus instantes, lapidum seu jactibus ipsis,
Ter tamen invalidos fluviali pondere jactos,
Per vada, per rupes, per saltus, perque cavernas;
Sollicita invenit quaerentum turba trementes.
Hos trepidare reor monstrum miserabile, littus
[Col. 0332B] Fecerat ulterius, terrasque pavere jacentes.
Pallida namque fames nummorum forte redundans,
Quae Populana tuas vastabat Gallia terras.
Haec post, undivagos cymbis trajecimus amnes.
Cornipedes udis trahimus nectendo capistris,
Obvia sese ultro nostris aspectibus offert.



LIBER QUARTUS.
[Col. 0331]


I. DE LIBRIS QUOS LEGERE SOLEBAM,[Col. 0331C] Et qualiter fabulae poetarum a philosophis mystice pertractentur.


Namque ego suetus eram hos libros legisse frequenter,
   Exstitit ille mihi nocte dieque labor.
Saepe et Gregorium, Augustinum perlego saepe,
   Et dicta Hilarii, seu tua, papa Leo.
Hieronymum, Ambrosium, Isidorum, fulvo ore Joannem,
   Inclyte seu martyr te, Cypriane Pater.
Sive alios quorum describere nomina longum est.
   Quos bene doctrinae vexit ad alta decus.
Legimus et crebro gentilia scripta sophorum,
   [Col. 0331D] Rebus qui in variis eminuere satis.
Cura decens patrum nec erat postrema piorum,
   Quorum sunt subter nomina scripta vide.
[a 1Kb] Sedulius, Rutilus, Paulinus, Arator, Avitus,
   Et Fortunatus, tuque Juvence tonans.
Diversoque potens prudenter promere plura
   Metro, o Prudenti, noster et ipse parens.
Et modo Pompeium, modo te, Donate, legebam,
   Et modo Virgilium, te modo, Naso loquax.
In quorum dictis quanquam sint frivola multa,
   Plurima sub falso tegmine vera latent.
Falsa poetarum stylus affert, vera sophorum,
   [Col. 0332C] Falsa horum in verum vertere saepe solent.
Sic Proteus verum, sic justum Virgo repingit,
   Virtutem Alcides, furtaque Cacus inops.
Verum ut fallatur, mendacia mille patescunt,
   Firmiter hoc stricto pristina forma redit.
Virginis in morem vis justi illaesa renidet,
   Quam nequit injusti commaculare lues.
Gressibus it furum fallentem insania versis,
   Ore vomunt fumum probra negando tetrum.
Vis sed eos mentis retegit, premitque, quatitque,
   Nequitia illorum sic manifesta patet.
Fingitur alatus, nudus, puer esse Cupido,
   Ferre arcum et pharetram, toxica, tela, facem.
Quod levis, alatus, quod aperto est crimine, nudus,
   Solertique caret quod ratione, puer.
[Col. 0332D] Mens prava in pharetra, insidiae signantur in arcu,
   Tela prius virus, fax tuus ardor amor.
Mobilius levius quid enim vel amantibus esse
   Quit, vaga mens quorum seu leve corpus inest?
Quis facinus celare potest quod amor gerit acer,
   Cujus semper erunt gesta retecta mala?
Quis rationis eum spiris vincire valebit,
   Qui est puer effrenis et ratione carens?
Quis pharetrae latebras poterit penetrare malignas,
   Tela latent utero quot truculenta malo?
Quo face conjunctus virosus prosilit ictus,
   Qui volat, et perimens vulnerat, urit, agit?
[Col. 0333A] Est sceleratus enim moechiae daemon, et atrox,
   Ad luxus miseros saeva barathra trahens.
Decipere est promptus, semperque nocere paratus,
   Daemonis est quoniam vis, opus, usus ei.
Somnus habet geminas, referunt ut carmina, portas,
   Altera vera gerit, altera falsa tamen.
Cornea vera trahit, producit eburnea falsa:
   Vera vident oculi, falsa per ora meant.
Rasile nam cornu, tener et translucet ocellus,
   Obtunsumque vehit oris hiatus ebur.
Non splendorem oculis, non sentit frigora cornu
   Par denti atque ebori visque colorque manet.
Est portis istis virtus non una duabus,
   Os fert falsa, oculus nil nisi vera videt,
Pauca haec de multis brevibus constricta catenis
   [Col. 0333B] Exempli causa sit posuisse satis.



II. [a 3Kb] DE SEPTEM LIBERALIBUS IN QUADAM PICTURA DEPICTIS.


Discus erat tereti formatus imagine mundi,
   Arboris unius quem decorabat opus.
Hujus grammatica ingens in radice sedebat,
   Gignere eam semet seu retinere monens.
Omnis ab hac ideo procedere cernitur arbos,
   Ars quia proferri hac sine nulla valet.
Hujus laeva tenet flagrum, seu dextra machaeram,
   Pigros hoc ut agat, radat ut haec vitia.
Et quia primatum sapientia gestat ubique,
   Compserat illius hinc diadema caput.
Et quia te sensus bonus, aut opinatio gignit,
   Ambae hic assistunt celsa sophia tibi.
[Col. 0333C] Arboris illius recto de stipite rami
   Undique consurgunt e regione sibi.
Dexter Rhetoricam habet, et Dialectica temet,
   Virtutes laevus quattuor atque gerit.
Rhetorica atque foro dextram protensa sedebat,
   Turritae atque urbis fabrica stabat ei.
Jura quod eloquio peragit civilia magno,
   Litibus et populi dedere frena solet.
Corporis arx alas revehit, caput atque leonis,
   [Col. 0334A] Fecerat artificis quae bene docta manus.
Verborum levitas alis, virtusque leonis
   In capite eloquii congrua signa dabant.
Sic capite et pedibus gestans caducifer alas,
   In verbis cursum signat inesse levem.
Haud procul hinc sedit sensus Dialectica mater:
   Illa videbatur stans, erat ista sedens.
Par quibus in sensu, dispar in pluribus actus
   Stando quod illa boat, ista sedendo legit.
Illa tumultifluas sedes petit, ista remotas:
   Illa forum jugiter appetit, ista stylum.
Oribus illa modum componit, moribus ista,
   Illaque fons verbis, sensibus ista manet.
Laeva caput monstrat, corpus tamen occulit anguis,
   Dum nil dextra tenet quis petit illa petat.
[Col. 0334B] Quae proponit et assumit, concludit acute,
   Incautum ut solers mox petat angue suo.
Haec vera a falsis studio discernere magno
   Aestuat, et veri scit reperire viam.
Hoc Logica, ast alio consederat Ethica ramo:
   Haec ratione viget, moribus illa probis.
Hac in parte locum retinet prudentia primum,
   Quae sanctae vitae perdere nescit iter.
Stabat ibi gravitate pia, librumque tenebat,
   Ut queat imbutus hoc suus esse sequax.
Proxima vis illi stabat fortissima virtus,
   Insignita armis, officiisque suis.
Altera namque manus sicam tenet, altera parmam
   Tectum erat et cono cassidis omne caput.
Quo queat horrendas vitiorum vincere larvas,
   [Col. 0334C] Et pia libertas quo bene tuta fiat.
Hanc prope justitia gladium palmamque tenebat,
   Libra erat in cujus sive corona manu.
Quis tormenta ferat non justis, praemia justis,
   Pondere seu juste dicta vel acta probet.
Hanc prope temperiem praebens moderatio stabat
   Fortia fraena vehens sive flagella manu,
Quis pigros stimulet, veloces temperet, et quis
   Aequus ut aequatis cursibus ordo meet.
[Col. 0335A] Arboris at magnae sursum tendebat imago,
   Ibat et in celsum stirps bene rectus ei.
Quem numerorum ulnis ars amplexata tenebat:
   Stare videbantur ramo in utroque pedes.
Ista manus numeros retinebat, et illa volumen,
   Quam constat matrem, Physica, inesse tuam.
Hanc super ex primis geminae procedere ramis
   Cernuntur, similes e regione sibi.
Musica in unius residebat parte sonora,
   Arte videbatur fila movere lyrae.
Et cui disparibus calamis est fistula septem,
   Qui numerus celebris mystica multa gerit.
Stabat et acclinis laeva in Geometrica parte,
   Dextra manus radium, laeva vehit rotulam.
Et radius teretem metitur comminus orbem,
   [Col. 0335B] Aetherias zonas et rota quinque tenet.
E quibus extremae geminae sunt frigore pressae,
   Torrida per medium temperat una duas.
Inter quas medius stirps surgens ibat in altum,
   Ars et ab astrologis culta retentat eum.
Huic caput alta petens onerabat circulus ingens,
   Quem manibus geminis brachia tensa tenent.
Circulus astriferi formatus imagine coeli,
   Quem signorum implet flammeus ordo decens.
Signa quater terna hunc, sive astra errantia septem,
   Lege, vice, exornant cursibus, orbe, locis.
Hinc Aries, Taurus, Gemini, Cancerque, Leoque,
   Virgoque cum Curru, Libraque, sive nepa
Arcitenens, Capricornus, Aquarius, et duo Pisces,
   Circumdant orbem per sua signa poli.
[Col. 0335C] Sol, Luna, et Mars, Cylleni, Jovis, et Cytherea,
   Et Saturne gravis, itis in orbe dies.
Nec tibi displiceant gentilia nomina, lector.
   Iste vetustatis mos datur a patribus.
Septenis astris et signis his duodenis,
   Dirigitur mensis, annus, et ipse dies.
Illa diebus eunt aptata, et mensibus ista,
   Hebdomades istis, constat et annus eis.
Arbor habebat ea, et folia, et pendentia poma,
   Sicque venustatem et mystica plura dabat.
In foliis verba, in pomis intellige sensus,
   Haec crebro accrescunt, illa bene usa cibant.
Hac patula nostra exercetur in arbore vita.
   Semper ut a parvis editiora petat:
[Col. 0335D] Sensus et humanus paulatim scandat ad alta,
   Huncque diu pigeat inferiora sequi.
Ethica Grammaticae, Logica et mox jungitur illis,
   Physica cum sociis artibus atque sedet.
Quarum suprema sedem sibi legit in arce
   Quae legem astrorum continet atque poli.
Eloquium Mores, Logica illas alma sequatur,
   Ut naturales res bene nosse queat.
Et convexa poli cantus terrasque peragret,
   De mundi et rebus aethera celsa petat.



III. ALIA PICTURA IN QUA ERAT [a 1Kb] IMAGO TERRAE IN MODUM ORBIS COMPREHENSA.
[Col. 0336A]

Quo terrae in speciem perstabat pulchra virago,
   Quae puerum lactat, fruge replet calathum.
Turritumque caput, magni et sinuaminis anguem,
   Inque manu clavem, cymbala, et arma vehens.
Hac coram galli, pecudes, torvique leones
   Submissi stabant, sella et inanis erat.
Mobilis huic magni suberat vertigo vehicli,
   Atque rotae teretis circulus ibat ei.
Haec puerum lactat, quoniam nascentia pascit,
   Tellurisque fovet cuncta creata simul.
In calathis fruges, magnas in turribus urbes,
   Agricolae ingenium signat in angue vafrum.
[Col. 0336B] Panditur aestate, in bruma quia clauditur annus,
   Gestamen clavis haec vehit inde manu.
Cymbala sunt sonitus, fiunt qui agrestibus armis,
   Factitat aut opifex quilibet arte sua.
Et quia pro patria cuncti confligere debent,
   Effigies tellus hinc vehit arma tua.
Orbis stemma rotae, signabant semina galli,
   Orbis concepto semine multa dabit.
Olli subduntur pecudes, quia pabula ab illa
   Summunt, nil et opis hac sine habere queunt.
Quodque subest illi rabies inimica leonum,
   Hoc est quod tellus terrea cuncta domat.
Omnia cum sint mota, tamen nequit ipsa moveri,
   Hinc fingebatur sella perennis ei.
Per sedes etiam mundi signantur honores,
   [Col. 0336C] Perpetuo quod eos nemo habiturus adit.
Alter in alterius gaudet residere cathedra,
   Hic sedet, hic sedit: hic it, et ille redit.
Inde vehebatur curru, quod in aere pendet
   Tellus, et levibus sustineatur aquis.
Hinc est de Domino verax quod lectio promit,
   Illius laudes enumerare studens,
Qui super immensum Borean extendit inane,
   Et terra appendit te super ipsa nihil.
Quodque rotis vehitur, mundi vertigo notatur,
   Qui volucri cursu volvitur atque modo.
Stare videbatur terrenae sortis imago,
   Semper habet quoniam rura colens quod agat.
Hoc opus ut fieret Theodulfus episcopus egi,
   Et duplici officio rite vigere dedi.
[Col. 0336D] Scilicet ut dapibus pascantur corpora laetis,
   Inspecta et mentem orbis imago cibet.
Plus epulas animae quam corpus dilige visor,
   Vivida mens illis, his caro pollet hebes.
Coelica verba sonent, dapibus haec mensa redundet,
   Et teneant nullum livida dicta locum.
Totius orbis adest breviter depicta figura:
   Rem magnam in parvo corpore nosse dabit.
Hic amphitrite terrarum margine longo
   [Col. 0337A] Brachia protendit flumina cuncta vorans.
Inflatis buccis discordes undique fratres,
   Insistunt orbi, sunt sua cuique loca.



IV. [a 1Kb] AD AIULFUM EPISCOPUM.


Hoc Aiulfe tibi, praesul sanctissime, mitto
   Teudulfus carmen exsul ab exsilio.
Nobilis et pulchrae fueras puer indolis olim,
   Nunc vir es ornatus nobilitatis ope.
Quae fuit in puero docilis solertia parvo,
   Nunc manet in magno dante Tonante viro.
Signa puer magnae semper virtutis habebas
   Magna, docens magnum te forte sorte virum
Sic sata promittunt fecundae praemia messis:
   [Col. 0337B] Sic tauri in vitulo forma patet tenero.
Ingenuas artes studium tibi discere tandem
   Exstitit, et cultum his pectus habere satis.
At nunc divini tibi tradere dogmata verbi
   Est labor, et populis jura refelle poli.
Quae tunc grammatico sumebas pocula fonte,
   Ambrosio mentes nunc bene rore rigas.
Vivere te sancte rumor dispergit ubique,
   Magna per ora virum sat tua fama volat.
Cuncta quis expediet laudis praeconia vestrae,
   Quae Suitegaudus iste referre solet?
Suitegaudus, ubi probitas, verumque, fidesque,
   Et bona cuncta simul consociata manent.
Hunc Deus, et probitas vitae, atque electio fratrum
   Praetulerat sancto me mediante gregi.
[Col. 0337C] Sed male livor edax, dolus, et pellacia fallax,
   Praesulis a propria sede removit eum.
Est Deus in coelo, proprio hunc qui reddat ovili,
   Cura sit et proprii quae fuit ante gregis.
Hic de parte tulit vestra mihi verba benigna,
   Et mihi praesentem te dedit ore suo.
Dum bona vestra mihi narrat, me perfovet aegrum
   Actibus eque tuis mens mea laeta manet.
Hic vice res studet a nobis hac quaerere quasdam
   Vestra, et responsum quod tibi portet habet.
Rettulit ille mihi studiumque, decusque, modumque,
   Quo vehis officii pondera digni tui.
Qualiter exemplis et verbis ferre ducatum
   Non cessas populis ad pia regna poli.
Es bona magna gerens, ut agas majora precamur,
   [Col. 0337D] Poscimus optatam ut det tibi Christus opem.
Sunt exempla tibi patrum sectanda priorum,
   Exemplo et verbis ut doceare tuis.
Et tua continuis crescat doctrina diebus,
   Atque ut qui caput es per pia membra meet.
Es patriarchali primae praelatus honore
   [Col. 0338A] Sedis, et alma patrum est subdita turba tibi.
Inde manere tibi prudens solertia debet,
   Omnibus ut specimen sis, decus, ordo, modus.
Quo magis es celsus, humilis magis esse memento,
   Gratia te altithroni ditet ut alma Dei.
Esto bonis agnus, leo fervidus esto malignis,
   Pars amet ista patrem, ut illa pavescat herum,
Cumque piis fueris pius, et districtus acerbis,
   Te pars haec matrem sentiat, illa patrem.
Sit tibi larga manus, placidum cor, dulcia verba:
   Sis probus et solers, promptus ad omne bonum.
Sed quid ago, vel quo me nunc mea fistula ducit?
   Doctoris similis sum modo factus ego.
Te precor interea, nostrae memor esto ruinae,
   Oratu et precibus fors mala nostra leves.
[Col. 0338B] Forsan te orante, fratrumque juvante caterva,
   Omnipotens veniam det miserando mihi.
Et nos exsilio relevet miseratus ab isto,
   Joseph qui exemit carcere, sive Petrum.
Ipse Deo fateor peccamina multa peregi,
   Quae superant numero temet arena maris,
Et pluviae guttas, maris undam, sidera coeli,
   Herbarum frutices, germina cuncta soli.
Haec sunt aerumnas ego cur sum missus in istas,
   Esse nec ut debent sunt mala tanta mihi.
Non regi aut proli, non ejus crede jugali
   Peccavi, ut meritis haec mala tanta veham.
[b 1Kb] Crede meis verbis, frater sanctissime, crede,
   Me objecti haudquaquam criminis esse reum.
Perderet ut sceptrum, vitam, propriumque nepotem,
   [Col. 0338C] Haec tria sum nunquam consiliatus ego.
Addimus et quartum: mihi non fuit illa voluntas,
   Utcunque ut rerum haec mala tanta forent.
Hoc ego clamavi, clamo, clamabo per aevum,
   Haec donec animae membra liquor vegetat.
Qui modo non credit, cogetur credere tandem,
   Ventum erit ut magni judicis ante thronum.
Qui mihi testis erit pius et justissimus ultor,
   Omnia cui semper nuda et aperta manent.
Qui non acceptat personas, munera sive
   Diligit, aequum aequus diligit omne bonum.
Ejus in aspectu falsissima cuncta peribunt:
   Hic meus alterius non ope testis eget.
Me tua chare fovet dulcis compassio frater,
   Tristitiaeque meae pars tibi magna manet.
[Col. 0338D] Det Pater altithronus, coelum terramque gubernans,
   Laetitiae nostrae ut postmodo compos eas.
Te scio cunctorum redimitum flore bonorum,
   Lampade virtutum seu rutilare satis.
Sit tibi vita, salus, et Christi gratia regis,
   Exstet et omnipotens fautor ubique tibi,
[Col. 0339A] Vive Deo felix per tempora longa sacerdos,
   Deque bono in melius profice rite, Vale.



V. [a 1Kb] AD MODUINUM EPISCOPUM.


   Theodulfus Modoino suo salutem.
Hoc Modoine tibi Theudulfus dirigit exsul
   Summo pontificum cernuus ecce melos.
Ito Thalia celer, celeri transcurre volatu,
   Nec mora, nec tibi sit ulla in eundo quies.
Donec pervenias Modoini ad tecta beati,
   Praesulis eximii, pontificisque pii.
Ad quem mox veniens genibus revoluta jacebis.
   Jusserit et si te surgere, surge celer.
Basia confestim manibus donabis amicis,
   Et spectans patulam fessa tacebis humum.
[Col. 0339B] At si te rogitet quae sis, et cujus, et unde,
   Fare age, prome animo singula dicta tuo.
Sum Theudulfi Erato, veniens de carceris antro
   Ejus, ubi immensus hunc tuus urit amor.
Exsul, inops, pauper, tristissimus, anxius, angens,
   Spretus et afflictus est ubi, sive dolens.
Forsan et ipse roget quid agam, me vivere dices
   Vita, qua melior mors bona forte foret.
Aut legit, aut docet, aut laudum pia munia complet
   Cunctipatri Domino, qui regit arva, polum.
Hunc pro te poscit, pro se sive ordine cleri,
   Pro populi et regis proque salute ducum.
Me tibi transmisit, hujus tibi dico salutes,
   Subdita sunt cujus verba canenda tibi.
Obsecro, frater amans, nostri memor esse memento,
   [Col. 0339C] Frater pars animi portio magna mei.
Mens tua sit semper nostros miserata labores,
   Nostrae est nota tibi quod bene causa rei.
Quo mage res nota est, magis inde adhibeto laborem:
   Sic medicus morbum dum videt, arte fugat
Fumea praesentis pereunt scis gaudia mundi:
   Nunquam fraternus sed perit almus amor.
Me modo pluris amas, quanquam me semper amasses,
   Aegrum aliis natum plus pia mater amat.
Fessis opto libens certa succurrere rebus,
   Et fratrum mentes sollicitato pias.
Unus ego quamvis sim, non est unius haec res:
   [Col. 0340A] Quod factum est mihimet, esse potest alii.
Est commune malum, communis cura petenda est:
   Quod nostrum est hodie, cras erit alterius.
Haec non quis frater timeat contagia demens.
   Ne illi quae nobis inrepat ista lues?
Febre solet febris, seu vulnere crescere vulnus:
   Sic multa ex uno fonte fluenta fluunt.
Haec mea si placidam sit nacta plaga medelam,
   Pristinus et veniat morbo abeunte vigor.
Tale quid ulterius non pars inimica valebit
   Appetere, et scelus hoc non leve prorsus erit.
Servus habet propriam et mendax ancillula legem,
   Oppilio, pastor, nauta, subulcus, arans.
Proh dolor! amisit hanc solus episcopus, ordo
   Qui labefactatur nunc sine lege sua.
[Col. 0340B] Debuit et qui aliis legalia promere jura,
   Officii perdit jus sine jure sui.
Culpa facit saevum confessa perire latronem:
   Non est confessus praesul, et ecce perit,
Cumque suis egeant mundana negotia rebus,
   Causa quibus justum possit habere modum:
Nostra eguit justo rationis pondere causa,
   Saevitia excepta, nullum habet ista modum,
Non ibi testis inest, judex nec idoneus ullus,
   Non aliquod crimen ipse ego fassus eram.
Esto forem fassus, cujus censura valeret
   Dedere judicii congrua frena mihi?
Solius illud opus Romani praesulis exstat,
   Cujus ego [b 1Kb] accepi pallia sancta manu.
Mittere chare mihi libuit tibi carmina quaedam,
   [Col. 0340C] Nostra quibus lusit musa jocosa parum.
Tempore praeterea hoc quaedam miracula visa
   Dicuntur, breviter e quibus ista canam.



VI. [c 1Kb] DE FLUVIO QUI SICCATUS EST.


Est fluvius, Sartam Galli dixere priores,
   Perticus hunc gignit, et Meduana bibit
Fluctibus ille suis penetrans Cenomanica rura,
   Moenia qui propter illius urbis abit.
Quo cives transire solent prope lintribus illum,
   Illic portentum non leve fecit eis.
Denique roscidulas tenebras cum aurora fugaret,
   Et solito peterent more fluenta homines:
[Col. 0341A] Est propriis spoliatus aquis locus ille repertus,
   Qui rate seu remis pervius ante fuit.
Stantibus atque undis populus hinc inde stupebat,
   Alveus et plebem ad interiora vocat.
Nemo ratem quaerit, nullus te navita poscit,
   Miranti populo sic stat aperta via.
Et metus atque rei novitas intrare vetabat
   Primitus, et sensim coepit abire metus.
Incipit esse vetus nova res, intratur utrinque,
   Alterutram ripam plebs petit atque pecus.
Pes vel eis siccus, modicum vel planta madescit,
   Dum populus gradiens itque reditque frequens.
Si olim tale vadum juvenis Laeandrus haberet,
   Non foret insignis tam tibi luctus Ero.
Non ad piscandum quisquam fert rete vel hamum:
   [Col. 0341B] Saltibus atque manu qui volet illud agit.
Vir tumulandus erat ripae ulterioris in agro,
   Flentibus evehitur per loca sicca suis.
Illa sat urbs timuit, peteret ne se unda tumescens,
   Obrueretque simul compita, rura, domos.
Saxa patent ignota polo, polus ipse patescit
   Saxis, cum propriam linqueret humor humum.
Quo vada nulla dabas pediti illic, Sarta, dedisti
   Grande vadum caligas cum tua saxa stupent.
Sarta aliis vicibus hoc ipsum est passa duabus,
   Nec hoc nec procul hoc tempore, sive loco.
Quis neget antiqui Dominum meminisse tropaei,
   Quo fluvium scindit et Hierichunta quatit?
A prima in quartam modus hic defluxerat horam:
   Inde suas repetit post celer unda vias.
[Col. 0341C] Nomina non ideo narrantum scripsimus istic,
   Sunt quoniam plures qui cecinere mihi.
At si nosse rei vis, lector, tempora gestae
   Accipe, promemus sub brevitate tibi.
Septimus hic agitur decurrens lubricus annus,
   Quod, Ludovice, tibi regna paterna manent.
Exsilii quartus, meritis non denique nostris,
   Volvitur infaustus aeger et ecce mei.
Forsan nosse diem vis, hanc quoque disce, canemus,
   Ut res ambiguum possit habere nihil.
Bis partem undenam solidi rota solis Aquari
   Scanderat, in sexta lunaque Piscis erat.
Tale quid asseverant te flumen Idonea passum,
   Hac quod ab urbe fluens sat prope Sarta bibit.
[Col. 0341D] Quaere locum ex aliis, diei tibi tempora dicam,
   Crastina praefatae res fuit ista rei.
Hunc quoque defectum quod passa sit Angera dicunt,
   Sed locus atque dies sunt mihi nota minus.
Nam grandi studio perquirimus ista, quod illi
   Qui narrant per me nosse futura volunt.
Non id aperta canit, nec erit vox semper operta:
   Tempore namque manent ista canenda suo.



VII. DE PUGNA AVIUM IN TERRA TOLOSA.


Rebus et exemplis quaedam bene nosse valemus:
   Cum non divinem, haec scio res quid agat.
Miraque sint per idem tempus cum plurima visa,
   [Col. 0342A] Hoc etiam visum est quod recitare paro.
Quod mihi Gairardus retulit, Paschasius illi:
   Hic audita mihi, visa sed ille refert.
Nempe Tolosani locus est rurisque Caturci
   Extimus, hoc finit pagus uterque loco.
Illic campus inest, cujus sunt extima sylvis
   Cincta, hominesque manent non satis inde procul.
Quem volucres magno complerunt impete multae,
   Planitie inque ejus multa resedit avis.
Quas fluvius, quas nemus habet, quas squalida rura,
   Quae scopulis nidos composuisse solent,
Quis cibus est varius, cantus, color, atque volatus,
   Penna, ungues, rostrum, mos, locus, officium.
Nam zephyri pars has, aquilonis vexerat illas,
   Partem et utramque putes signa habuisse sua.
[Col. 0342B] Sederunt campis acies altrinsecus illis,
   Et spatium exstabat inter utrasque aliquod.
Inter utramque aciem legatos ire putares,
   Qui pugnae aut pacis jura referre parent.
Interea alterutro paucae ex utraque volabant
   Parte, vices complent ista vel illa suas.
Egerit illa nihil quod tunc legatio pacis
   Sorte patet, post hanc grandia bella cient.
Utque diu Poenos inter populumque Quiritum
   Currunt legati donec in arma ruant:
Haud secus inter eas, postquam sat utrinque volatum,
   Vi qua quaeque valet in fera bella ruunt.
Ardent ad pugnam volucrum hinc inde manipli,
   Cumque ala ala coit, cumque cohorte cohors.
Vis est militiae diversa, sed una voluntas,
   [Col. 0342C] Quod major miles, vult quoque parvus idem.
Nullum opus aut currus, nullum aut habet usus equorum,
   Usus abest chalybis, spicula nulla volant.
Pro galea crista est, pro cuspide rostra vel ungues,
   Et sua pro lituis carmina quaeque sonant.
Ala levis parmam, volucris fert pinnula sicam,
   Et thoracis habet pluma minuta locum.
Jamque dies sextus conventus fluxerat hujus:
   Certatim in bellum parte ab utraque ruunt.
Inque vicem laniant se hinc morsibus, ictibus illinc
   Ingenti bellum surgit utrimque animo.
Hinc Rutulos, illinc videas consurgere Teucros,
   Saevire et Martem parte ab utraque ferum.
[Col. 0342D] Glans cadit autumno veluti de stipite querna,
   Maturum et folium jam veniente gelu.
Non aliter avium moriens exercitus illic
   Decidit, et magna strage replevit humum.
Nam teres aestivis impletur ut area granis,
   Campus ita exstincta sic ave plenus erat.
A Borea in Boream veniens pars parva reversa est,
   Tota in utraque cohors parte perempta jacet.
Res sonat ista, venit populus, factumque stupescunt:
   Mirantur variae membra jacentis avis.
Ipse Tolosana [a 1Kb] praesul quoque venit ab urbe
   Mantio, plebs rogat haec ales an esca fiat.
[Col. 0343A] Illicitis spretis licitas assumite, dixit,
   Plaustra onerant avibus, in sua quisque redit.



VIII. DE PUGNA AVIUM SIMILI SUPERIORI.


Tale quid hoc etiam patratum tempore nobis
   Fama dedit velox multa per ora volans.
Qui Romam Romaque meant remeantque, canunt hoc:
   Inter quos mulier hic bona testis inest,
Oratum haec Turono Romam petit, inde reversa
   Presbytero Arbaldo rem canit, ille mihi.
Denique circa Ararim pigrum, Rhodanumque rapacem,
   Ut supra, volucrum pugna peracta fuit.
Quo rigidas inter cautes, densasque paludes.
   [Col. 0343B] Pauca patent planis obsita rura locis.
Illic, ut perhibent, venit genus omne volantum,
   Quos Europa tuus nutrit opimus ager.
Pars sedet in scopulis, ressidet pars plana per arva,
   Arboreis ramis pars quoque multa sedet.
Militiae in geminam partem distincta juventus
   Utraque conflictum pars meditatur hians.
Quattuor accipitres veniunt hinc, quattuor illinc,
   Quattuor et totidem parte ab utraque capi.
Primo hi congressu perimunt se hinc inde vicissim,
   Accipitrem accipiter, seu capus ipse capum.
Rostra instant rostris, confligunt unguibus ungues,
   Quo paria arma vehunt, hinc mage se perimunt.
Egit id Aemathiis populus Romanus in arvis,
   Cum fera bella gerunt, hinc socer, inde gener.
[Col. 0343C] Cum frater fratrem perimit, vel amicus amicum,
   Quando pares aquilas et paria arma vehunt.
Nempe duae volucres magnae evasisse feruntur,
   Quae non pugnarunt: caetera turba jacet.
Utraque pars vincit, mulcet victoria neutram,
   Utrimque oppletam strage reliquit humum.
Ut furor Annibalis complevit funere Cannas,
   Funere sic avium haec rura repleta manent.
Singula quis referat, quae, quo, cur, quando, vel unde,
   Monstrata haec crebro tempore signa patent?
Quando erit illa dies, cum nostrum intrabis in hortum,
   Atque leges nostras ungue libente rosas?
Et tua magna sitis mage seu mage crescere gliscet,
   Dum quod semper amas carmine plenus eris?
[Col. 0343D] Si qua istis fuerint, ut erunt, vitiosa camenis,
   Parce precor, scriptor non mihi doctus inest.
Quaeso tuum nobis fidum transmitte ministrum,
   Qui tua grata mihi perferat orsa. Vale.



IX. MODOINI AD TEUDULFUM EXSULEM.


   Modoinus indignus episcopus Theodulfo suo.
Ludere nemo potest versu sine lege polito,
   Nempe loqui recte nec valet arte carens.
Sed prius accipiter nec tentat vincere in armis,
   [Col. 0344A] Quam instructus proprii hoc more parentis agat
Utiliter puer in primis non militat annis,
   Digna sed expertus praemia tiro capit.
Non audet nam nauta ratem intrare absque paratu
   Tentans navigeras Tiphys in armis aquas.
Arte rudis cum sim, sic me quoque posse negabo
   Respondere tuis versibus eximiis.
Vilis apud doctos namque est mea musa poetas:
   Condere ob hoc nullum carmine nitor opus.
Sed me cunctantem compellit epistola vestra
   Carmina jam numeris scribere disparibus.
Et molli durum nunc cerae inducere ferrum
   Cogor, et insueto texere verba modo.
Quin immo immodicus dicendum est rite libellus
   Attulit en missus quod mihi vester opus.
[Col. 0344B] Audisti antiquos verbis ita ludere amicis,
   Saepe etiam didici hoc et ab ore tuo,
Musarum quod inops norit non antra poeta:
   Sed dici de me hoc quoque jure potest.
Nonnulli affirmant etiam insanire poetas,
   Carmina dum statuunt mente carere sua.
At nobis integra manet mens ipsa, nec audet
   Longius amisso ordine abire suo.
Scandala sed propter vitanda nec appetit alta,
   Contenta est modico nam moderata loco.
Fac, Theodulfe, meos versus adverte benigne,
   Nec sint despecta carmina nostra tibi.
Nolo venenato nostra unquam dente lacessas,
   Sed sint judicio carmina tuta tuo.
Si qua meis fortasse, ut erunt, errata camoenis,
   [Col. 0344C] Cernuus haec aequis respice quaeso oculis.
Saepe queror casum deflendo insontis amici,
   More fluunt lacrymae amnis ab ore meo.
Saepe tuam ingeminans luxi flens ipse ruinam
   Proh dolor! amisso praesul honore peris.
Exsilium innocuus pateris pertriste sacerdos,
   Inclytus expertus praesul inorme malum.
Nonnullis prodesse solet prudentia multa:
   Laesus ab ingenio es pater ecce tuo.
Praecipue tua magna tibi sapientia soli
   Obfuit, quod habes triste paravit onus.
Livor edax petit alta fremens, consternere tentans
   Id quod ovans simplex pectore turba colit.
Nescis ob invidiam quod longos Naso labores
   Pertulit, et patria pellitur ipse sua?
[Col. 0344D] [a 1Kb] Ipse Severinus magna est dejectus ab urbe
   Consul Romana clarus ab arce procul.
Magnus ab infesto est agitatus milite vates
   Virgilius, propriis exspoliatus agris.
Vulnera saeva suo fertur sumpsisse tyranno
   Seneca praecipuus, caede Neronis obit.
Quid memorem ex nostris plures sudasse nefandum
   Pro nostra exsilium religione pia?
Qui magis a magno colitur pius ipse magistro,
   Joannes dirum pertulit exsilium.
Hilarius sensisti ergastula tu quoque dira,
   [Col. 0345A] Missus in ignotum rege jubente locum.
Claviger ipse Petrus nam, nec non et populorum
   Doctor erat Paulus carceris in gremio.
Sed tamen hoc egit feritas inculta repugnans
   Gentilis, fidei namque inimica piae.
Addo etiam quod adhuc rudis ecclesiasticus ordo,
   Informisque sua lege careret iners.
Deposita jam pace frui feritate serena
   Debuit, et proprium jamque tenere modum.
Culpa sacerdotum facit hoc, quod vilis habetur
   Ordo ministerii maximus ille sacri.
Inter eos effectus nullus fidus habetur,
   Commendat sancto gratia quosque loco.
Nemo gemit miserans alienae incommoda vitae,
   Pro fratris pulsans utilitate sui.
[Col. 0345B] Unusquisque studet terreno incumbere lucro,
   Sectatur fragiles deliciosus opes.
Ex quorum me nolo putes numero tamen esse,
   Qui fucata levi pectore verba ferunt:
Sed qui cessabo nunquam certare precando,
   Pro reditu vestro quique laboro libens.
Ergo ego sollicito veteres tibi semper amicos,
   Proque tuis damnis ambitiosus ero.
Haec te nosse reor, quoniam cito spargitur orbe
   Fama celer toto, aulica dicta gerens.
Sis quod ab infausta hac demum regione movendus,
   Caesaris ad nitidum limen iturus item,
Illius ante oculos venies, laetumque videbis
   Jam dudum vultum qui tibi tristis erat.
Commissum scelus omne tibi dimittere mavult,
   [Col. 0345C] Si peccasse tamen te memorare velis.
Nam prodesse tibi confessio pura valebit,
   Si te voce probas criminis esse reum.
Si te dissimulas de quo tibi crimine dicam
   Scire, nota pro quo huic [F. hic] situs ipse fores.
[Col. 0346A] Elige sed quid ages, et quod tibi cunque videtur
   Consilium melius, mente teneto precor.
Sed mihimet melius visum est, ut sponte fatetur
   Quodque negari ullo non valet ingenio.
Nullo alio superare modo puto principis iram
   Posse, probes nisi te criminis esse reum.
Promittit, si te peccasse fateberis ipse,
   Consilium Caesar dedere velle tibi.
Nam tibi promittit veniet quod pristina virtus,
    [a 1Kb] Amissum ut possis rursus adire gradum.
Nescio frater amans, mage quid tibi scribere possim,
   Cum sint haec tota non tibi nota minus.
Luce mihi magna tu solis charior exstas,
   Nil fateor quod amem te mage mundus habet.
[b 1Kb] Matfredum crebris appellat epistola dictis,
   [Col. 0346B] Lectaque sunt vestra verba frequenter ei.
Ille valet lapsis optatam adhibere medelam,
   Naufragioque pium ferre patrocinium.
Flebilis exhausto resonat vix carmine Musa,
   Dicere quid possit nil habet illa magis.
Sed mandare aliquid dubitaret epistola vestra
   Mirabar vestri cur mihi servitii.
Nullum unquam obsequium tibi nam mihi crede negabo,
   Sed quodcunque jubes ipse libenter ago.
Idcirco hunc nostrum missum direximus ad te,
   Quaecunque ut mandas ille mihi referat.
Quique procul dubio satis est, ut credo, fidelis,
   Cujus ab ore mea currere verba vides.
Ipse tibi quaecunque roges sine fraude recenset,
   [Col. 0346C] Absque dolo nostra cuncta vice expediet.
Imber habet liquidas quot guttas, flumina pisces,
   Emittit frondes quot nemus omne virens,
Area grana solet quot habere aestate, salutes
   Tot tibi mitto, vale semper ubique, Pater.



LIBER QUINTUS.
[Col. 0345]


I. CONSOLATIO DE OBITU CUJUSDAM FRATRIS.
[Col. 0345D]

Si nova nunc fierent tantarum exordia rerum,
   Jam novus usus eis nunc adhibendus erat.
Sed quia trita rei jam dudum est semita tantae,
   Erga hanc majorum prisca tenenda via est.
Mundus ab usque chao varius hoc ordine coepit,
   Et consummandus hac quoque sorte manet.
Florigerae sedis habitator maximus Adam
   [Col. 0346D] Sustulit hujusce conditionis onus.
Ignibus aethereis quanquam Abel hostia capta est.
   Fraternos ictus hic moriendo tulit.
Aspera quanquam Enoch sibi mors miretur ademptum,
   Quamvis sera, illum est appetitura tamen.
Mortuus est Noe, spes orbis, pater atque secundus
   Qui vixit multas inclytus inter aquas.
Sem quoque, mutato [a 1Kb] rex est qui nomine justus,
   [Col. 0347A] [a 2Kb] Verique oblator rite sacrificii.
Ignis Achaemenii vincens incendia, victus
   Mortuus est Abraham, norma decus fidei.
Atque Isaac sanctus, sterili de matre creatus,
   Inque typo oblatus rex bone Christe tuo.
Nec minus et Jacob, Domini luctamine dignus
   Qui patris atque Dei fit benedictus ope.
Nobilis atque ejus proles, magnusque senatus,
   Quorum ingens Joseph gloria justus erat.
Post mala quae pendit, pro quis bona plura rependit.
   Extremum moriens clausit et ipse diem.
Lot Sodomam vitans mortem vitare nequivit,
   Tutum et sulphureis ignibus illa vorat.
Mortuus Moyses, quo non fuit aptior alter
   Legem ferre Dei, colloquioque frui.
[Col. 0347B] Sacricola et frater, redimitus murice et auro,
   Cui frons et sanctum sancta vehebat onus,
Nun sacra seu proles, pollens Jordanis ad amnem,
   Partitur populo qui pia rura pio.
Aspera judicibus non est incognita sors haec,
   Quorum actu populus liber ab hoste fuit.
Nec fuit eximius Samuel hoc fenore liber,
   Qui cluit a puero dogmate, lege, fide.
Mortuus est David qui stravit caede Goliath,
   Comptus regno, armis, carminibusque sacris,
Et Salomon sapiens, sancti constructor asyli,
   Post decus immensum, divitias et opes.
Necnon et regum et vatum pius ordo priorum,
   Post sceptra et verbi famina sancta Dei.
Pontifices celebres, et vatum summus Isaias,
   [Col. 0347C] Post sancta oracla hanc arripuere viam.
Tu Pharii regis Josias tela tulisti,
   Qui cultu in Domini, proh dolor! aptus eras.
Vectus et Elias quamvis conscendit ad alta,
   Mors dilata illi, non sit adempta tamen.
Mortuus Elisei quamvis ex osse resurgat,
   Mortuus hic surgit, mortuus ille jacet.
Ne moriatur habet Jonas vitale sepulcrum,
   Quam surgens vincit, mortem obeundo subit.
Tangere quemque truces sanctum timuere leones,
   Appetere hunc mortis non timet atra dies.
Igne sacrae fidei pueri exstinxere caminum,
   Sed lethi nequeunt exsuperare rogum.
Ezechiel moritur post visum sedis herilis,
   Postque arcana Dei mystica plura videt.
[Col. 0347D] Jusque sacerdotii retinens cum prole beata
   Esdras, qui templum restruit ornat, amat.
Et Hierusalis instaurantes moenia sanctae,
   Zorobabel justus, Neemiasque pius.
[Col. 0348A] Atque instaurandae texunt qui oracula gentis,
   Zacharias vates, Aggeus atque sacer.
Esther, et exsuperans Aman Mardocheus iniquum,
   Israelitarum qui populum eripiunt.
Casibus horrendis Raphael Tobimque nurumque
   Eximit, haudquaquam mortis ab ore tamen
Incestos Judith compescuit ense furores,
   Te non compescit mortis iniqua lues.
Zacharias et anus superant facunda querelas.
   Non superant ictus mors sed acerba tuos.
Nec homo coelestis, terrenusque angelus, aptans
   Promptus iter Domino, hac sorte alienus inest.
Sed fera mors quid ages, aliis trux, improba, saeva,
   Cum vitae auctorem perniciosa petis?
Qui te morte sua pressit, curvavit, abegit,
   [Col. 0348B] Et vitae surgens qui patefecit iter:
Auctoremque tuum tenebrosa in tartara mersit,
   Mentibus exemptum collegiisque piis.
Petrus apostolici princeps venerandus honoris,
   Quo bene clavigero coelica regna patent.
Dogmate, Paule, viges penetrans secreta polorum,
   Quem ingens exornat poena, labor, studium.
Pectore de Domini dat pocula sumpta Joannes,
   Quem pia virginitas, ejus et ornat amor.
Fulget apostolicus sublimis et inclytus ordo,
   Cum doctis sociis discipulisque suis.
Martyrum et insignis splendescens lampade coetus.
   Turbaque confestrix, virgineusque chorus.
Quamvis celsae animae, mortali stirpe creati
   Debita persolvunt mors inamata tibi.
[Col. 0348C] Nomina difficile est cunctorum posse referri,
   Qui sunt, qui fuerint, quos fore det Dominus.
Sint meriti cujuscunque, horum nullus ab aevo
   Hac tamen immunis conditione manet.
Denique rex magnus David sanctusque prophetes
   Afflatus sancto carmine cantat ita.
Est quis homo vivens, qui te non pessima rerum
   Mors trahat, et visu possit abesse tuo?
Eruet aut animam propriam quis manibus imis,
   Illorum et saeva quit caruisse manu?
Mos hic ab usque chao mortalia germina pressit,
   Atque sua mundum lege subegit atrox.
Conditionis enim hujusce debita solvit
   Frater, pro cujus carmina morte damus.



II. DE [b 1Kb] SEPTEM VITIIS CAPITALIBUS.[Col. 0348D] ( [c 3Kb] Desunt plurima.)


   Contriti et cordis sacra parare Deo.
[Col. 0349A] Tristitia haec ratione viget, haec lege tenetur,
   Mentibus haec sanctis gaudia magna parat.
Felices, inquit Dominus rex, qui modo fletis,
   Egregius vobis post quia risus erit.
Cor sapientis ubi sapiens moestissima dixit
   Res est, et stulti sunt ubi laeta quidem.
Nempe ait et miseri venerandus Apostolus este,
   Et vestris sedeat plangere flere animis.
Suscipiat luctus risus et gaudia moeror
   Vestra, sed haec satagens dogmata sancta dabat,
Omnia quis propriis poterit describere chartis,
   Quae de hac re sparsim pagina sancta canit?
Altera, quam gignit furor et confusio mentis,
   Segnitiesque nocens nil rationis habens.
Non animum haec purgat, sed iniquo turbine turbat:
   [Col. 0349B] Quem turbare valet, emaculare nequit:
Hanc fovet anxietas, hanc desperatio gignit,
   Deque sui nigri flumine lactis alit.
Tertius horrenda exoritur modus improbus ira:
   Gignere quin etiam damna caduca solent.
Cum desiderio est mens aut perculsa timore,
   Carpitur aut caeco desidiosa rogo:
Est plerumque suo sic excaecata furore,
   Ut sit quid dicat nescia, vel quid agat.
Est et ei sine clade dolor, sine nomine moeror,
   Intima sed cordis nubilus error habet.
Hanc modo somnus habet, modo tarda silentia prensant
   Ambulat et stertit, murmurat atque tacet.
Somniat hic oculis residens ignavus apertis,
   [Col. 0349C] Nilque loquens sese dicere multa putat.
Actus hebes secessus iners, oblivia pigra
   Sunt, et nil fixum mente vel ore vehit.
Ut ratis in pelago, cui non est navita, certa
   Ad loca nulla volat, sed vaga oberrat aquas.
Sic mens tristitiae ignava caligine pressa,
   Per pelagus sensus itque reditque sui.
Colloquiis fratrum crebris haec noxa fatiscit,
   Orandi assiduum hanc quoque pellit opus.
Et fugat eloquium, fugat hanc et lectio sancta,
   Sudum hujus jubaris nubs tenebrosa fugit.
Marcida non vitii perstabunt taedia tanti,
   Virtutum si harum sunt agitata manu.
[Col. 0350A] Ignibus ut cerae, glacies ut sole liquescunt,
   Igne liquor modicus, ut perit amne rogus.
Desidis haud aliter labefacta pericula morbi
   Tabescent penitus vi perimente pia.
Si mentem ratio vegetet, componat, et ornet,
   Mox vitiorum inient larvea monstra fugam.
Corporis in membris hebes est substantia nostra,
   In ratione viget, est ubi imago Dei.
Ira furens sequitur spumanti fervida rictu,
   Luminaque intorquet felle cruenta tetro.
Impia cui dirum tribuit Bellona flagellum,
   Quo mentes hominum in jurgia saeva movet.
Atque lacessitis sociis hinc inde ministrat
   Arma, quibus perimat pacis amara bonum.
Quis inolescat atrox scelus, et discordia crescat,
   [Col. 0350B] Et male fraternus oppetat almus amor.
Saeva quibus dentur vitiis alimenta cruentis,
   Et cluat omne nefas cum legione sua.
Et virtutum eadem cuneus veniente fatiscat,
   Et praecepta fiant irrita sancta Dei.
Quae nisi pacatae nequeunt insidere menti,
   Haudquaquam esse valent est furor ater ubi.
Lex videt iratum, hanc cernere negligit ipse,
   Vult illa ulcisci, hic caecus oberrat iners.
Hac abeunt veniente modestia, pax, pietasque,
   Omne haec praecipitat mentis ab arce bonum.
Ut maris atra movent ventorum praelia fluctus,
   Nec tranquilla ejus esse elementa sinunt.
Aut nemus ut placidum Zephyro turbatur et Euro,
   Atque arbusta sonant, robora pulsa ruunt.
[Col. 0350C] Haud secus ira movet humanas perfida mentes,
   Esse nec infelix corda quieta sinit.
Illius in praeceps mentes insania ducit,
   Nec patitur proprium has retinere statum.
Amputat et sensus, phreneses imitata cerebri,
   Quid gerat aut dicat nosse maligna vetat.
Hinc livor ora tegit, tremor hinc et concutit artus,
   Lumina Gorgoneo saevius igne micant.
Ore fremit manibusque ferit, furit impete grandi.
   Omnia quae gessit nec meminisse valet.
Jungitur Eumenidum stygiis male sana choreis,
   Et Phlegetontaeis effera virginibus.
Caelicolis aliena choris, ubi principe Christo
   [Col. 0351A] Inclyta pro meritis praemia miles habet.
Pax ubi regnat ovans, amor inclytus, ordo beatus,
   Emicat aetheriis arx ubi sancta tholis.
Est etiam interdum zelus, qui dicitur ira
   Provida, pro recti quando adhibetur ope
Per quam constanter vitiis obsistitur atris,
   Ejus et instinctu res mala pulsa fugit.
Estque favere malum vitiis, obsistere dignum,
   Haec fugat iratus, desidiosus alit.
Si tamen iratus cupit emendabilis ut sit
   Is qui corrigitur, haec manet ira levis.
At bona si taedent, delectant pessima quaeque,
   Est haec ira gravis, res et acerba nimis.
Mergit in haec odii coenosa barathra maligni,
   Quod ducit miseros ad Stygis ima viros.
[Col. 0351B] Est namque ira odium, quando inveterata senescit,
   Deque malo in pejus discit abire malum.
Cernis, ait Dominus, festucam in lumine fratris,
   Inque trabem proprio negligis aspicere.
Ira levis festuca, trabes odium exstat inorme,
   Haec cito transcurrit, id remorando gravat.
Illa sonat leviter, tacito illud corde gravescit,
   Illa cupit plagas, illud et exitium.
Iram animi levitas, odium creat illa malignum,
   Carduus herba prius postmodo spina gravis.
De sermone levi exoritur grave crimen et atrum,
   Ovo ita de tereti sit basiliscus atrox.
Sic nutrita diu rerum mala semina laedunt,
   Exstirpata nocent protinus orta nihil.
Si sit amor fratrum, saevam non itur ad iram,
   [Col. 0351C] Haec si defuerit, nulla manent odia.
Temperat aequanimis vitium hoc rationis honestas,
   Aequi amor illius conterit ora caput.
Hocque modesta scelus perimit patientia dirum,
   Quae est tutela boni, perniciesque mali.
Virtutum genitrix, nutrix, defensio, solers
   Adversa haec inter has juvat atque fovet.
Frangere quae novit vitiorum spicula saeva,
   Atque suis horum arma pavenda terit.
Parma fides, thorax spes, cui dilectio cassis
   Est, quibus illisi mucro perit chalybis.
Qui impactus resilire solet, acieque retusa,
   In partes ferus et frusta minuta jacet.
Cui major quo ictus, major fractura patescit
   Longius et sparsim frusta caduca volant.
[Col. 0351D] Postquam amisit homo immortalis gaudia vitae,
   Cepit et hunc miserae mortis acerba lues,
Donec ad antiquae redeat primordia vitae,
   Semper et est nobis hinc labor, inde timor.
Quo nos alma tuae refovent patientia vires,
   Atque tuis armis tuta caterva sumus.
Inclyta haec sanctis tribuit solatia cunctis,
   Quis ut tuti essent urbs veneranda fuit.
Quos numerare vetat brevitas en istius odae,
   Qui patienter opes promeruere poli.
E quibus unus erat comes huic fidissimus Iob,
   Haeserat atque illi vis ea fida comes.
Virtutes in eo viguere, et copia rerum,
   Pollebatque cluens omnibus ille bonis.
[Col. 0352A] Prole, domo, pecudum servorumque agmine felix,
   Atque quod his magis est jure, timore Dei.
Invidus armat in hunc sua spicula comminus hostis,
   Et murum mentis machina magna ferit.
Temporis in puncto cunctis spoliatus ademptis,
   Destitit et dominus, destitit esse pater.
Prosperitas fugit hunc, fugiunt pia dona salutis,
   Quod ferat, aut habeat, nil nisi morbus inest.
Pro famulis vermes, pro rebus tabo remansit,
   Pro sobole stercus, proque peplo sanies.
Hinc tormenta premunt, ferit os hunc conjugis illinc
   Ejus amicorum spicula murus habet
O memor antiqui sceleris, per conjugis os tu
   Rebare, ut primum, hunc vincere posse virum.
Sed juvat hunc ratio, juvat et patientia mater,
   [Col. 0352B] Quis bene mens ejus tuta duabus erat.
Prospera quem justum, patientem adversa tulere,
   Hinc bona componit, destruit inde mala.
Cui ratio galeam praebet, patientia parmam,
   Quis labefactatus sit furor ira tuus.
Haec sequitur vitia scelerata superbia mater,
   Et regina mali, dux et origo doli.
Quae quanquam vitiis cunctis alimenta ministret,
   Quod peccare valet hac sine nullus homo:
In geminum duplicata tamen consurgit hiulcum,
   Atque biceps formas res habet una duas.
Prima manet probrosus aperta superbia morbus,
   Altera ventosae laudis inane scelus.
Seu soror est ejus, seu neptis, filia sive,
   Trux natura tamen una duabus inest,
[Col. 0352C] Gloria vana tibi quadruplex jactantia gliscit,
   Quatuor et plagis percutis atra plagas.
Sunt quibus est donum, sed danti nescia turba
   Detrectant grates reddere rite Deo
Et sunt qui sibimet meritorum insignia fingunt,
   Atque illis tribuunt non sua dona Deo.
Ast alii donum nec habent, nec habere valebunt,
   Sed tumido sese corde habere putant.
Nulla reor homini est major jactantia, quam qui
   Se solum quiddam posse vel esse putat.
Angelus inde ruit, quoniam se solius unum
   Esse potestatis est ratus et jubaris,
Proque polo sudo tetrum est mercatus Avernum,
   Exter et angelico est factus honore miser.
Scinditur in partes inflata superbia ternans,
   [Col. 0352D] Sicque triceps trino Cerberus ore vorat.
Denique prima in eis quibus est transgressio legis,
   Quam dum quis temnit, jure superbus inest.
Linquitur et toties, quoties obsistitur illi,
   Tunc peccat quis cum quod vetat illa facit.
Idcirco initium peccati lex canit illam,
   Linquere jussa Dei hac quod sine nemo valet.
Quae jubet ergo fiant, vetat et quae exotica sunto
   Lex pia, tunc procul est omne opus honorificum.
Porro alii affectant socios contemnere cunctos,
   Et quod habent, solos semet habere putant.
Estque secunda horum, legis custodia quorum
   Protinus inflari corda superba facis.
Unde forent humiles, certant inde esse superbi,
   [Col. 0353A] Mercanturque bono munere grande malum.
Hoc Phariseae sacri facis in testudine templi,
   Me miserum, plures hoc modo prorsus agunt.
Ut gaza tuta manet docto custode reposta,
   Servat mens humilis sic opus omne bonum.
Tertia pars horum, quibus est inflatio morum,
   Quos tumor elatae mentis ad alta levat.
Subdier imperio qui dedignantur honesto,
   Spernere majorum et dicta vel acta student.
Et quia discipuli probitatis inesse recusant,
   Idcirco erroris turba magistra fiunt.
Nosseque quae ignorant nequeunt, quia posse putant se.
   Sic male praecipites mens vaga fallit eos.
Namque unus cunctis exstat modus iste superbis,
   [Col. 0353B] Se pretii ut magni semper inesse putent.
Fraternis nunquam assensum praebere loquelis,
   Omnibus et reri se meliora loqui
Sensibus ingeniisque suis non ullius uti,
   Spernere consilii seu melioris opem.
Falsaque ferre suis laudum praeconia rebus,
   Despicere alterius dicta vel acta simul.
Despectis paribus, minimis, majoribus, atque
   Jam sibi sive suis nil sociale putant.
Nil placida ratione gerunt, sic avia curva
   Carpentes rectam deseruere viam.
Sed medicina Dei morbos excludit iniquos,
   Et facit ut redeat officiosa salus.
Dum timet ergo animus virtutum luce carere,
   Et vitiorum aegre nube nigrante tegi:
[Col. 0353C] Pellitur extemplo tuus o jactantia morbus,
   Nonque animum illectum gloria vana linit.
Morbida seuve abicit metus et contagia pestis,
   Sic sordes aedis aspera scopa abigit.
Teque superba lues, furor et ventose, repellit
   Exemplum humilis regis, et ejus amor.
Et metus angelicae coelesti ex arce ruinae,
   Unde miser praeceps corde tumente ruit.
Ille superba loquens, de coelo in tartara mersus,
   Horridus est daemon, qui angelus ante fuit.
At Dominus humilis veniens ex aetheris arce,
   Agmina coelicolis terrea consociat.
Terreat ergo hominum genus illius atra ruina,
   Mulceat ascensus et redimentis heri.
Mens elata cadit hominis, prostrata resurgit,
   [Col. 0353D] Quo mage juncta solo, sic mage juncta polo.
Descendendo subit, patitur scandendo ruinam,
   Per numeros et eunt cuncta gradusque suos,
Omnia judicio sunt dispensanda superno,
   Quod premit elatos, erigit et humiles.
Quae per prata parum vitiorum Musa measti.
   In tepidi libri sistito fine gradum.
Cladibus his septem totum vastaverat orbem,
   Hisque triumphator totius orbis erat.
His genus humanum vitiis ferus hostis habeba
   Captivum, his armis subdideratque sibi.
Perculit et primum probrosus ut ille parentem,
   Illius in totum sic movet arma genus.
[Col. 0354A] Et quibus hunc armis scelerata mente subegit,
   His sibi progeniem subdere certat atrox.
Est gula namque vorax, sequitur hanc moechia turpis,
   Fraus et avaritiae, seu scelus invidiae,
Tristitia hinc segnis, furiosae morbus et irae,
   Duxque harum his superest inde superba lues.
Arma sed haec posuit Deus his contraria larvis,
   Harum adnulletur quis sapienter opus.
Sic adhibet sapiens medicus contraria morbis
   Arma e diverso, detur ut alma salus.
Frigida componens calidis humentia siccis,
   Mollia cum duris, lenibus hirta etiam.
Sancta gulae ingluviem superant jejunia foedam,
   Quae mortale genus afficit, artat, agit.
[Col. 0354B] Virgo pudicitia, specioso compta decore,
   Exstinguit flammas, tetra libido, tuas.
Vincit avaritiam felix operatio dandi,
   Dextera larga gerit cum pietatis opus.
Invidiam superat Domini, et dilectio fratrum,
   Hujus et actu ejus omne fatiscit opus.
Tristitiamque fugat fraterna locutio segnem,
   Orandi et studium, lectio sive sacra.
At secura iram frangit patientia diram
   Lenis, et illius spicula saeva terit.
Frangitur exemplis inflata superbia Christi,
   Hancque metus poenae solvit, et almus amor
Sic medicus hic per contraria saepe medetur,
   Fert et ab oppositis saepe salutis opem.
Saepe etiam per res similes conferre medelam
   [Col. 0354C] Vulneribus hujus assolet alma manus.
Longaque dat longis, adhibetque rotunda rotundis
   Emplastra, et modulo vulneris aptat ea.
Ligno mors subiit, redit et vita inclyta ligno,
   Illam gustus agit, hanc crucis altus honos.
Virgo vetus mortem, retulit nova virgo salutem,
   Haec suadendo virum, haec generando Deum.
Prisca virago viro lethum fert, at nova Christum
   Vivere discipulis nuntiat ecce piis.
Angue loquente subit morbus, pendente fatiscit,
   Hoc squamosus atrox, aereus illud agit.
Esca dedit mortem, vitam concedit et esca:
   Tunc dabat Eva nocens, das modo Christe potens.
Virga abit in colubrum, redit hinc in virgea membra:
   [Col. 0354D] Christus it in mortem, vivus et inde redit.
Virga potestatem signat, mortemque chelydrus:
   Hinc bene succedunt ista vel illa sibi.
Dividit illa solum, peragit seu signa pavenda,
   Quam retines legis inclyte Mose typo.
Convenit et mortis queat ut gestare figuram
   Serpens, quod per eum mors maledicta subit.
Quae per prata parum vitiorum musa measti,
   Tempus adest, isto sistito fine gradum.



III. PARAENESIS AD EPISCOPOS.


a 1Kb] Quarte libelle tribus jam nunc succede peractis,
   Praevius et fratrum quo vocat ordo subi.
[Col. 0355A] Famina qui mutis, qui dat vestigia claudis,
   Qui his tulit auxilium, hic tibi posce ferat.
His generale fuit fundendum dogma per omnes,
   Ast opus istud erit jam speciale tibi.
Primus habet sanctae quaedam documenta fidei,
   Resque quibus notus est pius ejus apex.
Quo sit habenda modo breviter canit ipsa secundus,
   Quae loca sint reprobis, quaeve parata piis.
Tertius horrenda bellum cum gente gerendum
   Edocet, et socios qua valet armat ope.
Fundamen fidei, fabricae incrementa salubris,
   Hi bene componunt, dant pia jura loco.
Obsistunt vitiis, cives virtutibus armant,
   Componuntque urbem milite, lege, fide.
Ipse sacerdotes ad moenia nostra vocato,
   [Col. 0355B] Horumque obsequii sit tibi cura pii.
Horum te primum genibus prostrare memento,
   Ut benedicaris cernuus inde roga.
Cum fueris sanctis manibus, gremiisque receptus,
   Oribus et collis oscula ferre para.
Oscula cum dederint, supplex tamen oscula sume,
   Teque locuturum scilicet esse cane.
At tibi cum fuerit concessa licentia fandi,
   Excusa auctorem, qua potes, usque tuum.
Quod rem congressus non sim temerarius istam,
   Mens nec praesumptrix cogat ad istud opus.
Nec me praesulibus doctorem praefero sanctis,
   Quorum vita mihi norma salutis inest.
Parva sed [a 1Kb] in magna cum sim Levitide turba
   Pars, placet ut patres qua queo sorte juvem.
[Col. 0355C] Quique pio cupio, soleo, vel debeo voto,
   His servire humilis, hisque favere libens.
Ut bene sella solo emineat, pulvillus et illi,
   Est cura ut votis sit patris apta satis.
Linea crusque pedesque tegant talaria ut apte,
   Qui super addatur campagus ipse decens.
Fundere aquam palmis, mantilia ferre studemus
   Impexo, tunicis instita longa damus.
Candida ut extensis niteat dalmatica rugis,
   Fimbria neve erret huic sine lege levis.
Pallia ut ornate, chlamys ut bene pendeat ipsa
   Certo, manusque caput sedula comit ei.
Est labor et digitis, si quae sint, tollere sordes,
   Plantis ac toto subnitidare patrem.
Lumine de accenso si cera aut humor olivi
   [Col. 0355D] Defluit, haec digitis veste fugantur item.
Occupat et faciem si sudor, tergimus illam,
   Si pulvis vestes, excutiendus erit.
Frigus ut abscedat, substramus pallia plantis:
   Fervorem falsi flaminis aura fugat.
Tentet, ait Dominus, si caecus ducere caecum,
   Corruet in foveam lapsus uterque simul.
Pravus et indoctus, cum sit prohibendus uterque,
   Hic, quod iniqua gerit, hic quia sancta tacet.
[Col. 0356A] Adsolet ambabus constringi pedibus unus
   Rector, si rector jure vocandus erit.
Qui nocet exemplo, qui non juvat arte docendi,
   Quo nequit aut sua mens, aut aliena regi.
Improbat indoctos his verbis sanctus Esaias
   Rectores, Domini verba sacrata canens.
Pastores ipsi non te, prudentia, norunt,
   Sed speculatorum concio lucis egens.
Caecaque quos graviter premit ignorantia cunctos,
   Turbaque latrandi est viribus orba canum.
Heu facinus, heu grande nefas, cum norma salutis
   Qui fore debuerat, fit via duxque mali.
Ipsius exemplo quotquot periere, malignis
   Pro cunctis paenas, ut reor, ipse dabit.
Sontior hic fure est, praedone et sontior atro,
   [Col. 0356B] Hic quia plus rebus, mentibus ipse nocet.
Externas hic tollit opes, hic intima vastat,
   Namque animam carni quis super esse neget?
Est etiam qui recta docet, sed iniqua gerendo
   Destruit hoc actu, quod struit oris ope.
Hic se perverso demens jaculatur ab actu,
   Dum mala quae gestis perpetrat, ore ferit.
Hic aliis prodest, sibimet prodesse recusat,
   Atque aliis vivens mortuus ipse sibi est.
Hic monet esse alios, sibi fit sine mente, sed inde
   Cerea lux aliis, fis cinis ipse tibi.
Est etiam gravis ille modus, quo pellere probra
   Rite valet nullus, dummodo probra gerit.
Qua rogo sorte queat sordens abstergere sordes
   Evigilare alios quem sopor altus habet?
[Col. 0356C] Quaeve jacens facies studeat relevare jacentes,
   Aut curare paret vulnera vulnus habens?
Cessat ab ingluvie praesul compescere ventris
   Plebes, si dapibus pressus et ipse jacet.
Haud vetat hic vinum, si sese ingurgitet illo,
   Ebrius haud populo sobrius esto canet.
Non vitia spernenda monet quibus ipse gravatur
   Virtutumque expers non iter aptat eis.
Compos avaritiae non ejus voce fatiscit.
   Quem ligat istius pestis adunca manus.
Non odii poterit mordaces solvere nodos,
   Cujus mens odii monstra nefanda gerit.
Plebem tranquilla nequit hic componere pace,
   Qui nulla plebi pace ligatus inest.
Aut irae stimulos quibus armis frangere quibit,
   [Col. 0356D] Lurida quem praedam fecerit ira suam?
An sedeat vacuum quem vana superbia ventum
   Perflat, si tensus flatibus ejus eat?
Quove modo poterit contemptum suadere mundi?
   Hunc nisi contemnit, temnitur iste monens.
Quem favor humanus docuit mulcere potentes,
   Quando hic judicibus jura tenere canet?
Aut dicet miseros pietatis lege tuendos,
   Hos si quaque valet sorte gravare gravat?
[Col. 0357A] Quem levat aerio pendens jactantia fune,
   Fertque in deterius ambitiosa lues,
Vivere jactantem jactans haud ille coercet,
   Nec cuidam dicet ambitione care.
Qua sorte examen magnum canet iste timendum,
   Me miserum, quod non forsitan iste timet?
Cujus lingua operis proprii est frenata lupatis,
   Probra aliena tacet, ne ferat aure sua.
Hic bona non suadet, quae non fortasse peregit,
   Et mala non prohibet, quae miser ipse gerit,
Non ego, pontificum dum vitam scribo malorum,
   Aut decus ipse piis, aut mea musa tibi.
Pulchra nec urticis exuro lilia scabris,
   Nec segetes dumis trux paliure tuis.
Mollibus in pratis miscentur mollia duris,
   [Col. 0357B] Noxia cum nitidis semina gestat ager.
Hortus aromaticis redolens pulcherrimus herbis,
   Gestat nidorem saepe cicuta tuum.
Nam mala mista bonis, bona pravis, ire per aevum
   Quis neget, aut dubitans diffateatur homo?
Namque revellendum vitioso semine purum
   Crescere messis herus tempus in usque jubet.
Christi in ovile manent agnis cum lenibus haedi,
   Exspectatque pios dextra, sinistra reos.
Mystica permistos ceperunt tertia pisces:
   Pars bona lecta viget, pars mala jacta perit.
Ecclesiae quod ager, quod ovile et retia gestant,
   Cur non gestabit carminis hujus opus?
Aut cur multorum non certet pingere mores,
   Cunctorum mores emaculare parans?
[Col. 0357C] Illius insignis radiabat lumine vestis,
   Blanditiasque hominum visibus illa dabat.
At tibi virtutum dent ornamenta decorem,
   Atque oculis cordis qua potes usque fave.
Illi erat in sacro pollens reverentia cultu,
   Et decus in habitu pontificalis opis.
Sancta est in sancta tibimet reverentia matre,
   Et vitae studiis, actibus inque piis.
Aurea pontificis cingebat lamina frontem,
   Qua bis binus apex nomen herile dabat.
At tibi frons mentis cingatur sensibus almis,
   Christum evangelico vox et ab ore tonet.
Sint manifesti actus fidei, probitatis et aequi,
   Qui sit virtutum quattuor ordo tibi.
Hi speculantur enim cunctorum comminus actus,
   [Col. 0357D] Providus ut proprium pastor ovile solet.
Sicque bonos et amant, et amandos jure fatentur,
   Quosque ita firmatos ad meliora vocant.
At contra vitii reprimit quos pondus inorme,
   Hos quacunque valent sorte levare levant.
At si quos nequeunt vitiorum fasce levare,
   Portandos adhibent hos patiendo sibi.
Quis aut vita horum, aut suadet patientia fructum,
   Dum hos emendant, hos tolerare parant.
Turba haec est felix, o quantum distat ab ista,
   Quae sua non Domini lucra inhianter adit!
Quae prodesse negat, tantum praeesse laborat,
   Hoc ad opus stertit, pervigil illud agit.
Quam fera contristant populi peccamina nunquam,
   [Col. 0358A] Nec bona laetificant plebe peracta sua.
Ut sua deplorent, quae nunquam crimina pravis
   Adfore quae nunquam sollicitando beat.
Ditior ut sit hiat, nam sanctior esse recusat,
   Donaque militiae percipit, arma fugit.
Non opus neu sed opes, nec onus, sed honor placet illi,
   Et bene juncta secans, haec tenet, illa jacit,
Qui sua non populi perquirunt commoda, tantum
   Dici et pastores, non tamen esse volunt.
Sed neque cura gregis pascendi, sive tuendi,
   Sed rapidi intendunt quod queat ille capi.
Mentior egregius si non canit ista prophetes,
   Cum modo divinis vocibus ista sonet.
Israelitarum pravis pastoribus eheu,
   [Col. 0358B] Qui sibi multa parant pascua, nulla gregi.
Lacteus humor enim praebebat pabula vobis,
   Lanaque deducto vellere vestis erat.
Si quod erat crassum, Ianiabat turba voratrix,
   Nec fuit infirmum consolidare labor.
Aegroto pecori medicamina nulla tulistis,
   Et fractum sprevit vestra ligare manus.
Nemo redux studuit dejectum reddere caulis,
   Perdita nec vobis quaerere cura fuit.
Dura sed imperio imposuistis jussa maligno,
   Et trux sive potens turba fuistis eis.
Agmina sunt ideo balantum sparsa mearum,
   Haud quia qui pastor pasceret ullus erat.
Devorat atque illas rabies inimica ferarum,
   Praedaque fit monstris quos vehit orbis ager.
[Col. 0358C] Necdum deposito vitiorum pondere diro,
   Ponderis egregii qui petiere locum.
Tramite qui vitae noqueunt praecedere sanctae
   Subjectos, quibus haec non bene nota via est.
Quo rogo quis pacto sociis quit praevius esse,
   Qui modo quod teneat hic quoque nescit iter?
Si calor est, umbram, si frigus quaerimus ignem,
   Quoque juvare queo certo juvare modo.
Quis vetet interius verbis ornare magistrum,
   Quem solet exterius comere nostra manus?
Vitae et munditiem cur non adhibere parabo,
   Cum modo si sordem non fero vestis habet?
Cur non optabo aeternae adcommoda vitae,
   Cum modo quanta queo commoda fere paro?
Ecclesiae huic debet populus se subdere totum,
   [Col. 0358D] Quae laudanda aevum turba per omne manet.
Quae decus et splendor, fundatrix ejus et altrix,
   Nomina magnorum post duodena virum.
Ipse columnarum in Christo firmissimus ordo
   Fixus, cui incumbit sedula rite cohors.
Hujus sidereae resplendens janua sedis,
   Per quos ad Christum qui cupit intrat ovans.
Cura regendarum quibus est concessa animarum
   Sortitos populi pondera magna ferunt.
Quique incensa precum dant pro peccamine plebis,
   Et mala deplorant mista aliena suis.
Judicis avertunt immensi a plebibus iram,
   Cum proprio hoc Moyses fratre gerebat opus.
Ille voluntatis chorus est narrator herilis,
   [Col. 0359A] Credula quo duce plebs scandit ad alta poli.
Assertor veri, perversi dogmatis hostis,
   Hoc vocat et retinet, id fugat atque abigit.
Conscia quae pravi metuet plebs visibus ipsis,
   Quae bona, mellifluum sentit inesse sibi.
Oppressi est tutor populi, vindexque benignus,
   Catholica hunc vocitat concio cuncta patrem.
Praemia luciflui promittunt ardua regni,
   Quo chorus angelicus, quo pia turba patrum est.
Quae capit et sanctus qui sudat miles in armis,
   Hosteque ab horrifico victor ad astra volat.
Dant pia dum faciunt operum documenta bonorum,
   Suntque Dei populo norma decusque pium.
Hic est aedituus coetus, qui clavibus almis,
   Et serat et reserat, et ligat et religat.
[Col. 0359B] Regis et inde sacra quo dispensante supremo,
   Turba nitet gradibus officiosa suis.
Quos non ambitio, sed vitae gloria vexit
   Ad loca sublimis editiora gradus.
Quos non humani provexit penna favoris,
   Sed tulit, alme Deus, munus ad alta tuum.
Qui sibi primatus proprio de culmine nunquam
   Applaudunt, humilis mens quibus atque pia est.
Quos honor acceptus non inflat flamine vano,
   Sed premit imposito pondus herile jugo.
Cum non primatus, sed sarcina mente tenetur,
   Nec quam celsus honos, sed grave quam sit onus.
Sic equus ornatus phaleris, bullisque superbis,
   Ingemit, ascensor dum sibi calcar agit.
Res bona si pateat, procul ac simulatio si sit,
   [Col. 0359C] Saepe juvat qui dat se quoque rite sequi.
[Col. 0360A] Namque opera inspectent praecepit vestra Redemptor,
   Vestrum ut glorificent qui est super astra Patrem.
Illius ergo caput resplendens mitra tegebat,
   Contegat et mentem jus pietasque tuam.
Corporis arx caput est, animae mens, si haeret amori
   Illa Creatoris, quid homo majus habet?
In qua divinae exprimitur bonitatis imago,
   Moribus in sanctis si huic bene juncta manet.
Scilicet exemplum de rebus sumere parvis,
   Annulus effigiem si tibi cera premit.
Sit tibi secretum pro pulchro pondere dogma,
   Quod circumscriptae balteus aptet opis.
Plurima si rudibus pandantur mentibus obsunt,
   Plura suo, ni sint ordine dicta, nocent.
[Col. 0360B] Sic alimenta juvant plures, quae pluribus obsunt,
   Tempus et ordo cuique est, sunt sua cuique loca.
Dogmatis hic tunicam tibi circumspectio cingat,
   Virtutum omnicolor haec super ephod eat.
Pura sit alma chlamys cunctos fugiendo sed artus,
   Virtutumque aliis sit variata bonis.
Namque sacerdotes David sanctissimus heros
   Justitiae vestes orat habere pias.



IV. QUOD DEUS NON LOCO QUAERENDUS SIT, SED PIETATE COLENDUS.


Non tantum isse juvat Romam, bene vivere quantum,
   Vel Romae, vel ubi vita agitur hominis.
Non via credo pedum, sed morum ducit ad astra,
   Quis quid ubique gerit spectat ab arce Deus.



LIBER SEXTUS.
[Col. 0359]


I. DE GRATIA DEI.


[a 1Kb] Tanta Dei bonitas fragiles nos instruit, ornat,
   Ut sua de propriis nostra gerat merita.
Et sine qua bona nulla fiunt, quaeque efficit ejus
   Gratia, sint nostris adnumeranda bonis.
Dat bene velle pius, peragi quoque donat et ipsum,
   Praevenit hic, sequitur nos opus ejus ibi.
[Col. 0359D] Hinc fit ut initium, perfectio detur et illinc,
   Sic capite et cauda est hostia grata Deo.
Proque bonis propriis clemens sua praemia donat,
   Concordet noster si bene nisus ei.



II. DE HIS QUI ALIUD CORDE RETINENT, ALIUD ORE PROMUNT.


Nec malus attendit quod vates inclytus orat,
   [Col. 0360C] Dum sese ereptum talibus esse cupit,
Ne des una, inquit, me cum peccante tumultum,
   Nec perdas cum his qui semper iniqua gerunt.
Quorum pacificos affatus proximus audit,
   Cordibus inque horum plurima saeva latent.
Da, Deus, his operum justa incrementa suorum,
   Juxta et nequitiae diram reperta suae.
Congrua pro manuum his sint gestis vota suarum,
   [Col. 0360D] Pro meritis merces, obsecro, detur eis.
Et quod opus Domini, sua nec pia facta scierunt,
   Perde illos, et non aedificabis eos.
Inclyta ceu legis jubet hoc censura beatae,
   Cum vox terribilis talia dicta tonat.
Non mensura duplex tibi sit, non pondus iniquum,
   Jura, ut simplicitas mente sit, ore sonet.
Et modius tibi sit justus, sextarius aequus,
   Scilicet ut nos non occupet ulla fraus.
[Col. 0361A] Displicet Altithrono duplex pellacia semper,
   Cor rectum et simplex arbiter aequus amat.



III. QUALE JEJUNIUM ET QUAE PARCIMONIA DEO ACCEPTABILIS SIT, ET POSSIT IMPETRARE POSTULATA.


Namque per egregium jejunia sancta prophetem
   Haec accepta sibi rex Deus ipse probat.
Solvite vincturas, ait, impietatis iniquae:
   Solvite fasciculos qui male saepe premunt.
Fac ut eat liber constrictus qui fuit ante,
   Disruptum sit onus prorsus et omne tibi.
Quem manet esuries, panem ne frangere temne,
   Sit vagus et sit egens ductus in aede tua.
Vestito nudum, et propriam ne despice carnem,
   Ejusdem quoniam conditionis ines.
[Col. 0361B] Tunc ut mane tuae prorumpet gloria lucis,
   Et celer exoritur mox tua certa salus.
Praecedentque tuam faciem pia jura Tonantis,
   Colliget et temet gloria sancta Dei.
Tunc cum poscis heri pietas te exaudiet almi.
   Adsum clamanti dicet et ipse tibi [a 1Kb] .



IV. CONTRA SIMULATORES ET SUBDOLOS.


Nil horum fixe geris, haec tamen omnia ficte
   Fers simulator, habes qui simulacra boni.
Qui mala certa gerit, bona seu simulata malignus,
   Odit qui quod amat, quod Deus odit amat.
Quae Deus odit, ait sapiens rex [b 1Kb] , denique sex sunt,
   Quod detestatur mens sua septimum inest.
Sublimes oculos, mendacis famina linguae,
   [Col. 0361C] Sanguinis insontis quis fluit unda, manus.
Corque quod immundum meditatio prava frequentat,
   Pernicesque pedes in mala quaeque gradi.
Fallacem testem mendacia saeva canentem,
   Et qui inter fratres jurgia dira serit [b 1Kb] .
Haec mala cuncta gerit, gessit, geret improbus, amens
   Est sua mens probris usque repleta malis.



V. DE EO QUOD AVARUS AGGLOMERATIS DIVERSIS OPIBUS SATIARI NEQUIT.


Quidquid habet variis completus gentibus orbis,
   Non sibi sufficerent, si sua cuncta forent.
Hujus erit promptus capiendi semper Avernus,
   Nec Stygis impleri tetra barathra queunt.
[Col. 0361D] Quod Chryse atque Argyra, et quod Taprobanicus orbis,
   Quorum sublimes esse feruntur opes.
Indus habens gemmas, pigmenta, et eburnea monstra,
   Obryzi atque auri dives Ophir regio.
Assur odorato veniat si plenus amomo,
   Divitiasque suas Persis et ipsa ferat.
Cumque suo prope sit longinquus thure Sabaeus,
   Atque Eudaemonicus munera portet Arabs.
Si veniat Bagatat Agarenis rebus onusta,
   Urbs et Achaemeniis quae fuit alta locis.
Tigris et Euphrates quod habet, Jordanis et ipse,
   Atque Palaestinus fert benedictus ager.
[Col. 0362A] Bactraque si quod habent pulchri, et Hircania digni,
   Et juga Bosphoreus quae bene temo regit.
Sericus oceanus vehit, et quod Caspia regna,
   Quodque ipso Seres vellere dives habet.
Quod Scytha crudelis, Ceta trux, et Sarmata durus,
   Quidquid Hydaspis habet, quidquid, Araxe, tuum est.
Quodque Gelonus atrox, quod habet Rhodopeius Ebrus,
   Arvaque Riphaeo semper amicta gelu.
Et quod Hyperborea gens fixa sub Elicis axe,
   Vel Tanais, vel quod Pontus et Ister habent.
Quod crinitus amat Danus, flavusque Suevus,
   Quaeque sub extremo gens Aquilone jacet,
Et quod habet Moesus, Dacus, Thrax, Atticus, Arcas,
   [Col. 0362B] Constantine, tua quidquid in urbe viget.
Graecia quod prudens, quod fert Germania fortis,
   Quod deformis Abar, Pannonicusque Gipes.
Inclyta quae patribus dudum est promissa beatis,
   Quidquid Hierusales urbs habet alma Dei.
Quod Pelusiacis gens usta vaporibus aptum,
   Quod Troclodita niger, quod Meroensis habet.
Decolor Aethiopum sua si det cuncta caterva,
   Et gens sub Cancri sidere quaeque jacet.
Quod Nomadum populi, quod habent tua regna Jugurtha,
   Quodque secant Syrtes, Afraque rura vehunt.
Orbis quod Libycus, vel quod Maurusia tellus,
   Quod locus Antaei, hortuli et Hesperidum.
Quod fortunatis praestant sua rura Galaulis,
   [Col. 0362C] Quorum multiplices insula gignit opes.
Praebet Atlantiaci quidquid plaga fervida Mauri,
   Et gens si qua ortus conscia, Nile, tui est.
Quidquid habet Latium, fecunda Calabria quidquid,
   Et Veneti et Ligures, arva et amoena Padi.
Urbsque prius Daemon tua, jam nunc dedita Christo,
   Quod caput orbis ovans, quod pia mater habet.
Fraterno aspersos quae temnens sanguine manes,
   Coelica regna petit, fana profana fugit.
Haudque lupa colit hunc alitum, sed virgine natum,
   Statque in apostolico robore fixa cluens.
Gallia quod dives, quod fert Hispania pulchra,
   Fertilis et rerum Corduba quidquid habet.
Quodque Britannus habet, Scottorum Hibernia quod fert,
   [Col. 0362D] Utile si quid habet si ultima Tile ferat.
Cumque bonis propriis veniat fortissimus Astur,
   Qui est decus Hesperidum, miles in arma vigens.
Galliciique soli veniat si cultor opimus,
   Finitimis praestat qui bona pulchra suis.
Omnia si sibimet simul haec congesta darentur,
   Non sua avara manus ditior inde foret.



VI. DE EO QUOD PLERUMQUE REPROBIS PROSPERA SUNT.


Eripe, David, aquis, orans, me ex pluribus, inquit,
   Externaque manu proles acerba tua
Qui stant vaniloquis furiata mente loquelis,
   Dextera et est quorum dextera nequitiae,
[Col. 0363A] Ceu nova natorum vernat plantatio quorum,
   Indolis a tenerae quae vegetata die est.
Compositae et comptae circumquaque undique natae,
   Ceu templi illustris aulica forma Dei.
Horum et in alterutrum cellaria plena redundant,
   Atque mero exsultat uberiore penu.
Simplicitas redit itque illis fetosa bidentum,
   Corpora sunt horum plurimum obesa boum.
Nulla parat paries praesentis signa ruinae,
   Res nec eorum ullus transitus angor agit.
Haec sunt qui populum multi dixere beatum,
   Est felix cujus res Deus ejus herus [a 1Kb] .



VII DE EADEM RE IN JEREMIA.


Jeremias precibus his compellasse Tonantem
   [Col. 0363B] Gaudet, et hac in re talia verba dare.
Cur via peccantum est justissime prospera rector?
   Et bene nam cunctis qui mala quaeque gerunt.
A te plantati pulchra radice virescunt,
   Proficiunt fructus et faciendo suos.
Ficto sermone illorum es tu proximus ori,
   Interiore tamen mentis ab arce procul.
Et tu, summe Deus, cui singula clausa patescunt,
   Et bene cognoscis, et bene cernis eos.
Hos ita conglomera, sicut tibi victima grex est,
   Sanctificans juste tempore mortis eos [b 1Kb] .



VIII. DE EADEM RE IN JOB.


Job quoque sic recinit, tuus, o patientia miles,
   Remque hanc in proprio carmine promit ita.
[Col. 0363C] Cur ergo elata pravorum factio vivit,
   Sunt confortati gaza tuis opibus?
Permanet infandum coram illis semen eorum,
   Turba propinquorum et undique cingit eos.
Praesunt securis sincerisque aedibus isti,
   Nonque super hos est rex tua virga Deus.
Parturit horum bos, nocuum nec sentit abortum,
   Bucula nec fetu fit viduata suo.
Inque gregum modulum procedit parvula turba,
   Exsultans variis lusibus atque jocis.
Tympana nempe manu retinent, citharasque sonoras,
   Organeusque sonus gaudia praestat eis.
Pluribus inque bonis deducunt tempora vitae,
   Sed Stygis in puncto tetra barathra petunt [c 1Kb] .



IX. QUOD DOMINUS IMITANDUS SIT NOBIS, AC PENITUS AMANDUS ET TIMENDUS.
[Col. 0363D]

Namque imitatur eum pietate vel actibus almis,
   Qui nobis et herus et Pater almus inest.
Cui pietas immensa manet, clementia dulcis,
   Qui precibus dignis semper adesse solet.
Non tantum hic veniam scelerum, sed praemia donat
   Conversis placidus, parcere semper amans.
Si pater est et herus nobis Deus inclytus, ejus
   Sectanda est pietas, actio, corde, fide.
Discet amare patrem proles, et Averna timere,
   Hunc amor, illum aptet ad potiora timor.
[Col. 0364A] Degener existit si proles, verna superbus,
   Dedecus immensum foedat utrumque satis.



X. DE SIMULATORUM ET STULTORUM SOCORDIA, QUI NESCIUNT A SUA PRAVITATE PER BONAM EXHORTATIONEM CONVERTI.


Illum non sal, non istum sapientia condit,
   Hunc doctrina nequit vincere, sal nec eum,
Doctrinam cujus vanum est adhibere medullis,
   Quoque magis doceas, stultior inde fiet.
Sic crudum studeat laterem dum quisque lavare,
   Quo magis eluerit, plus facit inde luti.
Quid bona verba juvant, ubi nil habet alma voluntas?
   Aut quid in urticis semina jacta juvent?
Flava quid horrendis prosunt data mella lacunis?
   Quid litor aut olei stercore mistus aget?
[Col. 0364B] Quid juvat aurito lyra si persultet asello,
   Cornigero aut lituus si strepat arte bovi?
Sole oriente viget quantum tua visio caece,
   Tantum ejus sensus post bona verba solet.
Carmina plura queunt, nequeunt tamen omnia, quamvis
   Littera gentilis, hoc quoque sancta canit.
Dicitur et Circe socios insignis Ulyssis
   Mutasse in varias carminis arte feras.
Plurima cum possint, scabiem sanare nequibunt,
   Tinea nec horum murmure sana fiet.
Ut tamen illa nihil cui manserit hirnia prosunt,
   Cumque fiunt, totum perditur illud opus:
Sic deperdet opus tibi qui, simulator inique,
   Quiddam nisus erit insinuare boni.
Denique rex sapiens cum plurima dixerit istinc,
   [Col. 0364C] Hoc unum exempli ponere sorte libet.
Si contusus erit pilae in vertigine stultus
   Ut far, segnities non sua linquet eum [d 1Kb] .
Verba ducis posui, ponam quid rustica plebes,
   Re bene de tali dicere saepe solet:
Non facere hoc usu, non verbere quibis, ut unquam
   Bubo sit accipiter, qui petat ungue grues.
Utque tuum officium, cape, vultur possit habere,
   Est quia tardus, edax, inque vehendo gravis.
Discere nulla cupit bona, sed mala discere cuncta,
   Vis cur hoc faciat dicere? stultus inest.
Hic Juda pejor melior te Petre videri
   Vult, mala multa tegit sors simulante peplo.
Hic bona parva putat magna, et mala plurima nulla,
   [Col. 0364D] Se cum vult alios fallere fallit inops.



XI. QUAM OB REM CICATRICES, QUAS DOMINUS IN PASSIONE SUSCEPIT, IN RESURRECTIONE OBDUCTAE NON SINT.


Namque cicatrices Domini pro homine factae
   Martyribus sanctis causa decoris erunt.
Sic Phlegetontaeis redit ut Salvator ab umbris,
   Signa refert ejus pes, latus atque manus.
Non quod non poterat cunctas obducere plagas,
   Saepe ut gentilis somniat error hebes,
Qui potuit cunctos mortis devincere casus,
   Gesta sed officiis sunt quia plena piis.
[Col. 0365A] Quattuor ista vehunt celebres mysteria causas,
   Hoc quod vitae auctor stigmata mortis habet.
Primum, ut discipuli corpus, non flaminis auram,
   Se vidisse sciant, cordis et arce locent.
Certa fides ut eos Domini surgentis adornet,
   Spemque resurgendi saecla per ampla canant.
Proximum, ut humana pro nobis sorte precando,
   In se demonstret vulnera nostra patri:
Quosque sit humana passus pro gente labores,
   Assiduo clemens monstret et officio.
Ut reminiscatur retinent quem oblivia nunquam,
   Et miserescatur semper id almus agens.
Admonet instanter, hominum ut meminisse per aevum,
   Et misereri almo semper amore velit.
[Col. 0365B] Quorum naturae sit consors unica proles,
   Pro quibus et voluit vulnera tanta pati.
Tertio, ut electi desistant reddere nunquam
   Laudis opus, tua dum passio signa vident.
Ejus et atra suam cernentes flagra salutem,
   Ad styga concursus ejus ad astra suos,
Ejus morte suam pollere per omnia vitam,
   Et tribui spinis aurea serta sibi.
Quarto, ut extremo reproborum hunc tempore cernens
   Factio, tristetur pressa dolore gravi.
Ut Scriptura canit, quem transfixere videbunt [a 1Kb] .
   Alteriusque loci pagina rursus ait:
Omnis cernet eum visus, quae et turba pupugit,
   Se et super hunc planget omnis in orbe tribus [b 1Kb] ,
Et se damnandos noscent examine justo,
   [Col. 0365C] Proque suis meritis ignea flagra pati.
Non haec salva manus quae injecit turba malignas
   In Dominum, seu quae temnere jussa cupit,
Aut suscepta premens, aut susceptare recusans,
   Aut in eos cernit quos retinere furens.
O crudele nefas hominum, o vesania demens,
   O furor immanis, o sat anile malum!
Quod vel non colitur Deus, aut quod crimine grandi
   Impune hoc non est quoniam colitur.



XII. DE FIDE, ET SPE, ET CHARITATE.


Alma fides tandem, spes et concordia, regnum
   Mentibus in plebis continet ecce simul.
Haec Deus Ecclesiae fundamina jecit avitae,
   Fabrica quo coeli surgere jure queat.
[Col. 0365D] Cuique fides nos dat, spes fert, amor inclytus unit,
   Hocque triforme bonum excitat, aptat, agit.
His mentes nostrae pollent, vegetantur, aluntur,
   Poscimus, accipimus haec patre dante Deo.
Nunquid, ait Dominus, verso in contraria voto,
   Probra quis accipiet grata petendo patrem?
Num pro ope quis panis lapidis tribuendo rigorem,
   Poscenti faciet in sua vota satis [c 1Kb] ?
Namque Deum et fratrum panis designat amorem,
   Quo quicunque caret, saxea corda gerit.
Num pro pisce dabit sinuosa ambage chelydrum,
   Cum modo piscis alat, improbus ille necet?
[Col. 0366A] Ille fidem signat, rapidis quae crescit in undis,
   Inque procellarum turbine laeta cluit.
Huic incredulitas contraria, saevus ut anguis,
   Perfidiae lingua percutit atque necat.
Aut si ovum quaerat, dabitur huic scorpius, uncae
   Ense ferit caudae, sive minatur atrox.
Nam pia dona spei tereti signantur in ovo,
   Tegmine obumbratum quod vehit intus habens.
Ut pullum ova tegunt, sic spem praesentia celant;
   Hic patet exutus, illa futura parat.
Huic adversa manet nam disperatio laedens,
   Quem male pone ferit, ire nec ante sinit.
Si quod pone ferit sopiant oblivia digna,
   Teque ad ea extendas quo anteriora vocant.
Cum Paulo superam capies super aethera palmam,
   [Col. 0366B] Serta venustatis laetus in arce gerens.
Cumque fidem piscis, spem ovum, aptet panis amorem.
   Quisque caret tribus his, sat miser ille manet.
Cum nunc aequa meent, remeent et iniqua dolenter,
   Haec tria cum multis sunt tepefacta bonis.
Et quoniam improbitas valet, instat, pollet, abundat,
   Eheu multorum saepe refriget amor.



XIII. DE DISPENSATIONE DIVINA, QUAE SAEPE OCCULTA EST, NUNQUAM TAMEN INJUSTA.


O vis, o decus, o excelsi gloria sensus,
   Quae mirari omnes, noscere nemo valet.
Multa regi varie qui humana in gente videmus,
   Ignarique sumus cur quid et unde fiat.
[Col. 0366C] Nam mala saepe bonos, reprobos bona saepe sequuntur,
   Et bona saepe bonos, et mala saepe malos.
Saepe bonus premitur, malus in sublime levatur,
   Decidit atque malus, surgit ad alta bonus.
Omnia judiciis sunt haec moderata supernis.
   Sunt saepe occulta haec, nunquam inhonesta tamen.
Quae suavi ac forti disponit singula nutu
   A fine in finem, et cuncta gubernat herus.
Judicat ergo Deus nec nulla, nec omnia semper,
   Improba quae fiunt nunc sine lege sua.
Tempore judicium si nullum agitaret in isto,
   Nonne impune foret quod furor ater agit?
Mox curare Deum mortalia nulla putantes,
   [Col. 0366D] Effraenes irent in mala cuncta mali.
At si peccantes mox ultio digna feriret,
   Ictaque judicii cuncta secure forent:
Irrita supremi remanerent jura diei,
   Judicii et nullum tempus haberet opus.
Judicat hinc quaedam, ut nostra hunc curare sciamus,
   Et quia quae gerimus spectat ab arce Deus:
Judicat idcirco non omnia, plura reservat,
   Ut quid agat habeat ultima magna dies.
Quam lex, quam vates, Dominus quam nuntiat ipse,
   Quae nota est cunctis qui ratione vigent.
[Col. 0367A] Qua justo justam positurus pondere libram,
   Subnixus veniat nube rubente Deus.
Qui pius et justus, fovet hinc, deterret et inde,
   Quem metuo justum, cogor amare pium.
Quod pius indulget, resecat peccata quod aequus,
   Mulcet et hinc oleo, arguit inde mero.



XIV. QUOD MULTIS INDICIIS FINIS PROXIMUS ESSE MONSTRETUR.


Cernere inest, ut eat mundus signetque ruinam,
   Defectumque sui voce tacente canat.
Nam loquitur rebus, taceamus dogmata quamvis
   Divinae legis, quae id fore cuncta boant.
Non ea temperies hyemis prius ut fuit exstat,
   Quae nutrire queat gramina, ligna, sata.
[Col. 0367B] Copia deest solis torrendo aestate labori,
   Verna nec officio sunt modo laeta suo.
Dulcibus haud adeo mustis autumna redundant,
   Foetibus arboreis non onerata vigent.
Nil modo terra boni sic fert velut ante ferebat,
   Effaetam et sterilem semet inesse docet.
Et minor existit cunctis opulentia rebus,
   Deficit inque locis plus, it ubique minus:
Rarior officium consistit in omne minister
   Quam prius, et fixum nil stat ut ante stetit.
Cultor agris, castris et miles, navita ponto,
   Libra in judiciis, inque foro pietas.
Est in amicitiis concors, quis in arte peritus.
   Quo disciplina in moribus alma viget?
Non viget, ut viguit dudum vegetata juventa,
   [Col. 0367C] Cuncta senectus atrox ore nigrante vorat.
Namque necesse manet minui, cui proximus exstat
   Finis, et occasum haud procul esse videt.
Dat sol ima petens radios splendore minore,
   Lunaque decrescens cornua fusca gerit.
Arbos, quae juvenis vernabat flore comisque,
   Deformi fundit germina rara situ.
Fons et inundantes solitus diducere rivos,
   Sic guttam tenuem saepe vetustus habet.
Scissus agit paries venturae signa ruinae,
   Qui juvenis solidus pictus et arte stetit.
Utque senem taedent jam cantica, ludicra, ludi,
   Stare, equitare, gradi, verba jocosa loqui.
Dumque quatit tremulos male creber anhelitus artus,
   Suspirat, fundit murmura crebra gemens.
[Col. 0367D] Dulcia sic vetulum liquerunt omnia mundum,
   Nec manet ullus ei qui fuit ante vigor.
Dira cupido viget, sordes, perjuria, luxus,
   Livor edax, falsum, jurgia, rixa, dolus.



XV. EX EPISTOLA AD CORINTHIOS CARMEN, AD PRECEM CUJUSDAM MONACHI FACTUM.


Sic vegetata sedent sibimet plerumque decenter,
   Quando unum ex variis continuatur opus.
Pluribus in rebus habet hoc pulcherrimus ordo.
   Hoc etiam eloquii pollet in arte satis,
Ampla quibus sacrae scripturae prata redundant,
   Et nemus ambroseo spirat odore pium.
[Col. 0368A] Haec ego dum lustro, dum per violaria curro,
   Quas vehat hic calathus ungue recido rosas.
Hanc sancto sumpsit sancti de dogmate Pauli,
   Illius misit quod stylus Arcadicus.
Compositam sanctamque ornat sermone loquelam,
   Postquam virtutes enumeravit ita.
Quo dictis variis aptantur dicta decenter,
   Sensus et egregiae panditur ordo viae.
Vos, ait, hortamur ne a vobis, plebs pia fratrum,
   Capta sit in vacuum gratia sancta Dei.
Nempe ait audivi vates te tempore grato,
   Hincque die studui ferre salutis opem,
Nunc nunc ecce patet, patet acceptabile tempus,
   Gratificaeque dies ecce salutis adest.
Nullius et nulli maculans offensio detur,
   [Col. 0368B] Ne merito nostrum vile sit officium.
Aptemus sed nos sic rebus in omnibus, omnis
   Nostra sit ut summi turba ministra Dei.
Plurima ut in nobis vigeat patientia, quo nos
   Turbo procella mali non superare queat.
Conditio nos dura premens, angustia laedens,
   Pravorum impietas jure probando beent.
Carcerum in illuvie, seu seditionibus atris,
   Scandere purgatos coelica regna decet.
Nostra laborifluis sit mens exercita curis,
   Simus et insomnes, cor sit et omne vigil.
Mundities sit nobis casta, scientia solers,
   Longanimes simus, et sine sorde luis.
Mensque jugum Domini referat tranquilla suave,
   Flaminis ut sancti sumere dona queat.
[Col. 0368C] Quo non fictus amor sit, sed dilectio vera,
   Ut possit verus mox dare vera sonus.
In virtute Dei, qua cuncta creata reguntur,
   Quae convexa poli, rura, Thetimque tenet.
Incipit oppositis jam nunc opponere quaedam,
   Comere et eloquium sic variante stylo.
Arma, ait, ast aequi dextra laevaque gerantur,
   Miles ut altithroni victor utrimque cluat.
Per decus hinc clarum, per dedecus inde repressum,
   Cernimur infames, sit bona fama bonis.
Sit seductorum tanquam sententia lata
   In nos, veraces nos tamen esse decet.
At velut ignoti, tandem sumus agnita plebes,
   Ut moribunda manus, vivimus ecce tamen.
Casti grata cohors non mortificata manemus,
   [Col. 0368D] Ceu tristes, semper laetula turba sumus.
Flens ut egens sumus, et ditemus in agmine multos,
   Nil et habendo amplas possideamus opes [a 1Kb] .



XVI. DE FRUCTU CENTENO, SEXAGENO ET TRICENO.


Est ager Ecclesiae partes distinctus in istas,
   Semine de Domini quae est animata bono.
Pars prima est centum, pars sexagena secunda,
   Tertia tricenum continet inde gradum.
Et primo pereunte, nequit mox ire secundus,
   Sed ratione locum tertius ejus adit.
Tertius et primum sequitur, hunc inde secundus
   Sed tamen ad primum nemo redire valet.
[Col. 0369A] Tertius en miseram linquit, petit atque secundus,
   Haudquaquam primus sed repetendus erit.



XVII. DE EADEM RE.


Nam bona jure bonum cecidit cum semen in arva,
   Quod placidae segetis sevit amore sator:
Frux terdena, et sexdena, et centena redundant,
   Adfert quae fidei semine mentis ager.
Terdena in nuptu, in viduis sexdena coruscat,
   Ista duo superat tertius ordo boni.
Et data virginibus centeni gloria fructus,
   Martyrioque sacer congruit hic numerus.
Quod satis in numeris digitorum inflexio signat,
   Res et ab antiquis jure reperta viris.
[Col. 0369B] Namque index summus leviter cum pollice junctus
   Terdenum in numeris scit retinere locum.
Mollis et amplexus digitorum dulcia signat
   Oscula conjugii, quae sibi grata manent.
At pollex curvo curvatus ab indice pressus
   Sexdenos monstrat, inque typo viduas.
Ut digitus digitum, has angor saepe coarctat,
   Turturis ac gemitus inclytus ornat eas.
Transitus a laeva si in dextram ex ordine fiat,
   Index cumque suo pollice junctus erit,
Et placidus tereti formetur circulus orbe,
   Centum sub numeris ista figura tenet.
Serta venustatis typus hic fert, quae bene sanctis
   Sunt data virginibus, martyribusque piis.
Transitus iste monet praesentia temnere laeva,
   [Col. 0369C] Dextra futura bonis actibus appetere.
Nulla caduca sequi, mansuris figere mentem,
   Labentem mundum spernere, amare Deum.
Coelica sectari, postponere terrea cuncta,
   Sanctum opus ore, manu prendere, corde, fide.



XVIII. DE HYPOCRITIS, Et quod apostolorum temporibus, sive eorum successorum, magis Ecclesiae virtutes viguerunt quam his novissimis temporibus.


Virtus ficta viget, nequidquam vera fatiscit,
   Extulit illa caput, haec petit ima gemens.
Nunc probitas ut vera juvat, sic falsa nocebit,
   Consulere ista parat, fallere at illa inhiat.
Tumque sacerdotum viguit doctrina piorum,
   [Col. 0369D] Sermo habitusque horum norma salutis erat.
Nunc simulatorum duplex cor, verba dolosa
   Pollent, et retinet fictio sola locum.
Pontificum decus et specimen tunc cura gerebat,
   Juris apostolici queis dedit ordo thronum.
Jura quibus data sunt solvendi sive ligandi,
   Clave valent quorum regna patere poli.
Queis commendat oves pastorum pastor et agnos,
   Quodque sui tribuit pignus amoris opus.
Sic tunc, nunc alio discurrunt omnia cursu,
   Pes superest capiti, vergit in ima caput.
Pallia apostolica data tunc de sede vigebant,
   Jusque potestatis vestis et ordo fuit.
[Col. 0370A] Nunc simulata venit vestis, simulatus et auctor,
   Quae bene conveniant mensque habitusque sibi.
Fluxa camilla caput, mentem tegit atra voluntas,
   Aspera lana artus, vestis ovina lupum.
Claena duplex foris est, intus praecordia duplex,
   Simplicitatis honos est ab utroque procul.
Follicat ampla quibus turgenti calcia panno,
   Velocique pedi vilis inest caliga.
Pars quoque laeva vehit cultrum, geminamque tabellam,
   Et bene tegmen ei et graphius esse solet.
Pallor et ora tenet, suspiria pectus anhela,
   Et tenui sonitu vox gemebunda sonat.
Vox gemebunda sonat dans ficta et dulcia verba,
   Pura ut corda hominum post sua vota trahant.
[Col. 0370B] Plorare ut nequeant, cupiunt plorasse videri,
   Fallaci incultas imbre rigante genas.
Nituntur justi, sanctique, piique videri,
   Laudis ut humanae gloria possit emi.
Hoc habitu vultum pietatis velat imago,
   Plus cerni hi sancti quam tamen esse volunt.
Plura nec hoc hominum genus ire per oppida nescit,
   Lustrare aut cessat compita, rura, casas.
Hoc agit ut rapidis queat inferire crumenis
   Turpe lucrum, et cupidos rerum onerare sinus.
Hi bona jactanter peragunt, mala multa latenter,
   Ista patent hominum visibus, illa Dei.
Dignum opus humanis quisquis pro laudibus egit,
   Mercedem recipit heu! miser ille suam.
[Col. 0370C] Verbi evangelici lituus sic intonat ingens,
   Et bene per mundi compita mugit ovans:
Quod tua dextra gerit facito nescire sinistram,
   Tunc erit acceptum quod geris omne Deo [a 1Kb] .
Scilicet ut laudis humanae nescia mens sit,
   Cum dextrum peragit inclytus usus opus.
Per laevam praesens, per dextram vita futura
   Signatur, docet hoc pagina sancta Dei.
Namque sophista potens quidam, rex inclytus, olim
   Talibus e rebus talia verba dedit.
Ejus longa dies est dextra in parte locata,
   Inque ejus laeva gloria, culmen, opes [b 1Kb] .
Illius exstat item nostro sub vertice laeva,
   Et dabit amplexus dextera sancta pios.
Dat quoniam in laeva praesentis commoda vitae,
   [Col. 0370D] Perpetuae in dextra seu sine fine parat.
Nam duo discipuli laevam dextramque tenere
   Hoc signant Domini qui residendo volunt.
Scilicet in dextra pollens sapientia Christi est,
   Haec quae aeterna datur spiritibus requies.
Permanet in laeva istius moderatio vitae,
   Donec ad aeternas perveniamus opes.
Divitiae verae sunt gloria norma fidei,
   Quae nos exsilio rite tuentur in hoc.
Nam tua, Christe potens, hujus plerumque sinistrae
   Vitae praesentis innuit Ecclesiam.
Dum de illis cano qui sancti specie tenus exstant,
   Culpari nollem, dummodo vera canam.
[Col. 0371A] Non tamen haec recinens, monachis ego derogo justis,
   Quorum cor coelum, mens sitit alma Deum.
Queis devota fides, pia spes, dilectio dulcis,
   Vivere queis Christus, sanctaque lucra mori.
Cuncta reliquerunt qui audita voce Tonantis,
   Decertant Dominum mentis amore sequi:
Atque in apostolicae vitae fundamine stare,
   Perstet ut Ecclesiae qui fuit ante modus.
Omnia sunt quibus egregio communia voto,
   Mentem animumque unum queis Deus ipse dedit.
Pluraque permixto currunt per singula cursu,
   Atque malis bona sunt, et mala mixta bonis.
Sic vino faex est, et olivo turpis amurca,
   Et liquor ambrosius mellis habet abacum.
[Col. 0371B] Nempe duos in agro, totidemque in tegmine lecti,
   Inque mola Dominus dixit inesse duas.
E quibus est alter susceptus, linquitur alter,
   Pars haec sumpta cluit, illa relicta perit.
Scilicet Ecclesiae gremium genera haec tria gestat,
   Ordine diverso quae ligat una fides.
Clericus ordo in agro, monachus sub sorte quietis,
   Inque molae gyro plebs popularis inest.
Iste regit plebes, fruitur sancta ille quiete,
   Mundanique actus currit in orbe sequens.
Et tres in bivium merito scinduntur hiulcum,
   Singula pars partem perditionis habet.
Pars petit alma polum, Stygias pars pergit ad umbras,
   Et diversa illis sic loca vita parat.
[Col. 0371C] Hic ordo trinus, vitae et concordia trinae,
   In tribus est sanctis significata viris.
Nempe Noe specimen rectorum continet almus,
   Qui pecudum atque hominum spem regit inter aquas.
Coelebs et monachus viget in Daniele choreus,
   Qui luxum atque gulam vincere quivit ovans.
Job sunt, quos mundi vel agit vel poenitet actus,
   Actibus in saecli qui sine labe fuit.
      . . . . . . . . . . . . . . . . . . . . . . . . .



XIX. [a 1Kb] EPITAPHIUM HELMENGALDI.
[Col. 0372A]

Hac requiescit humo Helmengaldus nobilis heros,
   Gloria qui patriae et decus omne fuit.
Dives opum et sensus, seu nobilitate coruscus,
   Moribus ornatus, omnibus atque bonis.
Consilio pollens, fors armis, viribus auctus,
   Legibus imbutus, ore manuque potens.
Namque palatina fuit hic praefectus in aula,
   Dum regeret Carolus sceptra serena pius.
Ecclesias opibus ditavit pluribus iste,
   Fecitque haeredes rebus inesse suis.
Pes fuit hic claudis, oculorum gloria caecis,
   Solamen habuit debilis omnis eum.
Iste famemque sitimque simul, seu frigora dira,
   [Col. 0372B] Pauperibus membris pellere suetus erat.
Hierusalis habet haec ejus terrea corpus,
   Spiritus at superae regna beata petit.
Qui legis hunc titulum, tumulum seu conspicis istum,
   Dic, Helmengaldi, sit sine fine quies.
Hoc etiam faciet monachorum sancta caterva,
   Dum redit itque frequens, dum petit istud iter.
Illius ipsa memor maneat per saecula cuncta,
   Atque oret regna ut coelica dentur ei.



XX. [b 3Kb] AD FARDULFUM ABBATEM SANCTI DIONYSII.


Sumito quae misi laetus munuscula parva,
   Dulcis amice mihi, dulcis et apte nimis.
Quae sint parva licet, magna haec dilectio mittit,
   [Col. 0372C] Quae non compensat res, sed amoris opus.
Sit tibi vita, salus, sint et felicia cuncta,
   Et tibi de coelis rex Deus addat opem.
Et sic te clemens ducat per prospera mundi,
   Ut pes inoffenso tramite celsa petat.
Et qui hac in vita dignum concessit honorem,
   Hic tibi post obitum det super astra locum.



XXI. SERIO RESIPISCENDUM.


Quid juvat ad tempus nugarum linquere larvas,
   [Col. 0373A] Si demum repetit quis malesanus eas?
Surgere quid prodest, si statim corruet illa
   Qua jacuit segnis quis labefactus humo?
Fertur anum natus matrem exorasse puellus,
   Atque illi tales deposuisse preces:
O genitrix, nostri quam semper cura remordet,
   Charior et vita tu mihi es, ipse tibi.
Mox dederit cantum lucis praenuntius ales,
   Confestim memet evigilare stude.
Illa, Geram quod amas, sed ages quid, dic mihi, nate?
   Obdormire, inquit, forsan item potero.
Nec minor interea dementia ceperat illum,
   Venatus retulit qui bona nulla sui.
Denique prudenter geritur venatio, quando
   Aut jocus, aut quaestus est, vel utrumque simul.
[Col. 0373B] Prensa solent lucrum capreae dare, cervus, et alces,
   Castor, dama, bisons, bubalus, ursus, aper.
Figere nam lepores jaculis, captare molossis.
   In modico lucro visus amoenus inest.
Diversa duo sorte canisque lepusque volantes,
   Alter ubi praedam quaerit, et alter opem.
Ungue cibum canis, ungue petit lepus ipse salutem,
   Diverso et voto sic labor unus eis,
Horum amor et studium delirum invaserat illum,
   Qui nullo capto taliter orsus erat.
Subjectas valles extensaque rura peragrans,
   Est lepus inventus sed mihi nullus in his:
Jam sine venatus lucro ad mea tecta redibam,
   Et quia nil potui prendere, tristis eram.
Saltus inest modicus, quem cingunt undique campi,
   [Col. 0373C] Qui rarus nostra distat ab aede parum.
Esse feram quis ibi, leporem vel crederet unquam,
   Cum foret a villa proximus ille locus?
Hac mihi cunque die leporum spes nulla maneret,
   Ex illisque lucrum rerer abesse mihi.
Lustro locum, mittoque canes, et retia pono.
   Quis studio gestis, nullum ibi reperio.



XXII. DELUSA EXSPECTATIO.


Grande habet initium cum res vilissima dictu,
   Tunc gignis murem, magne elephante, brevem.
Sic patri quidam retulit sua somnia natus,
   Depromens animo frivola dicta suo.
O pater, in somnis dicam quae mira videbam,
   Moverunt animum talia visa meum.
[Col. 0373D] Bos dabat humanas nostras hac nocte loquelas,
   Ille loquebatur, nos stupebamus, ait.
Tum pater attonitus rem sic inquirit ab illo,
   Dic quod dicebat: intulit ille, Nihil.



XXIII. QUOD PLERUMQUE MALI MALA PATIUNTUR, ET DE TEMPORE ANTICHRISTI.


Qui virtute regit mundum, pietate gubernat,
   Rebus cum humanis tunc bene gessit ovans,
Cum tulit infando ferali hostilia monstro,
   [Col. 0374A] Explendum ad facinus mentis ut impos eas
Deque malo placidum tribuit medicamen iniquo,
   Temperat atque bonis damna pavenda suis.
Scorpius in nitido si trux perimatur olivo,
   Exsuperat virus illius iste liquor.
Delibuta recens isto si plaga liquore est,
   Ne possit virus laedere virus agit.
Sic vitio vitium, sic morbo morbus abibit,
   Unum sic uni cedere saepe solet.
Et cuneum cuneus, seu clavum clavus abactum,
   Impulit, hoc illud mox veniente perit,
Sic lapis et lapidem, seu lignum ligna retundunt,
   Atque chalybs chalybem cudit, et arte polit,
Hoc reprimendo malum tribuit solatia Christus,
   Antichriste, tuos seu breviando dies.
[Col. 0374B] Ne ferale malum modulis inolesceret atris,
   Clauditur angusto temporis id spatio.
Temporis illius probrosa pericula prodit
   Vatidicus lituus, rex pie Christe, tuus.
Tunc erit, auctor ait, rerum tribulatio magna,
   Proh! nec erat nec erit qualis ab usque chao.
Qui breviabuntur perfecto examine soles:
   Sin alias, omnis non caro salva foret.
Hoc bene respectu Domini quo cuncta geruntur,
   Congrua disposito tempore cursus aget.
Tertium ut excedat, quartum non impleat annum,
   Impia tempestas et truculenta lues.
Tempus, ait Daniel, seu tempora, semivagumque,
   Volvenda illius tempora saeva mali.
Sicque quaterdenis haec mensibus atque duobus
   [Col. 0374C] Hoc ipsum narrans explicat atque canit.
Unum per tempus, geminos per tempora signans,
   Per semum menses sex fore rite docet.
Summaque sic mensum numerum concurrit ad istum.
   Tres anni et semis, nil mage, nilve minus.



XXIV. DIE SOLEMNI ANNIVERSARIO.


Hic populis nostris, cleroque, sacrisque ministris,
Annua solemnis remearunt gaudia festi.
Nam quis non tantae thesaurum rite sophiae
Laudibus ac votis venerari gestiat amplis?
Ex quo perpetuis ornantur saecula gazis,
Aureus unde micat coelesti dogmate sensus,
Eloquium argenti superat lucisque nitorem,
Virtutum cunctae fuscantur lumine gemmae,
[Col. 0374D] Quis Libyae pollent fines, quis Francica regna,
Hesperiae gentes florent, populique Britanni,
Et mundum mundique caput sacra Roma coruscat,
Ac toto illustris plebs credula fulgurat orbe.



XXV. [a 1Kb] AD CAROLUM REGEM.


O mea magna salus, o spes, o gloria regni,
   Carle, valeto poli rege favente tibi.
Tu patris et patriae, tu totius ecce senatus
   Gaudia multiplicas, et decus omne paras.
[Col. 0375A] Clarior electro, ter cocto purior auro,
   Cedunt splendori cuncta metalla tuo.
Alitibus levior, tu fortior ipse leone,
   Artibus excellens, promptus in arma manu.
Te nimium capitis sitiunt duo lumina nostri,
   Cernere teque cupit pectoris altus amor.
Nam cum tu Occiduas coepisti tangere partes,
   Vicinum et sensi servus amicus herum:
Ipse Noto levior, volucri velocior Euro,
   Mox vestros volui pronus adire pedes.
Jussio me regis voto compescuit isto,
   Et dedit alterius carpere callis iter.
Jamque iterumque volens impune coercitus exsto,
   Bisque venire parans, bisque negatur iter.
Dulcia vestra mihi Gomis est cum verba profatus,
   [Col. 0375B] Seque salutare servulus audit herum:
Mox lacrymosus hiems oculorum nube refluxit,
   Imbreque suffudit frons peregrina genas.
Laetitia ergo solet tales producere fontes.
   Et vice conversa gaudia dant lacrymas.
Hoc rogo mancipium vinclis onerate gemellis,
   Brachia si nectas, non fugitivus ero.
His proavus vinclis et avus, pater ipse catervas
   Nectentes, regni commeruere thronum.
Inde superborum plures stravere phalanges.
   Certando et subigunt plurima regna sibi.
At tu, magne puer, salveque valeque, per aevum,
   Te dominus coeli protegat, ornet, alat.
Ut patrias valeas rutilus conscendere sedes,
   Atque juvante Deo sceptra tenere manu.
[Col. 0375C] Et sic mundani regni terrena relinquas
   Culmina, ut aetherii postmodo compos eas.



XXVI. AD CAROLUM IMPERATOREM.


Qui regit arva, polum tibi sit, rex, fautor ubique,
   Teque juvet semper qui regit arva, polum
Qui tibi sceptra dedit, vitae det tempora longa,
   Gaudia concedat qui tibi sceptra dedit.
Sub tua jura Deus dedit Europeia regna,
   Totum orbem inclinet sub tua jura, Deus.
Ut premis ipse feras, reprimas sic barbara colla,
   Hesperiam reprimas ut premis ipse feras.
Ut tibi cedit aper, Maurus tibi cedat, Arabsque,
   Sarmata succumbat, ut tibi cedit aper.
Colla superba teras, anates ut turba caporum,
   [Col. 0375D] Anserem ut accipiter, colla superba teras.
[Col. 0376A] Gaudia sive jocos istos aeterna sequantur,
   Ferto per immensum gaudia sive jocos.
Gratia magna Dei vitae tibi munera pandat,
   Te regat atque tegat gratia magna Dei.
Gaudia longa habeas, gaudensque perenniter, o rex,
   Cum prole atque domo gaudia longa habeas.
Tu decus omnigenum, longamque teneto salutem
   Cum clero et populo tu decus omnigenum.
Nam tua grata salus istis est lumen ocellis,
   Est optanda bonis nam tua grata salus.
Macte decus populi, Caesar fortissime nate,
   Inclyta sceptra tenens macte decus populi.
Induperator ave longum tribuente Tonante,
   Sume meum laetus, induperator, ave.



XXVII. A FORIS IN PRIMA TABULA BIBLIOTHECAE.
[Col. 0376B]

Qui sim nosse volens, scito, Bibliotheca dicor,
   Et veteris legis jus veho, sive novae.
Nec me sperne precor quia cernis corpore parvam:
   Corpore sum modico, viribus ampla tamen.
Me quicunque vides, Theodulfi sis memor oro,
   Cujus me studium condidit, aptat, amat.
Et foris argento, gemmis ornavit, et auro,
   Cujus et interius lima polivit. Ave.



XXVIII. IN ALTERA TABULA.


Qui cupis esse bonus, qui vitam quaeris honestam,
   Me pete, te moneo, lex ego sancta Dei.
Sum via, sum lux, sum doctrix, sum conscia veri,
   Lumen inexstinctum qui mihi paret habet.
[Col. 0376C] Coelica regna paro, mundana sophismata pando,
   Omnibus in rebus polleo, sive cluo.
Utere me, lector, mentisque in sede locato,
   Cumque librum petis hunc, sit tibi lota manus.



XXIX. SUPER JANUAM.


Pauperibus pateat, praesul, tua janua semper:
   Cum miseris Christus intrat et ipse simul.
Deque tuis epulis pascatur pauper egenus,
   Ut conviva queas lectus adesse Deo.



XXX. SUPER PROPINATORIUM.


Qui latices quondam vini convertit in usum,
   Et fontis speciem fecit habere meri.
Ipse piis manibus benedicat pocula nostra,
   [Col. 0376D] Et laetam faciat nosmet habere diem.




[Col. 0377A]
APPENDIX. THEODULFI CARMINA NONNULLA Edita a J. Mabillonio in veteribus Analectis.
[Col. 0377]

[Col. 0377] Carmina Theodulfi a Sirmondo edita, sexque libris distincta, exstare eadem, continua serie, in pervetusto monasterii Sancti Vitonis codice cum aliis pluribus quae desunt in Sirmondi editione: aliorum etiam versibus nonnullis absque auctorum nomine insertis, testatur vir clarissimus Joannes Mabillonius in primo Veterum Analectorum tomo. Tum: »Ex iis, inquit, quae Theodulfi esse visa sunt, ea tantum selegi quae rei litterariae prodesse possunt: alia vero, quae de rebus moralibus tractant, solum notare satis duxi.«



I. [a 2Kb] De adventu Ludovici Augusti Aurelianos.




En adest Caesar pius et benignus,
Orbe qui toto rutilat coruscus,
Atque prae cunctis bonitate pollet
   Munere Christi.

Cernuus, prudens, sapiens, modestus.
Mitis et clemens, moderatus actu,
Temperans, fortis, probus et honestus,
   Censor et judex.

Hic decus (Sudam Ecclesiae paterque)
Ornat hanc solers, recreat, fovetque,
Erudit, munit, colit, instruitque
   Dogmate largo.

Hic potens armis Domino favente,
Viribus gentes reprimit superbas,
[Col. 0377B] Harum et hic victor subigendo calcat
   Colla triumphans.

Cujus adventus, miserante Christo,
Et nitens multum facies serenat
Civitas temet populosa, nempe
   Aurelianis.

Hinc Deo laudes agito per annos [C., perennes],
Cujus hic nutu properavit ad te,
Hujus et vultum tibimet videndum
   Praebuit ecce.

Has canat clerus, simul omnis et plebs,
Has senex pangat puer atque parvus,
Pauper et dives reboent ovanter
   Pectore puro.

Hoc chorus cleri populique turba
Saphicum [C. Supplicum] carmen recinens precetur,
Det Ludovico Deus operandi
   [Col. 0377C] Tempora longa.

Prosperum clemens ferat omne semper,
Pellat adversum procul et repellat,
Hujus et vitam tueatur aevo
   Tempore clemens.

Caesaris hujus valeat per aevum
Nobilis conjux seu clara proles,
Gaudeat felix populus domusque
   Pace perenni.

Muniant urbem hanc proceres fideles,
Qua [C., Qui] pio Christo sua dedicarunt
Hostis adversi toleranda bella
   Corpora casta.

[Col. 0378A] Hic [C., Hi] duces sancti reducesque sunto,
Ut tui, Caesar, faveantque temet,
Horum et obtentu superes duelles
   Poscimus omnes.

Actibus [C., Artibus] cunctis placeas Tonanti,
Et Dei leges mediteris almas,
Quo [C., Queis] viam vitae valeas tenere
   Tramite recto.

Temporis hujus spatio peracto,
Alta conscendens subeas polorum,
Te pius captet chorus angelorum,
   Et sibi jungat.

O decus regni, imperii propago,
Macte tu semper vigeas Lothari.
Et patris sedem teneas potenter [C., potentem]
   Saecla per ampla.

[Col. 0378B] Sit Patri et Nato, tibi Spiritusque
Splendor aeternus, honor atque perpes,
Nunc et in praesens, ita et in futura
   Saecula semper.



II. De eadem re.



O Pater cleri populique decus,
Caesar, insigni pietate pollens,
Ut fores nostras adeas libenter,
   Poscimus omnes.

O Dei cultor, miserorum et altor,
O pupillorum viduaeque tutor,
Summe rex clemens, precibus rogamus
   Annue nostris.

Ergo jam tandem precibus rogatus,
Redde te nostris domibus paratis,
Et dies laetos habeas in ipsis,
   [Col. 0378C] Rex benedicte.

Te sacerdotum chorus atque cleri
Totius multum populique turba;
Namque te major pariter minorque
   Cernere gestit.

Rex vale prudens, venerande, salve,
Rex, ave nostrum capito, precamur,
Poscimus Christum ut tibi det salutem
   Poplite flexo.

Salvet Albini precibus beati
Te, tuam prolem sociamque vitae
Sorte felici tibi mancipatam
   Christus ubique.

[Col. 0379A] Post dies saecli subeas Tonantis
Regna tu felix, habeas quietem
Inter electos tribuente Christo
   Fine perenni.



III. De bilingue.


Ecce nugax labiis filo quidam certa susurrans,
   Nunc joca, nunc fletus, nunc quoque turpe canit.
Blanditias tremulat, volitat nunc more cicadis:
   Auribus ingeminat, quas petit ortivagus.
Dura satis rostro ceu pulsat pectora cornix,
   Imbriferos luxus cum vorat ore procax.
Aut rapidis pressas pennis lustrare lacunas
   Tentat hirundo celer dulcia voce canens.
Haud secus instabiles percurrit elluo mentes
   Infestus juvenum, quos agit aura levis.



IV. Ad quemdam de muneribus.


[Col. 0379B] Eia meum solito noli convertere carmen;
   Ne vacuum redeat, more caveto tuo.
Aut spumantis equi tua nunc vestigia retro
   Impatiens calcet ungula, dona refer.
Ceu rubicundo ostro Romae de nomine vestis,
   Quam vocitare Patres, fac tibi colla premat.
Veneris ut felix donatus munere pulchro,
   Recipias [L. Accipias] grates mille suave meas.
Veneris at vacuus nostram si forsan ad aedem,
   Mille flagris caesus ibis, inepte, foras.



V. De Passione Domini.


Omnipotentis opus sacrum sacer ore popellus
   Laudibus efferri tam bene tale decet.
Infima quod magni dignatus conditor orbis
   Sponte sua patier, laude boare decet.
Pertulit humanae in humano denique natus
   Corpore quae Christus cuncta salutis erant.



VI. In die Resurrectionis.
[Col. 0379C]

Eia, camena, libens nunc dicito carmina quaeso,
   Nunc cane posco melos eia, Camena, libens.
Festa decora satis nunc mecum promere certa,
   Postmodo ut accipias festa decora satis.
Carmine dignus inest, pangamus carmina cuncti:
   Iste dies rutilus carmine dignus inest.
Mors quia victa jacet Christo surgente perempta,
   Laetemur cuncti, mors quia victa jacet.
Tartara victa jacent, Christo visente beatos:
   Principe devicto, tartara victa jacent.
Expulit inde probos, reprobos dimisit ibidem;
   Calcatoque hoste expulit inde probos.
Coelica regna petunt post tartara dira beati,
   Erepti a tenebris coelica regna petunt.
Verte, Camena, gradum, ne taedia fratribus addas,
   Hic [L. Hinc] te quaeso cito verte, Camena gradum
Dicito, Praesul ave, colloque genuque reflexo,
   [Col. 0379D] Hic et in aeternum dicito, Praesul ave.



VII. De tabella.
[Col. 0380A]

Parva brevis gemino potiorque fruorque tabella
   Officio, specie intus et apta foris.
Ornatum exterius habitus superaddo ferenti,
   Interius servo verba ligata notis.



VIII. De talamasca [a 1Kb] .


Pusio personae cum vultum obducit inanem,
   Quod tremit hinc terret, quod fugit inde fugat.
Credo et prostratus jacuit, palmasque tetendit,
   Ante Redemptorem parvula membra movens.



IX. Versus in altari.


Hoc altare tibi, coeli terraeque Creator,
   Theudulfus voto cernuus orno pio.
[Col. 0380B] Hoc rogo quisquis adis, revehes [F. referens] sacra dona precesve.
   Tu memor esto mei, si Deus ipse tui.
Pastor oves Domini dapibus hinc pasce supernis,
   Quis quia vita datur, quis patet aula Dei.
Est super astra pius pastor, quo pascimur omnes:
   Quae [F. Quem] dum pastor amas, pars es et ipse gregis.
Cernis anhelantem hoc ad praesepe catervam?
   Hinc alimenta Agni sanguine, carne capit.
Quem draco saeve tremis, qui te leo perfide vicit,
   Crimina ceu mundi qui inveterata tulit.
Et nos aethereo potuque ciboque sacrato,
   Hicque suae mensae participare dedit.
Qui est via, vita, salus, qua, ad quam, in qua tutius itur:
   Cum quo est regnandum jam sine fine piis.



X. In xenodochio.
[Col. 0380C]

En patet ista domus mediocri exacta paratu,
   Utcunque humanis usibus apta tamen.
Quam Deus arce poli famulos miserando revisat,
   Cuncta adversa fuget, prospera cuncta ferat.
Hic pudor et verum, pietas probitasque redundent,
   Sit praesto alma fides, et procul omne nefas.
Esuriens epulas, sitians potum, hospes honorem,
   Nudus operimentum hic reperire queat.
Fessus opem, languens medicamen, gaudia moestus
   Hinc ferat, et cunctis consulat ista domus.
Det Pater altithronus donum hoc habitantibus istic,
   Civibus ut pateat, et peregrine tibi.
Ut fratrum atque Dei regnet dilectio semper,
   Virtutesque omnes hac duce conveniant:
Quas miserante Deo mox commoda cuncta sequantur.
   Livori et saevis sit via nulla dolis.
Jus regat hic mentes, maneatque opulentia rerum,
   Et procul atque procul sit sitis atque fames.
Qui petis has sedes Theudulfi, quaeso, memento,
   [Col. 0380D] Haec qui construxit tecta favente Deo.




[Col. 0381]
SPECULUM DE SCRIPTURA SACRA.

(Hoc opusculum, a nonnullis Theodulpho nostro, dubitanter tamen, ascriptum, vide inter Opera sancti Augustini, Patrologiae tomo XXXIV, col. 887.)




ANNO DOMINI DCCCXXII.
SANCTUS EIGIL FULDENSIS ABBAS



SANCTI EGILIS VITA, AUCTORE CANDIDO MONACHO FULDENSI.




[Col. 0381A]
MONITUM PRAEVIUM.
(Mabill., Acta sanctorum ordinis sancti Benedicti, tom. V, pag. 226.)

[Col. 0381A] 1. Libros duos de Vita Eigilis seu Aegilis Fuldensis abbatis quarti, unum soluta, alterum stricta oratione composuit Candidus ejusdem coenobii sub ipso Eigile monachus, quem is pio patris affectu in suam familiaritatem et gaudium introire concessit, ut scribit Candidus ipse in Vitae prosaicae num. 23. Notanda est Candidi subscriptio in fine praefationis metricae ad Modestum sodalem suum, cui utrumque libellum ab se conditum dedicavit: Explicit praefatio Candidi ad Modestum, qui proprio nomine Bruun et Reccheo nuncupatur. Legendum videtur plurali numero nuncupantur, ita ut Candido et Modesto fuerit nomen duplex, Latinum et Germanicum, pro more illius aetatis: nimirum Candido Bruun, sicuti apparet ex Vitae metricae cap. 17; Modesto, Reccheo, qui junior dictus est, ex ejusdem Vitae cap. 7. Erit forsan qui suspicetur Candidum hunc non alium esse a Candido Alcuini discipulo, cujus Alcuinus ipse meminit non uno in loco. Verum [Col. 0381B] ut alium fuisse existimem, movet me in primis Alcuini praefatio in Ecclesiasten, Oniae sacerdoti et Candido presbytero inscripta: in qua eos de paternae pietatis nido, non in claustrum monachorum, sed in publicas negotiorum saecularium auras evolasse scribit, eosque a divitiarum cupiditate dehortatur. Movent etiam epistolae 93 et 97, in quibus Candidum ex Britannia insula, non vero ex Germania ortum esse significat. In ms. indice abbatum Fuldensium cujus fragmentum mox referam, Modestus et Candidus noster ad Clementem Scotum grammaticae studendi gratia dicuntur missi a Ratgario abbate. Qui Clemens in Gallia, teste monacho Sangallensi, residere jussus a Carolo est.

2. Eigilis memoriam nullo publico testimonio cultuve honoratam lego tametsi Christophorus Browerus, qui ejus Vitam edidit primus, Eigilem sanctum passim appellat. Rabanus in suo Martyrologio nusquam, neque alius quisquam veterum Eigili vocabulum tribuit. Quanquam illius aevi hominibus [Col. 0381C] persuasum fuit Eigilem in coelum receptum a Deo fuisse, quem Candidus in libro metrico nulli veterum [Col. 0382A] pietate secundum praedicat, et quem super astra manere canit Rabanus in ejus epitaphio, quod ipse composuit. Abstinebo tamen a sancti ac beati appellatione, venerabilem appellaturus, donec certioribus argumentis ejus sanctitas mihi contestata fuerit, uti et dies obitus hactenus ignoratus, de quo agendum in notis ad finem prosaici libri. Fuit et alius eo fere tempore Eigil abbas Prumiensis, dein Flaviniacensis, ac demum episcopus Senonensis, cujus elogium inferius exhibebo.

3. Antequam Eigilis Vitam referam, quaedam praemittenda sunt de ejus antecessoribus, ut planiora fiant ea quae de ipso hic commemorantur. Monasterii Fuldensis abbas primus sanctus Sturmius, cujus Vitam retuli in saeculi superioris parte II, successorem habuit Baugolfum seu Paugolfum anno 779. Baugolfus vero, ut in Fuldensibus Annalibus traditur, »anno 802, relicta quam habuit potestate, Ratgarium successorem accepit,« ac superstes in [Col. 0382B] annos tredecim, obiit anno 815, testante Browero. Fallitur Trithemius, qui eum anno 804 obiise scribit in Vita Rabani, ubi Baugulfus nomen sanctitatis apud Germanos omnes gloriosum consecutus fuisse dicitur. Certe ipsum longe post annum a Trithemio signatum superfuisse constat ex inscriptione sequenti, quae exstat apud Browerum in lib. II Antiquitatum Fuldensium, cap. 12: Anno 812 dedicata est ecclesia in Slitisse rogatu Baugolfi a Richolfo venerabili archiepiscopo Moguntiacensis ecclesiae XII Kal. Octob. in honorem sanctae Margaretae virginis. De eodem agit Ruodolfus in Actis Rabani infra. Vitam ejusdem Baugolfi jubente Eigile in litteras retulit Candidus, cujus hac de re lucubratio hactenus in tenebris latet. De Ratgario abbate ita scribitur in indice abbatum apud Browerum, in notis ad Rabani poema 13. »Ratgarius in partibus Germaniae parentibus nobilibus natus, susceptus est a sancto Sturmione in monasterium Fuldense, et successit Baugulfo in regimine abbatiae anno 802, et depositus [Col. 0382C] fuit anno Domini 817. Hic nobiliter rexit monasterium per sexdecim annos; et ut sapiens architectus, [Col. 0383A] occidentale templum mira arte et immensa magnitudine alteri copulans, unam fecit ecclesiam. Rabanum et Hattonem Turonis direxit ad Albinum magistrum gratia liberales discendi artes; Brunonem ad Einardum, variarum artium doctorem peritissimum; Modestum et Candidum cum aliis ad Clementem Scotum gramma icae studendi gratia. Sed et auro et argento, coronis et lucernis, et omnibus bonis locum gloriose provexit. Fecit etiam hoc venerandus Pater monasterium laudabilis et discretae mensurae in monte, cui pretiosus martyr Bonifacius episcopi nomen indidit, et ab Haistolffo Moguntinensis ecclesiae archiepiscopo in bonorem sanctae Dei genitricis Mariae dedicari fecit, et in introitu claustrali ipsius ecclesiae ad dextram senex et plenus dierum honorum sepulturae traditus est: cui successit Aegil, nimirum anno 818.

4. Hac Ratgarii elogium videbitur immodicum, si consideres ipso abbate quam turbatus fuerit monasterii [Col. 0383B] status, et quae harumce turbarum causa: nimirum Ratgarii dura severitas in monachos suos, quae in tantum exarsit, ut ipsi coacti sint Carolo Magno porrigere libellum supplicem, inferius exhibendum post hanc Vitam, in quo apud imperatorem querelas suas deponunt, postulantque mores et leges monasterii in pristinum restitui statum. Et ne putes has turbas factione tantum nebulonum quorumdam excitatas fuisse; probi quique, imo tota quanta erat congregatio Fuldensium monachorum, hac procella exagitati sunt, Rabanus in primis, ut ipse testatur in poemate 30 De transitu monachorum, qui a Ratgario abbate secessionem fecerunt. Id contigisse anno 811 docet nos Chronicon Saxonicum ms. his verbis: »Eodem quo supra diximus anno 811 facta est Fuldae conturbatio non minima in monasterio sancti Bonifacii: et fratres duodecim ex ipsa familia perrexerunt pariter cum abbate Ratgario ad judicium imperatoris Caroli; nec tamen commotio illa quievit. Postea Ricolfus archiepiscopus Moguntinus, et Bernharius episcopus civitatis wangionum, [Col. 0383C] et Hatto episcopus Augustensis, et Wolgarius episcopus [Col. 0384A] Wirceburcensis, ad eamdem causam convenerunt jussu imperatoris, eamque sanaverunt.« Eadem verba sunt Chronici Hildenesheimensis, et Annalium veterrimorum in anno quarto Ludovici Augusti desinentium, quos Petrus Lambecius edidit in tomo II Bibliothecae Caesareae, lib. II, cap. 5, ubi haec anno 44 Caroli Magni accidisse leguntur. Carolo mortuo cum Ratgarius a suorum vexatione haud desisteret, Ludovicus Augustus Fuldensium iteratis motus querelis, monachos Occidentales, id est Gallicanos, eo misit; tum Ratgarium abjici ac relegari jussit anno 817, et alium abbatem in ejus locum substitui. Electus dein Eigil, qui rerum statum in melius restituit, et Ratgarium ab exsilio (quae pii viri, imo et monachorum Fuldensium benignitas et commiseratio fuit) commum suorum consensu revocavit.

5. Eigili successit Rabanus anno 822, rexitque monasterium annos viginti; dein cedere compulsus, postmodum factus est archiepiscopus Moguntinus, [Col. 0384B] cujus Vitam referemus ad annum 856.

6. De Eigile id unum mihi observandum superest, eum scripsisse libellum de Vita sancti Sturmii Fuldensis abbatis primi: quem libellum Rabanus laudare videtur in poemate 14, cui titulus ad Eigilum, de libro quem scripsit. In poemate sequenti ejus mansuetudinem commendat his aliisque versibus.

Presbyter aetate, meritis et presbyter alme
   Eigil, te Christus salvet in orbe Deus.
Sis mihi quod posco; quodque opto, hoc esto benignus,
   Praeceptor, pastor, semper amicus, honor.
Nec me contristant tua corripientia verba,
   Cum scio quod semper pectora amica tenes.
Verum dico tibi, nec me sententia fallit,
   Te unum prae multis corde tenere volo.
Sis mihi semper idem, quia sum tibi semper et idem.
   Semper amicus amat: semper amandus erit.
Eamdem Eigilis lenitatem, comitatem, et affabilitatem praedicat Candidus in sequenti Vita. Ex quo intelligitur Eigilem his praeditum fuisse dotibus, quae ad corrigendam Ratgarii ferocitatem necessariae [Col. 0384C] erant.




[Col. 0383D]
[SANCTI EGILIS VITA, AUCTORE CANDIDO MONACHO FULDENSI.]



PRAEFATIO AUCTORIS.
[Col. 0383]

[Col. 0383C] 1. Dilectissimo fratri et compresbytero suo Modesto Candidus, perpetuae pacis et beatitudinis optat in Christo salutem.

De caetero quoque notum facio tuae charitati, quod anno praeterito domnus abbas Rabanus, cum illi querebar quia non haberem quemquam mecum consociorum, cum uno in divina lectione disputando et legendo proficere potuissem, tale mihi responsum referebat: »Exerce, inquit, temetipsum legendo, [Col. 0383D] et aliquid utilitatis adde dictando. Nam dum ego ibidem, ubi nunc ipse moraris, quondam commanerem, librum prosa et versibus in laudem sanctae crucis divina gratia inspirante incoepi, atque fidelibus legendum studioso labore consummavi.« Hac igitur frater, licentia fretus, duos libros de Vita Eigilis abbatis nostri, dictando et scribendo Dei dono peregi: [Col. 0384C] unum prosa, alterum vero versibus explicavi: quos tamen ideo in unum corpus colligare rogabam, ut in rerum narratione alter alteri subsidia ferret. In quibus nimirum Ludowici serenissimi Augusti clementiam circa nos factam reverenter expressi, cujus commonitionem atque doctrinam, etsi ita ut ab eo prolatae sunt, ad integrum explanare nequivi; benevolam tamen voluntatem illius secundum legem Dei et sanctorum dogmata Patrum enodare curavi: [Col. 0384D] quatenus per hoc misericordiae bonum ejus memoria subolumque illius apud nos nostrosque successores in sancta oratione maneat semper. Hoc igitur opus, dilectissime frater, ad profectum et utilitatem legentibus, Deo donante, congessi, et tibi famulo Dei consecravi, ut sit in memoriam antiqui praeceptoris tui jugiter apud te. Vale.



INCIPIT VITA.
[Col. 0385]

[Col. 0385A] 2. Ex eo igitur tempore, quo me venerabilis Pater Eigil Vitam Baugulfi [a 1Kb] chari abbatis nostri jam de ergastulo corporis absoluti intima exhortatione persuasit litteris explicare, ex eo me libuit benevolentiam, studium et gravitatem tanti Patris memoriae commendare.

3. Hic igitur vir parentibus ingenuis Norica provincia ortus, non longe post martyrium beati Bonifacii translatus est gratia servitutis Dei ad monasterium in silva Bochoniae constitutum, secus ripam fluminis Fuldae, ob cujus vicinitatem hoc monasterium usitato nomine Fulda nuncupatur: ubi martyr Christi Bonifacius sacro corpore requiescit; et vir venerabilis Styrmi cognatus ejus, de quo loquimur, eo tempore turbam monachorum dignis [Col. 0385B] conversationibus regere videbatur. Huic nimirum adhuc puerulus Eigil de patria transportatus, honorifice a parentibus praesentatur; quem paterna pietate blanditiis delinitum scholae [b 1Kb] congregationi, ubi lex divina jugi exercitatione discitur et docetur cum summa industria, causa litterarum sociare mandavit: qui mox divina gratia ministrante in tantum proficiebat quotidie in meditatione scientiarum Scripturarum, ut etiam apes esurientes in colligendis floribus imitari videretur.

4. At vero non multis post haec evolutis annorum curriculis, confortatus in Dei servitio, fit monachus. Abbati suo videlicet charus et cunctae congregationi suavis; memoriam habens justitiae Dei, quam docuit eum Deus a juventute sua, ut annuntiaret mirabilia [Col. 0385C] ejus. Hinc etiam processu temporum, divina dispensatione promotus, ordinatur ab Lullo episcopo Moguntiacensis ecclesiae presbyter, qui post sanctum Bonifacium magnum et electum Dei pontificem ejus urbis episcopatum tenebat primus.

5. Interea primus Styrmi primus abbas et fundator monasterii Fuldae, quem sanctus Bonifacius praeceptor ejus eremitam suum vocitare solebat, morbo atque senectute lassatus coepit infirmari: qui etiam non post multo temporum intervallo, senex et plenus dierum, in pace migravit de hac luce temporali ad lucem, credimus, sine fine durantem. Cui namque successit Baugolfus Germanicus, ejusdem monasterii monachus. Hoc nimirum cessante [Col. 0385D] Ratgarius eligitur in patrem mira concordia fratrum: quo jam [c 1Kb] decedente ob quamdam discordiam, quam seminaverunt inter eum et fratres illius membra [Col. 0386A] capitis omnium jurgiorum, surrexit statim cura et auxilium circa nos Ludovici serenissimi Augusti: cujus etiam cor nostra miseria adeo commoverat, ut diceret se tantum doloris nunquam expertum, excepto eo, qui ei acciderat ex morte beatae memoriae Caroli genitoris sui. Hic igitur misit nuntios suos Aaron et Adalfridum cum sociis ipsorum, monachos scilicet, occidentales [d 1Kb] , qui nos in tentatione temporalis miseriae consolando sublevarent; et, si quae de regulae institutis apud nos aut incoepta, aut dilapsa fuissent, fraterna dilectione praemonendo corrigerent.

6. Eramus quidem multo tempore in coenobio degentes vitam quietam sub eorum magisterio, addito praeposito, decanis ab eisdem constitutis. Postmodum [Col. 0386B] namque congregatio fratrum inito consilio cum Aaron et sociis ejus, miserunt Adalfridum unum ex eis, virum (ut nobis videbatur) bene morigeratum, et cum eo fratres nostros ad imperatoris clementiam, si forte dignaretur quid indignis de abbatis electione praemonstrare. Quibus sane clementer susceptis, electionem concessit; et, ut esset eadem electio secundum regulae auctoritatem, satis evidenter edocuit, saepe commemorans austeritatem indiscreti pastoris. Cum autem reversa esset haec eadem legatio, et intrasset monasterium Fuldam; congregatis Fratribus Imperatoris mandatum exposuit hoc modo: »Fratres, Ludovicus serenus Augustus remandavit vobis salutem: electionem vero quam petistis, hilari vultu perdonavit. Insuper etiam [Col. 0386C] hoc frequenti admonitione repetivit, ut hunc talem, si quis sit, in hoc opus eligatis; qui vobis secundum Deum et sanctae Regulae auctoritatem velit esse pater, et possit.« His autem fratres auditis sermonibus proni adoraverunt, gratias agentes imperatori. Postea vero a senioribus persuasum est cunctae congregationi, ut hoc negotium precibus altis Dei dispositioni commendare studerent, et invicem colloquendo et disputando semper ad ejus referre voluntatem.

7. Hinc tamen interea quaestione suborta, facta est non modica dissensio, sicut saepe fieri solet in turba diversae voluntatis: quae tumultuando et fluctuando non valet, nisi unitati acquiescat, portum [Col. 0386D] capere veritatis. Crescebant namque inter fratres alternatim sermones, procedebant in publicum verba, saepius in abscondito murmuratio: quidam hunc, [Col. 0387A] quidam vero illum sibi praeesse contendunt. Quem una societas appetebat, altera denegabat; et in omnibus his confabulationibus semper ad exemplum amissi abbatis austeritas versabatur, quem non tam sua quam adulatorum et accusatorum subvertebat nequitia. Quidam autem Fratrum, de nobili genere abbatem sibi creare conati sunt, dicentes: »Si hunc suscipimus, defendit nos contra comites et potentiores nobis; quin et imperatorem nobis sua dignitate propitium facit. Scitis quare? quia habet in palatio generositatem.« Hujus itaque assertioni alius obviabat, dicendo: »Quiescite, fratres, ab hac alta et generosa electione, quia infirma mundi et contemptibilia elegit Deus. Infirmitas namque in Deo innocentia est, ignobilitas autem humilitas: [Col. 0387B] nam innocentia sine Deo infirmitas aestimatur; et humilitas non propter Deum ignobilitas judicatur. Tali etiam, non dico nobilitati, sed ignobilitati si colla subjicimus, quo nos vertimus, si aversus fuerit a nobis opprimens nos? si ei humiliter suggerimus ut quiescat, fortasse majori commotus iracundia, non quiescit, quia confidentiam habet in propinquis.« His quoque hoc modo altercantibus, alius quidem propius sedens affirmabat, satius eligendum patrem doctrina pollentem, alius juvenem, alius mediocrem. E contra vero alii retractantes dicebant: »Si doctum et nimis eloquentem promoverimus, et postmodum sanam doctrinam postponens, iracundus et obstinatus contra praeceptum veritatis fuerit effectus; quid faciemus? scit enim multiplices syllogismos, [Col. 0387C] et deprimit nos, cum austeritate pauca sibi suppliciter suggerentes, licet justam habeamus querelam; aut forte (quod timendum, quin et dolendum est) si ejus obstinationi paululum necessario responsum dederimus, ita dixerit: Quare contenditis mecum, cum regula prohibeat uti monachus cum abbate suo non contendat? et sic cum voluerit, et quotiescunque voluerit, necessariam suggestionem dicet esse contentionem; ac per hoc, fratres, omnia tuta timentes formidamus, et nescimus quo nos vertamus. In multis siquidem rebus conterriti sumus: quia, ut vulgo dicitur, Homo ustulatus ignem timet. Nonne igitur ista, quae protulimus, ita nobis jam fuisse vel deinceps fieri posse videntur? Nonnulli igitur ex nostris, quos bene fraternitas vestra novit [Col. 0387D] ex nomine, sub praetextu alicujus utilitatis ad alia monasteria propter quamdam parvissimam responsionem necessariae dictionis in exsilium transmissi proprio loco privantur, et (quod eo siquidem tempore dictu et visu miserabile fuit) senes atque decrepiti absque ulla miseratione ad diversa loca trahebantur inviti. Scitis, fratres, si haec ita sint? Scimus sine dubio, quia scitis, nec vos horum quidquam latere potest, quorum notitiam longo tempore penes vos habuistis.« Sic et sic, frater Modeste, quaestio suborta versabatur; et sic de hujusmodi personis diversa sentientes dicebant. Sed nec quidem aberant in hac permutatione verborum coaetaneis consocii, [Col. 0388A] hoc modo, licet in angulo, susurrantes: »Si te vel te nobis praeficimus, die nobis, oramus, in veritate, si velis tunc nobis facere bene: putamus sane, quia velis, et facias; tu enim nesti, cum quali tribulatione corporum et animarum periculo, degebamus simul in hoc monasterio sub abbate litigioso; ac per hoc credimus, quia nostri misereris. Scis enim ubi ille errabat, et in illam partem non declinabis. Foedum est enim apud te, ut postmodum id facias quod antea in odio habuisti; et qui alium quondam in primatu constitutum vituperabas in multis, in eodem primatu postmodum in eisdem reprehensibilis inveniaris: ac per hoc maxime, quia nunc nobiscum detestaris, reprobas rectoris tui et judicas actiones. Quid dicis ad haec? fortasse nobis omnia bona pro [Col. 0388B] tua possibilitate promittis? sed cum electus fueris ad hoc magisterium, quod optamus; timebimus nobis, ne quando eveniat ut obliviscaris fraternitatis et humanitatis tuae circa nos; et efficiaris, ut leo, more prioris [a 1Kb] , in domo tua evertens domesticos tuos, et opprimens subjectos tibi. Nosti quoque infirmitatem morum et corporum nostrorum; nec te quidquam latet secreti nostri: quapropter maxime suspicamur, si alienatus fueris a nobis, ut ungulas nobis detractionis in dorsum ponas, et prava juvenilium actionum suspicione nos deridendo confundas.« Talis quoque fuit confabulatio diversarum mentium: et taliter pervagatio cordium procedebat in publicum.

8. Erat igitur eo tempore fratrum nostrorum turba [Col. 0388C] valde confusa, nec ullum adhuc inter fratres simplicitatis apparuit documentum. Factum est autem cum haec orta dissensio finiretur, extollens vocem pars prima patrum saniori consilio dixit: »Oremus, fratres, in primis omnipotentis Dei bonitatem, ut secundum voluntatem suam audiat nos deprecantes; et ut nobis ea concedat postulare quae ipse nobis expedire cognoscit: quatenus secundum voluntatem ejus orantes, salvari mereamur per eum, qui omnes homines vult salvos fieri, et ad agnitionem veritatis venire.« Post hanc igitur sanctam et salubrem patrum doctrinam, expleta oratione, fratres congregati consederunt in unum: quos etiam iterum pars prior seniorum tali locutione roboravit: »Confidite, inquit, fratres, confidite, et sit vobis in [Col. 0388D] Deo cor unum et anima una; nec quisquam vestrum propter amorem Dei et proximi, quid sibi soli utile sit, sed quod multis, quaerat: ut in hac dilectione discipuli Christi nominemur et simus. De caetero quoque inspirante ac demonstrante Spiritu sancto visum est nobis, si vestrae placuerit voluntati, quod pater Eigil propter aetatis suae maturitatem, imo etiam et gravitatem morum suorum, congruentius conveniat in locum ministerii hujus, de quo sublatus est ille, qui nobis ante praeerat.« Quo dicto, statim universa multitudo monachorum consensit consilio eorum et actu: quamvis pauci propter constantiam mentis illius de hac conventione claudicarent, timore [Col. 0389A] correpti. Erat enim constans et bene cordatus, duri cordis, et indisciplinatis durus; mitibus vero et bene morigeratis, ut in melius proficerent, mitis: eratque hilaris facie, laetus mente, discretus in opere, consentiens in utilitate. Accusatorum nugas et frivola vaniloquia audire non consentit, sciens se inde magis turbari, quam jucundari. Suspicionem prorsus menti suae quietis amator non permisit dominari: neque angulosis vir simplex delectabatur insidiis. Noxia quaeque vetuit, sed maxime furum commissa persequebatur, et aperta mala reorum constanter agendo damnabat.

9. Postquam vero, ut dictum est, juniores super abbatis electione cum senioribus concordati fuerant, rogabatur Eigil a fratribus manifeste, ut regimen et [Col. 0389B] curam illius monasterii suscepisset, sibi ad praemium, fratribus vero ad exemplum; utrisque autem in commune, divina gratia praeveniente atque subsequente, ad perpetuam sanitatem: quo nimirum multimoda narratione reluctante, consolabatur eum blandis sermonibus concordia Fratrum. »Noli, inquit, timere, pater, quia parati sumus fascem hujus laboris tecum sponte sufferre; et non dimittimus te sub tanto pondere sudasse solum, maxime si nobis modo in hac necessitate spontanea voluntate succurris.«

10. Vix igitur precibus fratrum superatus suscepit saltem cum magno timore impositi sibi regiminis [a 1Kb] curam, manifeste pronuntians, quia fugam tanti laboris pro humana laude non fecerit; sed quia [Col. 0389C] senectutis et infirmitatis suae causa tam difficilem et arduam rem declinare curasset.

11. Non multis igitur post haec evolutis diebus, pater iste noviter constitutus, et Aaron presbyter primus ex monachis occidentalibus, turba fratrum comitante, imperatorem adierunt. Quibus sane misericorditer salutatis, his sermonibus allocutus est eos.

»Vos igitur, patres, fratres et dilectissimi filii mei, scitis, scio et ego, novit etiam pene totum regnum meum, quanta pericula vos circumsteterunt ex tempore beatae memoriae Caroli genitoris mei usque huc. Sed quia nunc divina miseratione salvati estis, erigite corda vestra in Domino, moestumque metum hujus tempestatis et diras mentium vestrarum [Col. 0389D] secludite curas. Conversationem vestram secundum Dei timorem et sanctae Regulae auctoritatem componite; ut in ea permanentes haeredes sitis regni Dei. Si enim suscepistis minimam inchoationis [b 1Kb] Regulam, et in ea confidentiam habuistis, juxta promissum beati viri Dei Benedicti, vitam perpetuam vos adipisci; quare neglexistis tantum bonum, dimittentes propter unius conservi obstinationem locum vestrum et legem? Quis vos fascinavit in tantum veritati non obedire? Putabat enim quandoque pater meus nuperrime nominatus, arbitrabar et ipse in [Col. 0390A] imperio natus, si legem vestram atque institutum vobis infringere voluissem, quod absit, mihi assensum minime dedissetis: nondum enim usque ad sanguinem restitistis. Turpe est propter unius minas legem veritatis et locum sanctum tam facile dimittere: cum plurimi sanctorum pro lege Dei sui certarint usque ad mortem, et a verbis iniquorum non timuerint. Quare hoc fecerunt? quia fundati erant super Christum firmissimam petram. Vos igitur, fratres, habetis notitiam divinarum Scripturarum, habetis praecedentium exempla sanctorum Patrum; tenetis praeterea Regulam vobis specialiter institutam: in quibus sine dubio vos ipsos quasi in quodam speculo considerare potestis, quales sitis, et quo tendatis. Quaecunque enim, ait apostolus Paulus, [Col. 0390B] scripta sunt, ad nostram doctrinam scripta sunt, ut per patientiam et consolationem Scripturarum spem habeamus (Rom. XV). Nam prima legis in monte Sinai ordinatio haec ad Moisen data est: Diliges, inquit, Dominum Deum tuum ex toto corde tuo, et ex tota mente tua, et ex tota virtute tua, et ex tota anima tua: secundo proximum tuum sicut teipsum (Deut. VI). Vacat enim dilectio Dei, nisi subjungatur et proximi. Plenum ergo praeceptum est veritatis, ut maneat in sensu individua regula charitatis. Cura ergo disciplinae monachorum perfecta dilectio est, haec vinculum charitatis et pacis exhortatur sine avaritia. Igitur in dilectione sincera modus sufficiens est praesentibus, et qui invicem diligunt, filii regni vocantur perfecte invicem [Col. 0390C] diligentes. Ipsi sunt qui manducant panem in regno Dei; sine macula vivunt, et alieni a ruga discordiae. Studete igitur, fratres, complacere Deo, conversationem spiritalem habentes, divina mandata ejus conservantes. Cum sapientia legis praecepta in tenebris cordium vestrorum sint: nequidem amplius aliquid sapiatis, praeter id quod simplicitas affirmat Scripturarum Dei. Multi enim aliter de Deo sentientes exciderunt a dilectione Dei et proximorum suorum. Dissensiones, si quas habetis inter vos, projicite ab invicem, scientes Deum non esse seditionis sed pacis. Ignoscite invicem et dimittant singuli juxta praeceptum Evangelii debita fratribus suis, et tristitias ac simultates: et si quid est jurgii, a choro sanctorum abigatur. Liberate corda vestra timore Dei, [Col. 0390D] ut fugato mendacio dominetur veritas, et cessantibus bellis pacis tranquillitas redeat, ut in ea ambulare possitis coram Deo et hominibus. Omnes aequaliter, moneo, diligatis in Christo, ut serviatis Deo et concordiae, et non concupiscentiis variis oculorum vestrorum, et tumentis scientiae fraudulentiis carnisque vitiis, e quibus oriuntur schismata, contemptus legis Dei, contentio, malae cogitationes, quae igne iracundiae bullientes, quasi aqua erumpunt foras, et dispumant in corporis voluptatibus. Propter peccata siquidem homines famem, pestilentiam, [Col. 0391A] mortalitatem, bestias perpessos esse Sapientiae liber manifeste proclamat: quibus nimirum incommodis ab initio mundi usque nunc humanum genus desudasse dignoscitur, et maxime nunc; quia, ut Apostolus ait, instant tempora periculosa, et sunt homines se ipsos amantes, et coacervantes sibi magistros secundum desideria cordis eorum (II Tim. IV). Quod nefas non mediocriter in quibusdam monasteriis neque latenter, sed patenter et infeliciter regnare videtur, cum quilibet potentiores in congregatione personas sibi consentientes praesumptuosa contentione abbates ordinare conantur, quatenus illis dominantibus ipsi pariter omnium dominentur, cunctaque monasterii ministeria eorum tantummodo, qualecunque sit, consilio disponantur. Ex his nimirum [Col. 0391B] nascuntur praesumptiones in socios, indignationes, judicia injusta, consilia mala, accusationes caecae, susurrationes et caetera mala quae monasticae vitae probantur inepta. Hinc quoque prorumpunt animositates, contradictiones, inimicitiae, murmurationes assiduae et caetera noxia, quibus irretiti periculo subjacebunt. Sed his ita ubicunque sint manifestatis, currendum est et agendum omnibus in Christo fidelibus, ut zelo justitiae corripiantur auctores dissensionis; et tollantur de medio fratrum qui eam operantur, secundum Apostoli praeceptum dicentis: Auferte malum ex vobis ipsis (I Cor. V), donec digna satisfactione ab hujuscemodi morbo sanentur. Haec igitur omnia, fratres mei dilectissimi, vobis ad cautelam et salutem animarum vestrarum, prout potui, [Col. 0391C] diligenter explicare curavi. Idcirco etiam, fratres, estote prudentes, et in hac electione vestra mentis intuitu vigilate, ut sit secundum Deum et sanctae Regulae institutionem. Quia si quis, ut ait Cassianus (Inst. lib. II, cap. 3), regularibus institutis sub seniore non fuerit eruditus, nunquam poterit ullo modo fratrum congregationem praecedere: quia quid minoribus obtemperaturis imperare oporteat, obediendo non didicit, nec quid minoribus tradere debeat, seniorum prius assecutus est institutis. Nunquam poterit salutaria praecepta audientibus discipulis dare, nisi qui prius universis virtutum disciplinis fuerit eruditus; nam alios bene regere, summum donum et gratiam Spiritus sancti verissime Patres nostri dixerunt. Praeterea vero singula haec mala [Col. 0391D] sunt, ut beatus papa Gregorius in Libro Pastorali commemorat, quae a subditis saepe in praelatos, saepe a praelatis in subditos committuntur: quia et omnes subditos hi qui praesunt minus quam ipsimet sapientes arbitrantur; et rursum qui subjecti sunt rectorum suorum actiones judicant, et si ipsos regimen tenere contingeret, se potuisse agere melius putant. Unde plerumque fit, ut et rectores minus prudenter ea quae agenda sunt videant, quia eorum oculos ipsa nebula elationis obscurat; et nonnunquam is qui subjectus est, hoc, cum praelatus fuerit, faciat, quod dudum fieri subjectus arguebat; et pro eo quod illa quae judicaverat perpetrat, saltim quia judicavit, erubescat. Sed neque hoc praetereo quod [Col. 0392A] idem papa in eodem libro commemorans ait de inani timore quorumdam praelatorum. Saepe, inquit, novimus quod plerumque qui praesunt inordinatum sibi metum a subditis exigunt; et non tam propter Dominum quam pro Domino venerari volunt. Intus enim se tumore cordis extollunt, et cunctos subditos in sui comparatione despiciunt; nec condescendendo consulunt, sed dominando praesumunt: qui videlicet alta cogitatione se erigunt, et aequales se illis quibus eos praeesse contigit, non agnoscunt. Contra hunc tumorem per Ecclesiasticum librum dicitur: Ducem te constituerunt, noli extolli, sed esto in illis quasi unus ex illis (Eccli. XXXVIII). Hunc tumorem per prophetam Dominus in pastoribus increpans ait: Vos autem imperabatis eis cum austeritate et potentia [Col. 0392B] (Ezech. XXXIV). Quia ergo unusquisque rector, quoties extollitur, in eo quod caeteros regit, toties per lapsum superbiae a summi rectoris servitio separatur; et cum aequales sibi subditos despicit, ejus super se dominium, sub quo omnes aequales sunt, non agnoscit. Hi tales, fratres mei, dum a consentaneis non tam prodesse quam congregationi praeesse coguntur, simulata impossibilitate repugnant: et tamen ad hoc magisterium, ad quod quasi trahuntur inviti, nec non perveniant timent; et cum forte pervenerint, quanta hoc prius ambitione mentis amaverint, postmodum diversis speciebus informant.«

12. Cumque haec et alia multa benevola voluntas imperatoris in commune fratribus obtulisset, ait: [Col. 0392C] »Producite Patrem, quem vobis elegistis, ut videam, et sciam quis sit.« Quo dicto, statim cum festinatione Pater Eigil praesentabatur ejus obtutibus, vir scilicet et maturae aetatis, et gravis aspectu: quem intuens imperator, inquit: »Istene est ille frater, quem sibi tota concors congregatio secundum Dei timorem et sanctae Regulae uno ore probat ac postulat?« Inquiunt: »Iste.« »Istum, inquit, nunc vobis committo, fratres, secundum Dei timorem et sanctae Regulae auctoritatem, ut sit vobis pater, pastor et frater, juxta monasterium beati Benedicti, qui hanc eamdem Regulam monachorum, Spiritu sancto repletus, cum magna discretione conscripsit, suisque secum servandam mandavit alumnis. Vos autem filii, hunc senem Patrem vestrum sanctis [Col. 0392D] conversationibus vestris honorate, sincero amore diligite; obedientiam vero non solum illi, verum etiam ad omne opus bonum certatim vobis invicem exhibere curate. Tu vero, Pater mi, juniores tuos cum omni studio et sagacitate secundum Dei voluntatem servare contende, quatenus in hac sancta concordia perseverantes, ad eum pervenire mereamini, qui ad hoc solummodo descendit de coelo, ut mundum Deo Patri pacificaret per ipsum. Vobis igitur scientibus legem Dei loquor, de qua nihil aliud hortor, nisi ut legatis, et juxta possibilitatem quam Dominus donaverit verba vertatis in opera. Immensa vero aedificia, Pater, et opera non necessaria, quibus familiae foris et intus fratrum congregatio fatigatur [a 1Kb] , [Col. 0393A] exhinc penitus ad mensuram dimitte; et memento quam saepe hujus nimietatis querimonia genitoris mei ac nostras aures inquietabat. Ad hoc enim me, licet minus idoneum, tamen divina potentia in hoc subrogavit imperium, ut essem oculus caeco, et pes claudo, pater essem pauperum, et causam quam nescirem diligentissime investigarem; ac per hoc, hujus religionis non possum utilitatem non loqui. Joannes vero ille Chrysostomus, de his qui martyria aedificant, et ecclesias ornant, eleganter commemorans ait (Hom. 35 in Matth.): Ecce enim, inquit, qui martyria aedificant, ecclesias ornant, bonum opus facere videntur; sed et siquidem et aliam justitiam Dei custodiunt, si de bonis eorum pauperes gaudent, si aliorum bona per violentiam non faciunt [Col. 0393B] sua, scito quia ad gloriam Dei aedificant. Si autem alias justitias Dei non servant, si de bonis eorum pauperes non gaudent, si aliorum bona faciunt sua aut per violentiam, aut per fraudem, quis tam insensatus est ut non intelligat quia non ad gloriam Dei faciunt aedificia illa, sed propter aestimationem humanam? Et juste aedificant martyria, ubi pauperes violentiam passi ab eis interpellent contra eos. Non enim gaudent martyres, quando ex illis pecuniis honorantur in quibus pauperes plorant. Qualis est illa justitia munerare mortuos, et spoliare viventes? de sanguine miserorum tollere, et Deo offerre? Illud non est Domino offerre, sed velle violentiae suae socium facere Deum: ut si obligatam sibi pecuniam de peccato libenter acciperet, consentiat in peccato. [Col. 0393C] Vis domum Dei aedificare? da fidelibus pauperibus unde vivant, et aedificasti rationabilem domum Dei. In aedificiis enim homines habitant; Deus autem in hominibus sanctis. Quales ergo illi sunt qui homines spoliant, et aedificia martyrum faciunt? habitationes hominum componunt, et habitationes Dei disturbant? Substantiam vero, mi Pater, monasterii tibi commissam caveto, ne audaci judicio imprudenter effundas, nec aliquid injuste jubeas, aut constituas, quasi liberam habeas potestatem. Hieronymus quoque te docet, scribens ad Paulinum, ne pauperum Christi res effundas. Quae utilitas est, inquit, parietes fulgere gemmis, et Christum in pauperum fame mori? Jam non sunt tua, quae possides: dispensatio [Col. 0393D] tibi credita est. Memento Ananiae et Saphirae. Illi sua timide servaverunt: tu considera ne Christi substantiam imprudenter effundas, id est ne immoderato judicio rem pauperum tribuas non pauperibus; et secundum dictum prudentissimi viri, liberalitate liberalitas pereat. Multi enim monachorum, juxta cujusdam Patris sententiam, saecularibus actibus et forensibus negotiis involuti, dum propinquitati prodesse cupiunt, suas animas perdiderunt. Hinc igitur summopere cavendum tibi est, ne immoderato, imo vero audaci judicio rem pauperum tribuas [Col. 0394A] non pauperibus, eleemosynas videlicet laicorum fidelium, quas pro salute animae ipsorum ad pauperes Christi nutriendos Domino contulerunt. Sed ne quidem subjectis tibi consentias, ut res pauperibus Christi collatas, cognatis et amicis, sive etiam (quod pejus est) seditiosis audeant procaciter exhibere: quia, ut scriptum est, non solum qui faciunt mala, sed qui consentiunt facientibus digni sunt poena. Regulam vero vir Dei Benedictus luculento sermone conscripsit, in qua nihil doctrinae latentis, nihil obscuritatis comprehendit; quapropter non indiget expositione, sed admonitione. Haec est enim angusta porta et arcta via, quae sequentes se ducit ad Deum. Haec sane, in tantum discretionem, mensuram, et charitatem te docet habere, ut etiam cum [Col. 0394B] charitate hortatus, praevaleas ipsa vitia resecare, agere cuncta propter pusillanimes mensurate, discretionem sancti Jacob cogitare, et semper in his omnibus fragilitatem tuam tibimetipsi ad memoriam revocare. Sed timeo ne sicut serpens seduxit Evam astutia sua in deliciis paradisi Dei commanentem, ita per adulatores et accusatores, vasa scilicet intelligibilis serpentis, corrumpatur sensus tuus (quod absit) et abjiciaris cum animalibus tibi subjectis in locum miseriae et calamitatis. Quemadmodum igitur in hoc mundo periculosissimo vivimus quasi in pelago, ubi nunquam est minus tempestas; et si tempestas interdum non fuerit, tamen semper timor tempestatis; sic et in hoc mundo viventibus nunquam est minus tentatio, et si tentatio interdum facta non [Col. 0394C] fuerit, tamen timor tentationis est semper. Ideo rogemus divinam clementiam, quatenus nobis conferat auxilium gratiae suae, ut non vincamur a malo, sed ipsi malum omne vincamus.«

13. Haec ita commemorans benevola imperatoris voluntas, commendabat se precibus fratrum, et sic dimisit eos ire in pace. Egressus autem de palatio cum sociis Pater Eigil, per Moguntiam fecit iter. Qui cum pervenisset ad urbem, susceptus est honorifice ab Heistolfo ejusdem urbis archiepiscopo, et facta oratione consederunt. Postea vero praesul civitatis sic prior incipiens ait: »Nos, Pater, in primis laudemus Dominum Deum nostrum, et gratias illi uberes agamus, qui nos sua benignitate conduxit [Col. 0394D] in unum, ac mutua collocutione jucundos esse concessit. De caetero quoque, Pater, dilectam familiaritatem tuam commonere curabo, ut in hoc suscepto regimine vitam tuam atque doctrinam ita componas, ut tibi atque omnibus, qui tuo subduntur imperio, ad aeternam proficiat sanitatem. Talem te filiis tuis patrem exhibere contende, qualem tibi et fratribus tuis tecum paulo ante fieri postulabas: cujus petitionis et optionis exemplar a vobis hoc modo dictatum ac scriptum Carolo praesignabatur Augusto. [b 1Kb] [Hoc igitur, clementissime imperator, quod maxime nobis [Col. 0395A] necessarium esse judicavimus, prae omnibus optabamus; id est unitatem et concordiam cum abbate nostro habere, sicut cum anterioribus nostris abbatibus habuimus; et misericordiam et familiaritatem, pietatem et modestiam in illo sentire; et ut etiam benignus infirmis, propitius delinquentibus, affabilis fratribus, moestorum consolator, laborantium adjutor, benevolorum auxiliator, bene certantium hortator, lassorum refocillator, cedentium sustentator, cadentium restaurator; omnes fratres amaret, nullum odiret, et nullum zeli vel livoris dolo persequeretur; fieretque non turbulentus vultu, non anxius animo, non nimius in judicio, non obstinatus in consilio; sed hilaris facie, laetus mente, discretus in opere, consentiens in utilitate; et quando aliquis [Col. 0395B] de fratribus praeoccupatus fuerit in aliquo delicto, non statim tyrannica vindicta illum excruciaret; sed misericordi disciplina corrigere festinaret, conversumque clementer susciperet, nec prava suspicione denuo illum fatigaret, neque perpetuo odio exterminaret.] Quid enim, Pater, altius vel manifestius de hujusmodi persona poterit explicari? En igitur, clarum est, qualem tibi Patrem prius fieri voluisti, talis esto nunc fratribus tuis, et habebis laudem ex Deo et hominibus bonae voluntatis.«

14. Cumque autem haec et alia moneret, praecepit ministris ut refectionem dignius propter hospites more solito praepararent, ipse vero laudes Deo interea referendas ad ecclesiam repedabat. Postea quoque abbatem cum suo comitatu honorifice suscepit in domum, [Col. 0395C] et mensa reposita, cum gratiarum actione sumpserunt pariter cibum. Lectio plane legebatur ad mensam secundum dispositionem sacerdotis: qua nimirum finita, orta est inter eos collocutio spiritalis, ut cibo scilicet corporali cibus subveniret spiritalis; et utilitas ecclesiarum Dei multifaria narratione disputabatur apud eos. Erat enim uterque laetus in Deo. Gaudebat quidem speculator (archiepiscopus) quod Christum suscipere meruisset in hospite: Pater vero laetabatur quod in ministro Christi vera Christi susceptio claruisset.

15. Postquam vero se diversis utilitatibus mutuo roborassent, petita licentia Pater Eigil a pontifice [a 1Kb] benedictus, profectus est Fuldam: quo nimirum [Col. 0395D] veniente obviam ei fuerunt monachi sui, qui eum honore condigno suscipientes, ad orationem duxerunt. Expleta namque oratione in oratorio prostrati solo salutaverunt abbatem: quibus clementer et humiliter resalutatis, osculabatur eos pacifice, cantans pariter cum illis more Patrum canticum David hoc [Col. 0396A] modo: Ecce quam bonum et jucundum habitare fratres in unum. Et facta est laetitia magna in ecclesia ibidem in nomine Domini congregata.

16. Non multo igitur post haec temporis intervallo coepit hic venerabilis vir magno Dei cultus amore ecclesiae mundare loca; pavimenta refundi constituit; altaria nihilominus locis congruis fieri demandavit, in summo lapidibus cooperta politis. In eadem vero ecclesia duas cryptas magnifico opere collocavit; unam, quae respicit solis ortum; alteram, quae solis occasum intendit.

17. Cumque haec et alia multa diversarum specierum ornamenta in templo Dei collocasset, accepto fratrum consilio, misit epistolam ad Heistolfum archiepiscopum, ut dignaretur venire ad dedicandam [Col. 0396B] ecclesiam in laudem Dei omnipotentis constructam: quatenus per haec piae operationis officia, utrisque a Deo merces maneret in futuro, ac benigna memoria sanctae orationis apud homines frequentaretur in mundo. Venit igitur archiepiscopus juxta petitionem abbatis tempore sibi condicto. Venerunt nihilominus alii quamplurimi episcopi, abbates, presbyteri, comites, ab abbate monasterii honorifice invitati. Insuper etiam fama vocante, vulgus ordinis inferioris ad templi hujus dedicationem, e diverso veniens confluxit in unum [b 1Kb] . Interea quoque venerat alma dies dedicationis illustrata solis perpetui luce corusca. Processit pontifex cum omni ornatu ecclesiae, et dedicavit templum in monasterio Fuldae constructum in honorem sancti Salvatoris, Dei videlicet [Col. 0396C] et Domini nostri Jesu Christi: et translatum est corpus martyris Christi Bonifacii in locum quem praeparaverat ei Pater Eigil, una cum fratribus suis, sicut in sequenti libro manifestissime continetur (Cap. 17). In dedicatione vero templi, populus Dei decantabat Deo laudem, et in ore eorum dulcis resonabat sonus. Et erat jucunditas magna III ecclesia Dei in ejus nomine congregata.

18. Cumque igitur opus Dei perficeretur, praesul invitabatur ad mensam, ut refectus cibo spiritali, propter infirmitatem corporis reficeretur et carnali. Erat enim ibi ad mensam recitata lectio legis Dei, et interdum intermista quaestio lectionis: qua sane perlecta, oriebatur inter eos, sicut erant graves [Col. 0396D] animoque insignes, confabulatio spiritalis; et diversae utilitates ecclesiarum Dei multipliciter apud eos agebantur. Post refectionem vero surgentes a mensa dixerunt versum: atque hinc vespertinis laudibus celebratis, et completorio finito, somno capti quieverunt.

[Col. 0397A] 19. Altera quoque die, duas ecclesiae cryptas Humbertus chorepiscopus [a 1Kb] jussu archiepiscopi sui Heistolfi consecravit, atque omne opus ipsius dici, divina sibi auctoritate commissa, cum summa reverentia timoris Dei reverenter explevit. Cujus nimirum dedicationis diem, tempus, numerum, et annum, simul etiam et sanctorum nomina, quorum reliquiae ibidem plantatae sunt, disciplinabiliter litteris inserendo Rabanus magister [b 1Kb] memoriae commendavit. Haec igitur sancta et salutifera solemnitate peracta, reversus est pontifex et omnis populus gaudens in tabernacula sua.

20. Pater namque monasterii dehinc sedulus, addiscens communis vitae gaudia, cum consilio et fratrum consensu ecclesiam [1Kb] parvam aedificavit rotundam, [Col. 0397B] ubi defuncta corpora fratrum sepulturae tradita requiescunt, quam coemeterium vocant, quod Graece dicitur , Latine vero dormitorium interpretatur. Cujus etiam aedificii structura subtus terram, ubi pervium circuit antrum, ab una columna lapidea in medio posita, arcubus hinc et inde in eamdem compaginatis, valenter exsurgit: supra vero octonis subrigitur columnis, atque in summitate operis lapide concluditur uno. Hoc siquidem aedificium Pater iste venerandus ac supra commemoratus magister cum sociis, nescio quid magni fingentes, divino magisterio docti, quod tamen ipse, salva fide, Christi et Ecclesiae puto praesignari posse figuram. Paulus namque apostolus, qui et ipse vas electionis a Domino appellatur, de Ecclesia Christi [Col. 0397C] ex lapidibus vivis, hoc est sanctis hominibus compaginata, quod sit habitaculum Dei, suis auditoribus manifeste pronuntians, ait: Templum enim Dei sanctum est quod estis vos (I Cor. III). Cujus tecturae princeps et conditor est Christus Jesus, fundamentum scilicet columnaque manens semper immobilis perpetuae majestatis virtute: in quo omnis aedificatio constructa crescit in templum sanctum in Domino. Quid vero significet hoc quod in summo uno lapide istius aedificii perfectio consummatur; idem doctor insinuat, qui nos intenta mente docet orare, ut ille, qui coepit in nobis opus bonum, perficiat usque in diem Christi Jesu (Philipp. I), quatenus cuncta operatio nostra a Deo semper incipiat, et per eum coepta finiatur. Octo igitur columnae in hoc [Col. 0397D] templo Domini stantes octo beatitudinibus, quas ipse Dominus in Evangelio comprehendit, convenienter [Col. 0398A] coaptantur: ut quique quater bina haec dicta Jesu complentes, in hac ecclesia Christi sustentacula mereantur haberi. Circulus vero ecclesiae, qui nullo fine terminatur, interius habens compendia vitae, id est divina sacramenta, regnum perpetuae majestatis et spem vitae aeternae ac praemia mansura, quibus justi merito coronantur in aevum, non incongrue significare videtur.

21. Hoc igitur templum quod iste vir venerandus cum magno pietatis amore construxit, Heistolfus Moguntiacensis Ecclesiae praesul, Turingea rura transiens, dedicavit in honorem Domini nostri Jesu Christi et sancti Michaelis archangeli Christi, et reliquorum: cujus dedicationis nihilominus diem, numerum, tempus, et annum, pariterque sanctorum [Col. 0398B] nomina, quorum reliquiae ibidem conditae sunt, idem magister qui supra, versibus, et prosa [d 1Kb] eleganter expressit, sicut sequens volumen diligenter legentibus satis evidenter ostendit.

22. Postquam vero haec quae ad cultum divini operis pertinebant hoc modo peragebantur, hic idem venerandus vir, licet jam senio morboque tricatus lassasset, tamen claustrum monasterii ex novo construere cogitavit. Vocantur ad consilium fratres. Quaesitum est in quo loco aedificatio claustri congruentius potuisset aptari: quidam dederunt consilium, contra partem meridianam basilicae, juxta morem prioris; quidam autem, Romano more [e 1Kb] , contra plagam occidentalem satius poni confirmant, [Col. 0398C] propter vicinitatem martyris, qui in ea basilicae parte quiescit: quorum consilio assensum praebuere priores; concordabat nihilominus et reliqua pars fratrum. Quibus vero ita in unum coadunatis, tendebatur statim mensura laboris, effossaque terra, operis magistri consequenter fundamenta ponebant. Erat enim in hoc opere, et non solum in hoc, verum etiam in omnibus utilitatibus monasterii par cura, voluntas, ac studium fratribus et abbati. Audiebat enim libenter consilium fratrum, et eorum collocutionibus saepissime fruebatur. Sciebat enim scriptum: Omnia fac cum consilio (Prov. XIII). Atque ideo non se sublimiorem, nec prudentiorem caeteris aestimabat, neque etiam inani tumore tractabat se consolatione [Forte consultatione] alterius [Col. 0398D] non egere. Attamen si quandoque minus prudens in aliquibus errabat, hoc magis aliorum minus [Col. 0399A] prudentium introductione quam propria inventione concepit.

23. Diligebat ergo fratres suos, sicut sancta Regula docet (Reg. S. Bened., cap. 2), et maxime illos quos in Dei servitio atque divina lectione studiosos esse cognovit. Inter quos sane me ipsum, quamvis indignum et ultimum servorum Dei servum, tamen pio Patris affectu in suam familiaritatem et gaudium introire concessit. Disputationem [a 1Kb] quoque saepius cum Rabano magistro, qui ei erat speciali familiaritate connexus, excepit. Et frequenter in disputando, ad hoc solummodo nos cum ipso in ejus praesentia concitavit, ut secundum sententiam Salomonis, audiens sapiens, sapientior efficeretur (Prov. I). Omni quoque industria et sagacitate laborabat [Col. 0399B] ut gregem sibi commissum, divina opitulante gratia, in Dei servitio custodiret. Nullum zeli vel livoris dolo persequebatur, nec quemquam prava suspicione fatigabat, neque perpetuo exterminabat odio. Fuit quippe in diebus ejus fratribus pax, cor unum et anima una in Deo; nec erat qui perturbaret monasterium in tam delectabili concordia roboratum. Obedientiae bonum non solum abbati, sed et sibi invicem cum summa reverentia exhibere gaudebant, scientes se per hanc obedientiae viam ituros ad Deum. Adeo enim hic venerabilis vir sospes et alacer in hoc suscepto regimine usque ad finem vitae suae perdurabat, ut nunquam illi congregatio, nec ille congregationi monachorum ullam molestiam [Col. 0399C] perturbationis videretur inferre. Quod ideo mirum non est, quia, ut supra dictum est, erat eis cor unum et anima una in Deo.

24. Hic quoque, sicut semper facere consueverat, cum consilio et consensu fratrum suorum constituit atque decrevit ut fratres qui extra monasterium ministeria praevidere noscuntur, fratribus infra monasterium commanentibus per singulas anni septimanas, juxta ordinationem praepositi vel decanorum, in cibo et potu atque aliis quibuslibet commodis monasticae vitae congruentibus, super indictam sibi annonam, ad honestam consolationem, non coacti, sed ut eos sumptus permitteret, spontanea voluntate [b 1Kb] servirent: ita tamen ut ipse primo [c 1Kb] omnium hujus servitutis initium in die Natalis Domini ad [Col. 0399D] exemplum caeteris cum gaudio suscepisset. Haec ideo fratribus sane extra manentibus commisit instituta, ut per haec charitatis officia mercedem consequerentur a Deo, et a praecepto Regulae, quae jubet ut [Col. 0400A] fratres sibi invicem serviant, longe positi non discreparent.

25. Simili namque consilio atque devotione idem bonae voluntatis vir anniversariam Styrmes [Leg. Stirmis] primi abbatis et fundatoris monasterii Fuldae, et memoriam omnium fratrum nostrorum de hac luce defunctorum in natale sancti Ignatii martyris Christi, qui paulo inferius ab hac anniversaria numeratus, propter intercessionem tanti patroni, in missarum celebratione, psalmodiis et oratione sancta celebrare [d 1Kb] sancivit. Hujus rei siquidem constitutio dum cunctae congregationi perlecta esset, ac deinde si placeret interrogatum fuisset, respondebatur ab omnibus, Placet. Sed ne cui fortasse haec celebratio superstitiosa et cassa esse videatur, [Col. 0400B] legat collocutiones sanctorum Patrum; et ibi reperiet hujus festivitatis [e 1Kb] exemplum. Eadem vero die ob reverentiam tantae solemnitatis, secundum congruentiam monasticae vitae, ad victum fraternum cultius quid solito jucundiusque fieri demandavit. Lectionem quoque libri illius, quem de vita supradicti abbatis et origine monasterii nuperrime nominati, Christi gratia largiente, composuit, fratribus ad mensam recitare praecepit: quatenus in eadem mirabilia divinae operationis audientes, gratias divinae majestati referre studerent, et omnis jucunditas ipsius festivitatis in ejus laudem resonaret.

26. Inter alia vero pietatis opera, hoc misericordiae bonum probabiliter egisse laudatur, quod antecessorem [Col. 0400C] suum, quem quondam cum sociis quasi persecutorem fugiendo vitabat, cum esset causa illius inquietudinis ab imperatore in exsilium missus, una cum fratrum suorum petitione de exsilio liberavit. Quorum fidem atque misericordiam adeo mirabatur Augustus, ut diceret eos, juxta praeceptum Veritatis, pro persecutoribus suis veraciter exorasse. Hinc igitur, frater Modeste, secundum Apostoli commonitionem, humiliamini sub potenti manu Dei, ut vos exaltet in tempore tribulationis; omnem sollicitudinem vestram projicientes in eum, quoniam ipsi cura est de vobis. Sobrii estote et vigilate, quia adversarius vester diabolus tanquam leo rugiens circuit quaerens quem devoret, cujus nequissimae voluntati vos resistere concedat auxilium [Col. 0400D] Dei, sine quo nihil potest humana fragilitas boni. Non enim lectori supradictae inquietudinis tam crebra mentio calumnia videatur, dum Petro principi apostolorum nihil obesse dignoscitur culpa trinae [Col. 0401A] negationis saepius in Ecclesia recitata, quam divina visitatione compunctus, amarissimis lacrymis abotevit. Quod ideo illi evenire non dubium est, ut sciret se confidentiam non habere in homine, sed in eo de quo Psalmista dicebat: Bonum est sperare in Domino, quam sperare in principibus; et ut in sua disceret culpa qualiter postmodum in regimine positus, aliis misereri debuisset. Paulus quoque apostolus in membris Christi, Christi exstitit persecutor: et qui quondam fuerat magister erroris, divina voce correptus, factus est discipulus veritatis. Lot igitur uxor, cum incendia fugeret Sodomorum, versa est in statuam salis, ad condimentum scilicet fidelium, quia punitio rei eruditio est justi. Sed et arbori siquidem infructuosae plerumque stercora circumfusa [Col. 0401B] prodesse noscuntur; hoc homini videlicet circa mandata Dei negligenter agenti commemoratio peccatorum suorum ad aeternam plerumque proficit sanitatem: dum per hoc divina miseratione compunctus reviviscit, et producit ex se bonorum operum fructus, in odorem suavissimum Domino Deo. Haec namque ideo testimonia divinae lectionis in hoc libro, frater Modeste, notavi, ut non sit spes sibi quisque, sed ponat in Deo spem suam; et qui se existimat stare, videat ne cadat: et qui lapsus per superbiam cadit, divina lectione correptus studeat cum Dei auxilio resurgere per humilitatem; et ut omnis peccator in Ecclesia constitutus, cum fide recta per humilem confessionem veramque poenitentiam a Deo veniam speret.

[Col. 0401C] 27. Cum autem, ut supra commemoravi, aedificium claustri jam ex parte in altum crescendo profecisset, idem venerabilis Pater correptus morbo coepit acriter infirmari. Qui, cum dehinc mortis suae tempus cerneret imminere, rogabat se orationis gratia ducere in coemeterium cujus supra fecimus mentionem. Postea namque accepto sarculo designavit locum sepulcri ipsius in orientali parte coemeterii; et ut valuit, pro infirmitate ipse primus terram percutiens fodit. Sarcophagum vero in locum [Col. 0402A] monumenti aptavit, in quo se post obitum ejus condere humili supplicatione poposcit. Inde igitur cum esset reductus in domum, decidit desperatus in lectum, et cognovit quia moriturus est. Quod cum audissent fratres, venerunt visitare eum, atque pro exitu animae illius preces fundere Deo; quibus conspectis, gratulabatur in adventu eorum, et in oratione ipsorum delectabatur anima ejus.

28. Interea namque rogabatur a fratribus quo purior de hoc mundo migrasset, quamvis occulta, confessione et digna poenitentia purgaretur: ut si quem laederet, veniam postularet; vel si a quoquam laesus fuisset, simpliciter remissionis indulgentiam daret. Commonitionem itaque fratrum libenter audiens, ait: Si quem, inquit, laesi, humili supplicatione [Col. 0402B] veniam rogo; et si a quoquam laesus fuissem, dimittat illi dicitur [Leg. Deus]; et ego veraciter illi ex intimo corde dimitto. Cumque enim haec verba jam moriturus explesset, commendabat se Deo et precibus fratrum suorum, atque in lectum corpore congregato spiritum exhalavit [a 1Kb] . Quo viso perterriti fratres et jam tunc in angustia positi, Patris interitum suspirabant, scientes qualem habuerant Patrem, et nescientes qualem accepturi fuissent. Nemo enim, frater Modeste, cognoscere potest, nisi ille solus qui hoc experimento cognovit, qualis plerumque filiis miseria est, quod eis legitimus Pater aufertur, et vitricius [Leg. vitricus] consequenter infertur: propria mater occumbit, et noverca succedit. Quod aperte manifestabant illae [Col. 0402C] duae mulieres circa infantem vivum litigantes in judicio Salomonis regis Hierusalem. Fratres vero post haec secundum consuetudinem Patrum tulerunt corpus chari senioris, et cantantes atque orantes in ecclesiam deferebant: et ibi oratione completa levaverunt corpus ejus, et sepelierunt in sepulcro quod ipse sibi paraverat vivens, fidem habens resurgendi in die adventus Domini nostri Jesu Christi, cui gloria et potestas in aeternum. Amen.




[Col. 0401]
VITA METRICA Auctore eodem CANDIDO monacho.



PRAEFATIO. CANDIDUS fratri suo MODESTO.


[Col. 0401D] Hoc carmen cecinit Candidus ecce
Fratri quippe suo sponte Modesto,
Lecti commemorans inclyta facta
[Col. 0402D] Patris hic, abitum [transitum] hincque venustum.
Quapropter rogitat hic quoque glebo [arator]
Promptosque et resides quosque legentes,
Formicae ut tenuem farris acervum
Hujus non temere dente peroso
[Col. 0403A] Multum dilacerent. Sed magis orat
Submisso capite et pectore prono,
Ut frater socio hunc rite relegat,
Ursisque alitibusque abdicat atris.

Explicit praefatio Candidi ad Modestum, qui proprio nomine Bruun et Reccheo nuncupatur [Leg. nuncupantur].



INCIPIT VITA. CANDIDUS AD MODESTUM.



Ex quo me Pater ille senex fastigia vitae
Eigil Baugolfi, quondam labentibus annis
Communisque Patris olim memorabile nomen,
Litterulis mandare jubet; post jussa beati
Vota viri, moresque graves animumque virilem
[Col. 0403B] Ex tunc non piguit, nec nunc meminisse piget me.
Hinc juvat, o frater, quo non praestantior alter,
Hujus namque senis famosi culmina vitae,
Quae juvenis jam, postque senex celeberrima vidi,
Rebus in eximiis quaeque interdum auribus hausi,
Relligiosorum ex dictis pia facta virorum,
In cumulum congesta tibi sacrare Modesto.



Cap. I. Ducitur puer Eigil ad monasterium Fuldam.


Hic juvenis Norica quondam regione serena
Nobilis exoritur: illic haud multa moratus
Tempora, progenis patriis evectus ab oris
Ducitur in silvam fagi de nomine dictam
Buchoniam: undisonus serpens ubi labitur amnis
Fulda, unde iste locus, ubi nunc ingentia cernis
Moenia, prima olim nomen ab origine sumpsit.
[Col. 0403C] Ventum est interea varia per compita longe
Ad sanctum lectumque locum templumque dicatum,
Martyr ubi pro laude Dei Bonifacius almus,
Qui pro lege Dei duro succumbere marti
Quondam non timuit, digno veneratur honore.



Cap. II. Praesentatur Styrme abbati, et defertur ad scholam.


Proditur hicce puer ventus, pro postibus astans
Eigil, forte viro qui tunc ditione regebat
Coenobium Fuldense humili sub moenibus hujus.
Quem mox blandiloquo Styrmi cum murmure visum
Suscepit, lassisque suis complectitur ulnis,
Ac juveni consanguineo dat basia pastor.
   Talibus auspiciis primaevis miles ab annis
[Col. 0403D] Christi coepit: abhinc qui sit post exitus, atque
Qui sibi jam fuerit juvenili in pectore sensus,
Quaeque viro succrescenti constantia mentis;
Si mihi vita comes fuerit, si spiritus intus
Corpus alet, lingua et solitum si munus habebit,
Progressusque dabit summa ac veneranda secundos
Majestas, eadem paucis superare camenis
Incipiam. Abbatis post haec subductus ab aede
Hic puer inberbis scholae defertur ad arcem,
Lex aeterna Dei semper, qua munere Christi
Discitur a pueris, seniorumque ore docetur.
   Nec mora continua coepit elementa parare.
Utque apis esuriens primo cum tempore veris
[Col. 0404A] Enitens paribus volitat per gramina pennis,
Campigenosque sibi certat decerpere flores;
Altius inde volans, glaucas stridentibus alis
Nunc salices, nunc namque pirum platanumque ni[tentem
Floribus ore legit, tiliam fervore recenti hinc
Mellifluam satagit caeco sub condere tecto.
Haud secus hic juvenis librorum carmine primum
Corticibus veluti rasis quis pascitur acris,
Donec vi quoque non propria, sed munere Christi
Proficiens aetate simul sensuque sagaci,
Pasci promeruit umbrati nectaris haustu.



Cap. III. Fit monachus et ordinatur presbyter.


Hinc etiam monachis jam tunc Fuldensidus haerens
Moribus atque habitu, vitae coelestis amore
[Col. 0404B] Succensus, cum consilio fratrumque Patrisque
Jungitur, ac nitidis Christi succingitur armis
Signifer intrepidus Christi tutamine fretus.
Fit comes interea Patris fidusque minister,
Prospere cuncta gerens: supplex oracula cujus
Saepius una cum senibus spatiatur ad alta.
Saepe etiam ante omnes multa exspectante caterva
Jussus jura dabat, iterumque infanda vetabat.
Ac magna ingenii quaeque discreverat arte,
Tempore non alio, meritis et dogmate clarus,
Felix patre satus quondam, felicibus annis,
Eigil hoc sortitus erat baptismate nomen.
Fungi promeruit ab Lullo praesule sacro
Presbyter, infestis mundi direptus ab undis.



Cap. IV. Catalogus abbatum monasterii supradicti.


[Col. 0404C] Contigit interea senio morboque peresum
Styrmen, qui fuerat primus fundator et abbas
Coenobii Fuldensis, ab hac quoque luce migrasse
Credimus, in lucem semper sine fine manentem.
Cujus post obitum concordi voce boantum
Baugolf eligitur larga, Germanica proles,
Rite Pater praecessoris porrectus ab ore.



Cap V. Metaphoram inducit poeta.


Hoc nam cessante successit Monoceros [a 1Kb] , qui
Forte gregem sibi commissum (res foeda refertur)
Nescio qua fronte, stimulis agitabat ineptis:
Donec vi nimia pastum fontesque fluentes,
Dulcia namque loca et stabula alta coactus
Deserit, atque fuga regnis decessit avitis.
[Col. 0404D] Quid majora sequar? tomi dum pondus in istis,
Si quis ab ore velit peragrans haec cuncta referre,
Congeritur quodam instinctu grex omnis ab uno
Lanigero, circumspecte collectus in unum, et
Spem sibi direptam saltim viresque recepit,
Atque iterum insolitum repedavit concite pastum.



Cap. VI. Regia cura circa fratres Fuldenses.


Hinc quoque sublato silvestri Monocerote,
Improvisa cito surrexit regia cura
Ludwici, qui semper erat melioris amator
Vitae, qui monachos casto dilexit amore.
Quem Deus omnipotens sospem de sede paterna
[Col. 0405A] Collocat et [collocet in] regnum lucis sedemque bea[tam.
Misit ab occiduo hic monachos qui maxime nostros,
Quin et finitimos fratres: hincque inde cubantes
Mores et studia et leges et dogmata patrum
Incoepta incipere, et lapsa renovare monerent.



Cap. VII. Legatio fratrum ad imperatorem directa.


Subdimur interea, duro custode remoto,
Scilicet extremis, usque dum frater Adalfrid,
Unus ab occiduis, nostris comitatus ad alta
Fratribus, eximii subiens oracula regis,
Frustrataque loco et diro spoliata magistro
Fuldae Patre pio, rursus vestirier orat.
Cui pia progenies contra sic ore locutus:
   Vade age, consiliumque voca, fratresque saluta.
[Col. 0405B] Et quemcunque velint juste riteque repertum
Expetito patrem, ex nobis concede labori.
   Dixerat, et laetum clara dimisit ab aula.
Ille ubi percepit regis responsa potentis,
Atque haec ipsa suo volvens sub pectore versat,
Hortatur socios creber, jubet esse paratos,
Cogit inire viam, et celerem per opaca locorum
Concite ferre gradum, per terras, gramina, limphas,
Per montes, vallesque simul, per densa ferarum
Lustra, lupus horrendum ululans ubi devius ore
Sanguineo, saepe insidias sub corde volutat.
   Nec mora, cumque dies noctis superaverat um[bras,
Titanisque rubens orbi lux alta refulsit;
Statim cum sociis missus de rege remissus,
[Col. 0405C] Ardua certatim pariter ad moenia tendit
Fuldae, parta quidem secum bona dona reportans.
   Interea latos volitat pennata per agros,
Coenobii Fuldensis ovans adlabitur aures
Fratrum fama, boni, cursum rumoribus aptis,
Forte virum ostentat, absque discrimine sospena
Confectum, laevique monet nil mente vereri.
   Haec adhuc memorans lictor de rege venusto
Missus adit, nostrique simul cum principe fratres
Odilhoh, Reccheo [a 1Kb] et senior, jam functus; uterque
Presbyter et monachus, animo laetique minores
Jussi tecta petunt: neque enim post tempora multa
Fratribus accitis, regis ita nuntius orsus.



Cap. VIII. Responsio imperatoris fratribus aperitur.


   [Col. 0405D] Ludwicus rex pacificus Caesarque serenus,
Vobis jam propria mandavit voce salutem,
Et quemcunque cupit vestra concordia concors
Rite patrem, justeque simul digneque repertum
Laesis luminibus vestro concessit amori.
   Dixit, et introrsus oris spiramina saepsit.
Nulla mora in medio supplex in rebus egenis
Fratrum congeries responsa ante ora ferentis
Corpore collapso genibus procumbit humi, mox
Grates persolvens dignas haec munera danti.



CAP. IX. Increpatio poetae et exhortatio ejusdem.
[Col. 0406A]

   Quis tibi tum fraterna cohors in pectore sensus?
Imo talia volventi quae mente voluntas?
Quasve tremens cieras concreto corpore voces?
Nonne vias simplex fratrum se flectit in ambas
Discolor, atque subintravit discordia pone,
Turbataque ruit simpla concordia retro?
Talia si subeas ultra, o sociabilis ordo,
Concilia, tenui liceat te voce monere.
Parce metu, solique Deo confidere disce.
Posce Deo placita, si scis; si poscere nescis,
Aut tibi si desit veri sapientia verbi,
Alma altaque fide regnantem cernuus ora,
Qui bona cuncta dabit, et nulli probra rependit.



Cap. X. Datur licentia aspirandi super abbatis electione, et consilium seniorum et abbatis electio.
[Col. 0406B]

   Larga quidem super hoc concessa est copia fandi
Fratribus, inque vicem dehinc respirare potestas.
Fit subito fratrum passim, concursus in unum.
Longis porticibus claustri confessio longa
Cernitur. Hinc vario varia sermone levata.
Concite prorupit in medium res dissona, circum
Fusa rotat, acuens variis rumoribus iras
Infausta genitrice sata discordia proles.
An loquar, an sileam? vulgi sententia fatur,
Quod quis flammigero valide contactus ab igne,
Ignem flammigero pavitanti mente veretur.
Hicce Patrem petit hunc, illum namque ille reposcit,
Quem pars una cupit, refugit pars altera: longe
Compellare senem juvenis, audetque virum vir
[Col. 0406C] Vocibus infestis duroque lacessere verbo.
Nec jam quis proprium furtim testatur amorem.
Curritur ad solita saltim solatia votis.
Omnibus in commune Deo prex alta refertur.
Supplicat obnixe ostendi fraterna voluntas.
Dextera quid super hoc statuat manus Omnipotentis.
Perspice nunc precor, o confidentissime frater,
Ipse Deus rex perspicui possessor olympi,
Fidis quam facile miserans in rebus egenis
Consulit omnipotens, discors et futtulis amens
Ast heresis refugit, subito bipatentibus intrat
Laeta quidem comitata fide concordia portis.
   At vero interea quatitur densissime signum (cam[pana),
[Col. 0406D] Quo moniti fortasse animis non viribus aequis,
Ordine permixto fratres glomerantur in unum.
Exin more quidem solito fit lectio versus,
Inde sequens tandem extemplo prece rite peracta,
Erupit in vocem graviter pars ardua fratrum,
Ac salubri dehinc consilio, sic ore ferebat.
   Nos, o fida manus, vario turbante tumultu,
Saepe sub adverso partim sudasse labore
Contigit. In commune tamen discrimina morbi
Mixtim nos tolerasse mali contingeret adhuc:
[Col. 0407A] Celsi fulminea subito ni dextera Patris
Desuper adveniens nostri miseresceret ultro.
Sed quia nos voluit magni regnator Olympi
Haec iterum loca percipere, non linquere; nosque
Rursus in antiquam nostrae conducere formam
Vitae; nunc animae, totis nunc viribus esto
Quisque suae vitaeque memor, praesumite Patrem
Fratres qui valeat, supplex licet ore recuset:
Non hunc, qui cupit atque nequit, licet ore reposcat,
Moribus insignis pariter cum dogmate sacro ac
Mente pia, digne tantam praecedere turbam.
   Haec memorans circumspecte pars ardua Patrum
Extulerat, ea dein repetens quoque caetera prona
Contulit, inque vicem spisso sermone reformat.
   Haud mora continuo concordi mente vetustus
[Col. 0407B] Poscitur in Patrem Norica regione serena
Nobilis adveniens olim et parvissima proles
Eigil, tuncque gravis veterum scrutator avorum.
Quove reluctanti, sedato pectore pauca:
Fraternum ante quidem nobiscum foedus inisse
Te meminisse decet, socium miserere tuorum, et
Si quid habes virtutis, ait concordia fratrum,
Corporis atque animae precibus neu subtrahe nostris.



Cap. XI. Excusatio ejusdem, et objectio fratrum, et consensus senis.


   Tunc quoque longaevus, commoto pectore contra,
Nonne vides quod hoc corpus effeta senectus
Deprimit, exagitatque caput, vestigia torquet?
Visus languescit, lacerat praecordia tussis,
Corporis ac totos quatit aeger anhelitus artus?
[Col. 0407C] Solus quapropter, fateor, subsistere tanta
Pondera non valeo. Senior sic ore repugnans
Dixerat, et luteos lacrymis perfudit ocellos.
   Desine plura, Pater, inquit, et cede petenti huic
Coenobio: non, oro, senem te cura refringat.
Hujus namque operis fratrum concordia tecum
Viribus infessis pariter sufferre laborem
Sponte subit, nec te solum sub fasce dolere
Sustinet. Hincce senis durum mollescere coepit
Pectus; et hinc fratres dictis affatur amicis.
   Non me velle fugam mihimet pro laude pacisci
Hujus profiteor operis; nec terruit hoc cor
Horridus iste labor: sed debilitata senectus
Terrebat, morbusque tumens, et pestifer hostis.
[Col. 0407D] Nunc jam cedo equidem jussis, ac jussa facesso.
Tu tamen interea pariter, concordia fratrum,
Viribus infessis mecum partire laborem.



Cap. XII. Itur ad regem super abbatis confirmatione.


   Haec ubi dicta essent, verrat fraterna potestas
Fratres ac socios proprio de corpore lectos,
Qui cum Patre simul noviter seniore recepto
Regis ad eximii super hoc decreta recurrant.
   His quoque compositis pergunt, comitatur Aaron
Primus ab his, misit solers quos regia cura
Ad nostrum commune bonum sub tempore, quo nos
Improbus atque minax demum furialibus ausis
Monoceros jam cessavit terrere fugaces.
   Solibus hinc etiam nonnullis rite relectis,
[Col. 0408A] Venit ad occidua haec eadem legatio rura,
Caesaris antiqui supplex oracula poscens.
Tum namque occiduus monachus et presbyter alti
Regis ad adspectum prior invitatus Aaron
Progreditur, causasque vitae fratresque venisse
Fuldenses, humili coram sermone patenter
Rege aperit, atque ante fores adstare reclusis
Quos cum pro foribus Caesar praesensit, ut intrent
Dicitur. At senior fratrum stipante caterva
Intrans procidit ad genua, genibusque volutans
Una cum sociis, vultum regnantis honorat.
Nec mora continuo, dextra innuit ipse nitenti,
Atque astare jubet: prior et sic incipit ipse.
   O nati, fratresque mei, lectique parentes,
Spes patriae, nostrique decus et gloria regni,
[Col. 0408B] Vos horrenda nimis ante discrimina pestis
Lethiferae urgebant: saltim nunc eruta corda
Erigite, moestumque metum secludite: vestra
Regula quod doceat, intento corde tenete.
Ipsa est porta atque arcta via, quae ducit ad alta
Regna poli; contendite nunc intrare per illam!
Ut per eam modo currentes, veniatis ad illum
Qui vos de tenebris miserans et carcere caeco,
Non meritis, produxit in admirabile lumen.
Currite nunc, fratres, vitae dum lumen habetis,
Neu tenebrae vos praeripiant. Ante omnia pacem,
Veram pacem, inquam, sine qua nec munus ad altar
Proficit allatum, (neque enim possessio quemquam
Pauperibus profusa juvat, nec martyr ab alto
Judice dona tulit unquam) servate, monebo.
   [Col. 0408C] Haec dicens aliaque simul longo ordine multa,
Quem vobis optastis, ait, producite Patrem
Fratres, Canitie subito conspersus Eigil
Pergitur in medium, constanti mente vetustus.
Regis ad imperium propius processerat ultra.
Progrediens, quem ut conspexit, rex arduus infit:
Istene pastor adest, quem omnis concordia fratrum
Concors provehit, atque probat uno ore canoro? at
Regis suppliciter pauca legatio fratrum,
Iste est, o bone rex, nunc inclinata recumbit
In te summa eadem: tantum decerne tenendum, o
Spes nostra nostraeque decus et gloria vitae.



Cap. XIII. Confirmatio regis et instructio ejusdem.


   Ecce senex iste hic praesens, quem poscitis astat.
[Col. 0408D] Hunc habetote Patrem, hunc fratres servate paren[tem.
Tuque tuos addisce, Pater, servare minores
Omni cum studio, inque vicem pia foedera solers
Jungere semper ama; retro de pace ruentes
Corripe, ne pereant, suavi reducique salubri
Ad pacem repedare doce. Discretus in omni
Re quoque causidicus sunto: quod condita norma
Communis doceat intento corde teneto.
Ecce ibi repperies fixum quid pastor ovilis
Praevius, atque tener quid dehinc post terga sequens [grex
Exsequitur operis, pariter qui pastus obesis
Lanigeris prosit teneris, qui congruat agnis.
Nec minus ordine composito scrutator avarus
[Col. 0409A] Quae aegris debilibus maneat, quae cura fovendis.
Hanc Benedictus ovans sacro spiramine plenus
Legem Constituit, monachorum rite magister,
Servandumque suis secum mandarat alumnis.
Hanc tibi nunc committo equidem, tu percipe nor[mam.
Atque in ea totum, o pastor, sub foedere firmo
Coenobium Fuldense, bona exhinc omnia circum
Quaeque loca ipsius jam decernoque tuenda.
Haec ait, et fratrum precibus rex inclytus almis
Expetitis, in pace simul dimisit abire.



CAP. XIV. Revertitur per Moguntiam Pater Eigil.


   Post haec inde means, socium comitante caterva,
Iste Pater laetus gressum direxit ad urbem,
[Col. 0409B] Quondam opulentam opibus, opere constructa ve[tusto
Apparet quae namque super glacialis aquai
Ripam Rheni: in quem fluitans turgentibus undis
(Non [Forte, Nam] parte ex alia castrum qua cer[nitur ingens,
Haud procul a ponte [a 1Kb] sursum, quem sospite regno
Olim rex Carolus fecit) prolabitur amnis
Mogoin, ex quo, ut fama sonat, Moguntia dicta est.
   Haistolfo interea venit gratissimus hospes
Eigil pontifici sacro Moguntiacensis
Ecclesiae, condigno etiam susceptus honore.
Primum ducitur ad templum, precibusque peractis
Praesulis occurrit subito conspectibus, inque
Oscula pacis iens pronus, dignanter adorat.
[Col. 0409C] Postquam consedere simul provectus uterque
Temporis aetate, pariterque in dogmate claro
Legis justitiae praesul, pastorque vetustus,
Adveniens prior urbis apex, sic incipit ore.
   Nos, pater, in primis laudemus Cunctipotentem,
Atque olli grates dignas dicamus ovantes,
Qui sibi nos proprio devotos munere vernos
Una cum sociis sospes conduxit in unum.
Praeterea te nosse decet quae pondera quondam
Quamque importuna temet pressere, tuosque
Consocios, indiscreto regnante tyranno, et
Maxime nunc, quia te voluit regnator Olympi
Notis praeficere vigili tutamine mandris:
Ne quandoque, Pater, subjectos more prioris
Exagitans, ex his forte indignatus aberres.
[Col. 0409D] Non te decipiat falsa et fugitiva potestas
Saecli pompiferi, nec te pomposa virago
Possideat. Iram cohibe; fuge nomen avari;
Omnia fac cum consilio: sic Idida quondam
Basileos Solimae repetens, sic legifer ipse
Vester ait; et post factum te poena reorum
Non cruciet, nec verba dehinc tibi dira manebunt.
Consule quosque tuos, pastor, pietate paterna;
Consule quosque tuos fratres: quia saepe minori
Optima quaeque bona, rerum qui condita praesens
Inspicit Omnipotens, pandit, dignaque revelat.
[Col. 0410A] Saepe quidem stropha mentem confundit inanem,
Hostis perversi retro feriente sagitta:
Aut ita subripiet, sensumque interpolat error
Humanum, quia nullus adest in carne manens vir,
Ut homo, qui nunquam non falli possit in ista,
Quamvis magnifice ingenio quis polleat alto,
Utque ille interdum, sophia quis acrior exstat,
Ingenio majorque manet, quid mente retunsa
Falsum concipiat; contra et quid rectius atque
Verius ide minus sapiens meritique minoris
Cordis in hospitio interdum praesentiat: inde at
Nullus in hac vita positus, sit spes sibi, nec se
Consilii alterius tumide non dicat egere;
Cujus judicium, etsi non zabolica fallit
Gannatura [b 1Kb] , tamen laqueos hinc inde tumoris
[Col. 0410B] Non facile superat graviores. Haec ita Patri
Commemorans, aliaque simul longo ordine praesul,
Statim jussit adesse viros, qui rite ministrent
Undam, qui Cererem, Bacchum, mensasque repo[nant.
Ipse autem interea sacram spatiatur ad aram
Cum clericis alta acturus modulamina missae.
Laudibus expletis Christi, venerandus honore
Praesul perspicuo patulam suscepit in aulam
Abbatem comitesque suos; manibus data lympha
Funditur, et coram subito fit mensa reposta,
Vate atque hospitibus, epulis onerata venustis.
His ita confectis, successit lectio sacra,
Quam praesul solito tetigit summo tenus ore,
Interdum satians supera dulcedine cives.
[Col. 0410C] Hac namque explicita mussabant ora virorum
Dulcia colloquia: resonans pax undique circum.
Fusa volat, penitus fit laetus in aula
Urbis apex, pastorque senex, cunctique minores.
Amborum quoque tripudio versantur in alto.
Hinc Pater iste pius, fratrum gyrante corona,
Post epulas, post colloquia, post pocula laeta
Submisso capite saltim divortia laetus
Nota potens, a pontifice benedictus abibat.
   Non multi fluxere dies, nec tempora multa
Praeteriere, dehinc fratrum genialis acervus
Cum Pater unde ierat, iterum remearat eodem.
Ventus [c 1Kb] namque senex famosi nominis Eigil
Cum sociis digno primum collectus honore,
Fratribus a propriis altam defertur in aedem,
[Col. 0410D] Christi martyr ubi compta requiescit in arca,
Quondam cum sociis telo sopitus acuto.
Hinc, prece completa, monachorum conflua turba
In parte occidua templi seniore reviso
Statim prona ruit, Patrem de more salutat.
Qua resalutata, propius accedere contra
Namque jubet, pacemque iniens, atque oscula figens
Congrua; more Patrum pariter cum fratribus ipse
Davidicae subito cecinit modulamina Musae.
En quam dulce bonum, fratres, quamque ardua [semper
[Col. 0411A] Laetitia longe bilis rancore remoto,
Moribus in sanctis communem vivere vitam!
   Hoc quoque carmine completo, divortia lassus
Abbas progrediens adiit optatus, euntem
Prosequitur turba mixtim, juvenesque senesque.
Inspiciunt gaudentque simul, ardentque tuendo.
Illum namque diem Pater idem laetus in omni
Laetitia cunctis secum disponit habendum;
Fratribus ostentans penitus praecordia laeta
Corporis effigie, lingua, vultuque micare.



CAP. XV. Infecta basilicae opera peraguntur.


   Hic homo coepit adhinc magno pietatis amore
Ecclesiae mundare loca, pavimenta refundi
Constituit, quadrata locans altaria circum.
Fixerat in summo petris contecta politis
[Col. 0411B] Arcubus idem Racholfo [a 1Kb] dictante magistro.
Et monacho, fratrumque simul sine felle ministro.
Cujus te meminisse rogo, cunctosque legentes,
Hoc opus ut Domini pietas requietis honorem
Ipsius animae tribuat, lacemque perennem
Conferat. Ut dixi, hoc ipso dictante magistro,
Et monacho, fratrumque simul sine felle ministro.
Arcubus atque interpositis hinc inde columnis
Binas magnifice erexit pulchro ordine cryptas.
Quarum prima quidem spectans intendit Eoum.
Ternis luminibus Oriens, ubi lucis ab axe
Signifero pluvia tempestateque sonora
Disjecta primum radios sol aureus orbi
Terrigeno spargit; unam quae continet aram
Interius comptam, sanctorum rite patronum
Relliquiis, quos inferius subnectere mens est.
[Col. 0411C] Nec minus hoc speleum capitis in vertice gestat
Altare, sanctus quod jam sub tempore prisco
Consecrat ipse suo Bonifacius Omnipotenti,
Quae super addita sunt, alii sacranda relinquens.
   Ast aliud quoque nobiliter, ubi martyr adest nunc
In parte occidua constructum cernitur antrum
Multum dives ope, interius spoliisque piorum,
Ternis prospiciens fixis post terga fenestris.
Obscuratus hinc atque hinc clausisque duobus
Solis ad occasum, qua Phoebus more recepto
Mergitur in solitum vergens lux aurea callem,
Lustrandoque rotat iterum tollendus in ortum.
Hoc summo in capite, duris prae viribus aram
Fortiter insistens pedibus nam sustinet, in qua
Christi martyris eximii nunc membra locata
[Col. 0411D] Cum sociis quoque sacra manent sine fine beatis.



CAP. XVI. Invitatur pontifex ad dedicandam ecclesiam.


   His ita constructis, mox invitatur ab omni
Fratrum consilio digne fratrumque parente
Haistolf sacrandam metropolitanus ad aedem.
Interea quoque fama volans, rumoribus altis
Excitat ad laudem Christi multorum Christicolarum
Concite corda pia, veniendumque: ecce repente
Non mora digreditur propria de sede sacerdos,
Primum progrediens metropolitanus, et exin
Turba sacerdotum, abbatum, comitumque potentum,
[Col. 0412A] Ordinis atque etiam gaudens hincque inde minoris
Ad tam magnificum et sanctum sub tempore festum,
Disposito, cum vi multa confluxit in unum


CANDIDUS AD MODESTUM.


Perspice nunc, frater, quo non praestantior alter,
Mentis luminibus, mecumque haec numina firma.



CAP. XVII. Dedicatur ecclesia, et translatur corpus martyris Christi Bonifacii.


   Venerat alma dies radio illustrata corusco.
Solis perpetui praesul processit ad aulam
Sacrandam; tunc relliquiae tolluntur in altum
Condendae interius. Praecesserat ordine claro
Pontificalis apex, rubra vexilla triumphi
Regis magnifici pariter tolluntur in auram;
[Col. 0412B] Luminibus roseis apte stipata deinde
Turba sacerdotum, monachum, comitumque poten[tum,
Ordinis atque etiam clamans post terga minoris
Consequitur, Christumque vocans ter voce tonan[tem.
Invitatur enim Christus virtute potenti,
Ipsaque sancta Dei genitrix virgoque Maria.
Compellantur in auxilium coelestia votis
Agmina, sanctorumque dehinc exercitus omnis.
Cumque etiam his precibus ternos expleverat orbes
Praesul, et ipsa sequens pariter laeto agmine turba
Protinus ante oculos plebis, oraque virorum
Regi virtutum, regis praecone jubente,
Victorique Deo patuerunt limina templi.
   [Col. 0412C] Ingreditur praesul divino numine ductus,
Presbyterique simul intrant araeque ministri,
More suo interius acturi jussa potentis.
Importantur enim laetis vallata choreis
Sanctorum spolia. Exterius nam caetera turba
Insistens precibus, altis exclusa respectat,
Donec cuncta bonus famulis altaria praesul
Consecrat altithroni regis praesentibus absque
Quinis, quae mihimet iterum memoranda relinquo.
   Protinus interea rursus, lictore jubente,
Panditur alta atque alma Dei domus omnipotentis.
Irruit agmen ovans plebis, subito quoque semet
Inque vicem valvasque intro pressere ruendo.
Dextram namque tenet dextra, inducitque virum vir,
More laicorum porgentes basia buccis.
[Col. 0412D] Hinc sopito etiam et turbis clamore remoto,
Ecclesiasticus hinc atque inde collectus in unum
Martyris ad tumbam extemplo convertitur ordo,
Quae tunc noscitur in medio consistere templo.
   Plebs quoque testis adest praesens, fit testis et ipse
Conditor omnipotens, qui majestate perenni
Semper ubique manet, ejusque exercitus omnis,
Quod eadem ipsa hora adventus tunc numinis alti,
Qua rapitur Christi martyr de sede priore,
Perspicue in sacra multis innotuit aula.
   Praesulis interea insistit veneranda vetustas
Haistolfi precibus, Christi solamina poscens,
[Col. 0413A] Ut opus incoeptum divino munere sacrum
Cum sociis sacro possit concludere fine.
   At post haec propius Christi tutamine fretus
Idem praesul iens, tolli venerabile corpus
Instruxit: levat ipse prior, hunc voce valenter
Hymnum magnifico laudis nidore refertum
Gignentis, Genitique simul, ac Spiritus almi.
   Te ergo Deum laudamus, te Dominumque fate[mur,
Te genitorem perpetuum terra veneratur.
Cuncta tibi angelicus astans mirabilis ordo,
Namque poli cunctaeque potestates venerandae,
Cherubin quoque Seraphin pariterque verenter
Jure tibi soli incessanti voce reclamant:
Sanctus, sanctus, sanctus enim Dominus Deus unus
[Col. 0413B] Sabaoth: coeli magna tellusque replentur
Dona [Leg., Doxa] perpetuae majestatis: quoque [temet
Coetus apostolicus pollens, atque inclytus ordo,
Teque prophetarum numerus laudabilis, aeque
Te nitidus testum laudat exercitus ardens.
Ecclesia te sacra canit diffusa per orbem,
Majestatis enim Patrem immensae venerandum,
Atque tuum proprio verum de pectore Natum,
Sanctum nam Paracletum aequali numine flatum.
Tu doxae rex ac lucis, lux ardua Christus.
Tu genitoris es aeternus sine tempore natus.
Tu hominem suscepisti mundum ad liberandum,
Virginis atque uterum non horruit alta potestas.
Devicto mortis stimulo tu victor ubique
[Col. 0413C] Fidis, nam miserans reserasti regna polorum.
Tu Patris in dextra regnas virtute perenni,
Desuper adveniens certus namque arbiter orbis.
Te petimus proni, proprios defende colonos,
Mundi quos proprio redemisti sanguine Soter.
Salvum fac populum hostis de fauce reductum.
Atque tuam dignare, Deus, benedicere sortem.
Auxilioque tuo rege sublimato per aevum, et
Omni quippe die temet benedicimus alte.
Laudamusque tuum cuncta per saecula nomen.
Hacce die nos, Christe potens, dignare tueri;
Neu nos commaculent spurcae contagia vitae.
O nostri miserere, Deus, nostri miserere,
Sitque tua circa nosmet miseratio larga,
Corde quidem fixo veluti confidimus in te.
[Col. 0413D] In te, summe Deus, spero, non turber in aevum.
Hunc hymnum subito trepidus suscepit ab ore
Pontificis forte simul ecclesiasticus ordo,
Altithrono cantans alto modulamine laudem.
   Nam feretrum loculi, sacra quo martyris almi
Membra inclusa jacent, in prima fonte gerentes
Ambo graves, amboque senes, Haistolfus et Eigil:
Scilicet a tergo pariter monachusque sacerdos
Ercanberctus Baugolfi germanus, et abbas
Theolgarius: Bruunwarque [a 1Kb] , simul Rabanus et ipse
Presbyter et monachus, multorum jure magister.
[Col. 0414A] Ibant aequati numero, Christumque canebant.
Cumque quibus admista pars hinc atque inde piorum
Presbyterum, turbaque premens cum lumine circum,
Vi multa loculum gaudet contingere dextra.
   Regia quippe via pannis candentibus apte,
Regis perpetui magnum quae ducit ad altar,
Strata fuit illuc idem, quos ipse sacerdos
Ercanberctus ovans Christi devotus amore
Martyris exhibuit, ostro peplumque rigentem
Insuper accumulans auxit per seque, suosque.
   His ita perceptis gressum porrexit ad aram
Pontificalis apex, magno comitatus honore,
In parte occidua Romano more peractam.
Elevat interea populari voce repente
Advena plebs Kyrie eleison; fit clamor ad astra.
[Col. 0414B] Christicolis ardent penitus fervore recenti
Numinis infusi. Verum, mirabile dictu,
Tu scis non solito laudis vox omnibus aequa
Efficitur, lacrymas profundunt gaudia mentis:
Laetitiae lacrymae, et cantus miscentur in unum.
Hinc aliud cecinit simili moderamine carmen
Sors Domini, magna laudis dulcedine plenum
Gignentis Genitique simul ac Spiritus almi
      In celsis Domino gloria magno
      Voti sitque boni terrigenis pax:
      Laudamus quoque te, et sanctificamus
      Propter magnificum et decus altum.
Haec tam quippe diu celsae jubilatio vocis
Personuit, donec saxoso membra sepulcro
Includunt, clausaque dehinc pausanda relinquunt:
[Col. 0414C] Hoc namque occiduae martyr tumulatus honore,
Altithroni regis compta jacet altus in ara,
Absida quam super exstructa namque imminet ingens:
Quamque egomet, quondam hac Christi nutritus in [aula,
Presbyter et monachus Bruun vilisque magister,
Depinxi ingenio tenui, parvaque Minerva
Formans expressi varios ferrugine vultus.



CAP. XVIII. Supplicatio pictoris et poetae.


   Cujus quemque rogo meminisse legentem
Hoc opus, orando Dominum pietatis amore
Ut scelerum veniam fidens mereatur ab illo,
Qui non vult quemquam peccati morte perire:
Sed magis ut rediens vivat virtutibus almis.
[Col. 0414D] His quoque patratis summae celebratio missae
Laudibus intonuit dignis: qua rite peracta
Lassi cum sociis, multa crepitante caterva,
Haistolf atque Eigil ducti sub tecta recurrunt
Moenibus en altis praesul convivia laetus
Pastor et ipse simul: utrorumque inde minores
Mox adeunt, Patris celeres tum forte ministri
Dona ferunt Cereris multo sudore canistris.
Quaesita ast alii vario nidore respersas
Instant ferre dapes; alii namque inclyta vitro
Ordine composito miscebant pocula Bacchi.
[Col. 0415A] Nec minus intererat epulis simul alma paternis
Lectio: namque cibus fortis solidusque virorum,
Intentos satians superi pinguedine verbi.



CAP. XIX. De crastina dedicatione et reliqua.


   Crastina cumque dies fuscas dimoverat alas
Noctis, et umbrifera nebula concederat arvis,
Evolat hospitio solis jam luce retecta,
Cum sociis jussus Humberet chorepiscopus antra ad
Ecclesiae sacranda duo, quae luce reliquit
Hesterna praesul. Primum quod spectat Eoum,
Pontificis vice, rigido conspectus in ostro,
Aggreditur speleum saltim: quo nempe sacrato
Uno cum titulo, simili mox ordine sacrat
Solis ad occasum spectans, quod respicit antrum.
Excipiuntur enim infecta hinc altaria bina.
[Col. 0415B] Unum qua Martyr media testudine templi
Ante fuit, aliud qua Styrmi corpore quiescit
Ac digna Liobgid pausans Bonifacio [Forte, Bonifacia] [neptis,
Sola jacet busto mulierum sorte sepulta.
Quae rediens uno Jacobi simul atque Philippi
Cum titulo praesul venturo dedicat anno.
   Ut liceat dictis summam comprendere paucis,
Hanc aulam Haistolf praesul Moguntia censis
Ecclesiae Christi primaevis miles ab annis,
Cum magno studio ac magno pietatis amore,
Insuper et magno sanctorum sacrat honore,
Ordine praedicto complens promissa petenti.



CAP. XX. Commemoratio Rabani magistri et operis ejus.


   [Col. 0415C] Hujus nempe diem numerumque ac tempus et [annum,
Officia pariter, sanctorum et nomina partim,
Quem supra tetigi, Rabanus jure magister
Versibus obtitulat, partim sermone retexit.
Panso equidem cujus nunc hic ordine dicta
Florigera huic operi dignum infigenda putavi:
Quatenus in libro hoc memori narranda relatu
Illaesa intactaque simul serventur in aevum.
   Haec tibi, frater mi coram solemnia praesens
Ut vidi, ut sensi, ut super haec addiscere quivi,
Versibus exposui: jam nunc hic limite facto,
Quae superaddita sunt, alii scribenda relinquo [a 1Kb] .



CAP. XXI. De aedificatione basilicae rotundae, et designatione ejusdem structurae.


   [Col. 0415D] Haec ubi facta at sunt, instat prudenter ubique
Sedulus addiscens communis gaudia vitae
Eigil, subjectis sacro connexus amore,
Fratrum consilio, parvam qua corpora fratrum
Hinc defuncta jacent devote namque rotundam
Condidit ecclesiam, latitans qua pervia crypta
Sub tellure latet, una quae rite columna
Incipit, ac supra octonis subrecta columnis,
Praepulchre in summo lapide concluditur uno.
Hoc opus hoc etenim divino munere docti
Pastor, et ipse simul infantum doctor honestus
Cum sociis jaciunt alto sinuamine mentis,
[Col. 0416A] Nescio quid magni fingentes arte fecunda,
Quod tamen ipse reor, salva menteque fideque,
Istius Ecclesiae et Christi praeferre figuram.
   Templum quippe Dei sanctum est, quod Paulus [aperte
Christicolas esse Christi vas personat ipse.
Cujus tecturae princeps et conditor astat
Arbiter ipse Deus, fundamentumque, columna
Inconcussa manens semper virtute perenni.
Qua fidei merito nunc hic plebs advena Christo
Subrigitur, templumque Deo conglescit [b 1Kb] in almum
Quod vero in summo lapide concluditur uno,
Edocet ipse monens, intenta mente rogandum
Egregius doctor, ut qui virtute potenti in
Nobis coepit opus placitum, dignetur in altum
[Col. 0416B] Perficere Jesu, donec manifesta micando,
Ac famosa dies Christi procedat in orbem.
Octonae interius stantes hincque inde columnae,
Totque beatitudinibus aptantur, ut apte
Quique quater bina haec complentes dicta Tonantis,
In hac aede Dei fulcra mereantur haberi.
Circulus ecclesiae qui nullo fine rotundus
Clauditur, interius complectens commoda vitae,
Spem quoque vitae perpetuae regnumque perenne, ac
Praemia mansura post hanc signare videtur,
Vitam quis justi merito vittantur in aevum.



CAP. XXII. De ejusdem ecclesia dedicatione, quam caemeterium vocant, etc.


   Hoc igitur templum Domino quod condidit almo
Impiger ille senex, metropolitanus ab urbe
[Col. 0416C] Digrediens Haistolff, Turingea rura petendo,
Tempore disposito cum ternis dedicat aris.
Cujus et ipse simul infantum doctor opimus,
Quem saepe posui, digne, docteque, pieque
Officii numerum, tempus, annumque diemque
Cum sanctum reliquis varia complectitur arte.



CAP. XXIII. De claustri structura, et infirmitate abbatis.


   Ast opus ecce novum senio depressus acerbo
Exorsus, tandem subito fit mentio claustri.
Consilium subeunt quidam, dant more prioris
Constitui. Ast alii depromunt more Romano
Solis ad occasum satius, ubi martyr opimus
Pone jacet. Huic consilio cessere priores,
Atque huic suppliciter consensit caetera pubes.
   [Col. 0416D] Quidnam plura loquar? Statim mensura laboris
Tenditur, effossoque solo fundamina ponunt.
Fervet opus, animosque simul viresque ministrat.
Cunctis par cura, atque operis concepta voluntas.
Quod tamen infectum post se compleverat alter.
   Protinus interea magni discrimine morbi
Corripitur, cessitque cito violentia lassis
Artubus. Increpuit mussans concordia fratrum
Cum gemitu Patris inviso perterrita morbo.
Et tamen ille sibi collectis viribus ipse
Corporis hospitium tenui virtute dehiscens,
Primus namque aperit, propriis manibusque reclusit



CAP. XXIV. De obitu et sepultura, et epitaphio ipsius.
[Col. 0417A]

   Hinc magis atque magis fervet, mortemque mi[natur
Effera vis morbi, tandemque urgente dolore
Ductus ad extrema est, sistitque in limine lethum.
Quem circum glomerati omnes, hinc cominus atque [hinc
Namque senes juvenesque astant: prex alma refertur
In commune Deo chari pro flamine Patris.
Tum fratrum precibus saltim commenditus [a 1Kb] , ac sic
In lectum moriens lassos protenderat artus,
Undantemque animam superas proflabat ad auras.
   Hoc obitu concussi animo, altusque per omnes
It gemitus, queritantur hic genitoris amissa
[Col. 0417B] Gaudia. Sed hujus gerere quod [quid] namque [potes vir,
Cum sua cuique dies atque irreparabile tempus
Certum jure manet. Solita sic lege priorum
Hic obiit, aliisque loca haec tutanda reliquit.
Exin more Patrum fratres mox quippe cadaver
Exanimum templi orantes sub tecta ferebant.
Inde interque manus sibimet, quem fecerat ipse,
Poscentes requiem, tumuli sub domate condunt.
Cujus epitaphium celebri cum dogmate jam tunc
Versibus expressit noster Rabanus ovando
Et Pater et pastor, meritis et dogmate celsus.



Commemoratio chari Patris et pastoris.


   Cernis quam nihil est, cernis, mi frater amate,
Saecli fluctivagi vana et peritura potestas.
En jacet obtectus tumulo, quem plurima quondam
[Col. 0417C] Turba senum juvenumque simul stipata tegebat.
Sed licet ad praesens careat affectibus istis,
In fratrum precibus semper laetatur honestis.
Haec nam conditio misera, diraque sub aura
Condita fama [Forte, fata] manent cunctis mortalibus [aegris.
Hanc legem jure primi meruere parentes,
Unius ob culpam hanc reges proceresque potentes,
Dives, inops; dominus, servus; contractus, egenus;
[Col. 0418A] Insons, sonsque capit; nec habent discrimina finem.
Lethifera haec rapidus usque dum fortis et ardens
Ultimus ille dies nebulae clangoris et irae
In commune rapit totum sub tartara mundum.
   At Pater hic genitale solum, patriamque parentes
Infans postposuit, Buchonica rura petivit.
Justitiae gradibus paulatim providus, hicce
In hac aede locum divino munere celsum
Promeruit; nulli veterum pietate secundus.
Hunc ita nutribat geminis discretio mammis
Mater virtutum, summo sit gratia Christo,
Ut nec sponte suos unquam terrore videntes
Praeciperet, nec ab his unquam conterritus iret.
Auribus admitti sprevit prudentia Patris
Frivola vaniloquum: nec huic insomnis et atra
[Col. 0418B] Suspicio, incautos torquet quae maxime quosque,
Praevaluit. Sed nec facile commotus in ira,
Dira et flammivoma mentis incendia prompsit.
Hic acies geminas flectens divertit et aufert,
Hostis pestiferi prorsus neu vana viderent.
Poenituit alte, si quem conspexit inertem
Vela dare, nimiumque fugam, tetrumque timorem
Ipse sui blando saepe compescuit ore.
Hinc etiam sopita fuit hincque inde maligna
Infausta genitrice sata discordia proles.
Nec poterat exhinc fratrum concordia rumpi.
Hujus strenuitas Fuldensis coenobii res
Non tulit in partes rapere, nec torva potentum
Lumina, nec procerum tumidos horrebat honores.
Noxia quaeque vetans, vetuit sed maxime fures,
[Col. 0418C] Insequitur pansaque mala, constanter agendo.
Cacopragmones [b 1Kb] hic rite procul expulit a se.
Hic decus, hic nostrae fautor et gloria vitae
Exstitit, hic operis nostri nostrique laboris
In hac aede Dei salubri cum dogmate Noe.
   Hujus te meminisse, rogo, cunctosque legentes,
Hoc opus, ut Domini magna et miseratio larga
Hunc in perpetua requie conservet in aevum.




[Col. 0417]
APPENDIX In qua refertur Eigilis epitaphium duplex, et libellus supplex a monachis Fuldensibus Carolo Magno porrectus.

[Col. 0417D] 1. Hoc loco referre juvat Eigilis abbatis epitaphium duplex, unum a Rabano, alterum ab ipso Eigile compositum. Candidus utrumque exscripsit, et Rabanicum quidem cum hoc titulo:


Epitaphium EIGILI abbati ab Rabano dictatum.

Ingrediens, lector, perparvi domatis antrum,
   Cerne legens titulum, nosceque fata viri.
Abbas iste fuit famosi nominis Eigil,
   Qui jacet in tumulo, sed super astra manet
Hoc quoque coenobium rexit feliciter ipse,
   Multaque facta bona rite peregit ovans,
[Col. 0418D] Martyris ergo sacra cum praesule transtulit ossa,
   Ac binas pariter has dicat ecclesias.
Post haec alta petit, animamque ad sidera misit,
   Corporis infirmi membra locavit et hic.
Huic quoque Rabanus, vilis successor, amando
   Conscripsi hunc titulum. Christus utrosque juvet.
   Alterum condidit Eigil ipso ad modum epitaphii
Damasi papae, quod itidem retulit Candidus, prout
sequitur.


Versus quos ipse abbas Eigil dictaverat sibi.

Abbas hic Eigil tumulatus sorte quiesco,
   [Col. 0419A] Qui dudum multis notus in orbe fui.
Hicque mea parvo clauduntur membra sepulcro,
   Quod vivens ipse construere studui.
Hic Dominum exspecto, qui solvet vincula lethi:
   Cum veniet, credo, surgere me faciet.

2. Addam etiam libellum supplicem, quem fervente Ratgarii schismate Fuldenses monachi obtulerunt Carolo Magno. Quod egregium antiquitatis monumentum illustrandis tum Eigilis abbatis, tum monastici ordinis rebus non parum conducit. Exstat in lib. II Antiquitatum Fuldensium cap. 15 modo subjecto.


Supplex libellus monachorum Fuldensium Carolo imperatori porrectus.


Haec quoque coenobium totum Fuldense rogavit
   Augustum Carolum jura novare sibi.
Quae cuncta honesta censebat Caesar opimus,
   Et votum precibus jussit inesse piis.

[Col. 0419B] In primis petimus pietatem tuam, clementissime imperator, quod liceat nobis orationum, psalmodiae et vigiliarum modum tenere, quem patres nostri habuerunt pro amicis nostris viventibus atque defunctis, id est quotidianam precem pro te, domine Auguste, et pro liberis tuis, et pro omni populo Christiano. Quam mane quando in unum convenimus, et capitulum de Regula coram fratribus legebatur, exsurgentes post lectionem, ter versum, Deus, in adjutorium meum intende, adjuncta Gloria Patri, cantantes flexis genibus psal. L cecinimus, simul cum versibus et collecta. In secunda quaque feria uniuscujusque septimanae, orationem pro omnibus eleemosynas nobis tribuentibus, id est eumdem psalmum L, quem tota congregatio, juxta corpus beati martyris simul prostrata, cantavit, cum oratione Dominica, et versibus. Pro defunctis ergo fratribus nostris commemorationem illam, quam quotidie bis habuimus, id est post matutinam celebrationem et vespertinam, quae est antiphona videlicet [Col. 0419C] Requiem aeternam, et prima pars psalmi, Te decet hymnus Deus, versus et collecta. In Kalendis vero omnium mensium, unam vigiliam et L psalmos. Pro Sturmi quoque abbate et fundatoribus monasterii istius, in anniversaria obitus die, unam vigiliam et unum psalterium, per singulos annos.

II. Quod presbyteris concedatur missas saepius celebrare, et quod spatia eis ad hoc dentur, sicut a majoribus nostris dabantur. Quodque illi ad sacrum ordinem eligantur, qui eruditi sint verbo, et sancta conversatione probati; et nec fures, nec scelerati, et qui sacerdotii juris penitus ignari sunt.

III. Ut sanctorum honor et festivitas non detestetur, sed in vigiliis et missis eorum digna commemoratio fiat; et quod in his festivitatibus, quibus major veneratio convenit, fratribus ab opere ad lectiones et psalmodiam vacare liceat, sicut apud majores nostros licitum est: id est in festivitate sanctae Mariae, et duo lecim apostolorum, sancti Stephani et [Col. 0419D] sancti Laurentii, et caeterorum, quorum memoriae apud ecclesias Germaniae celebres fiunt: nec non et eorum, quorum corpora in his regionibus habentur.

IV. Quod communicationem fracti panis ante cibum quotidie sumere non respuatur, secundum exempla praecedentium Patrum.

V. Quod infirmorum major cura sit et miseratio, senum videlicet et debilium; neque penuria victus affligantur, neque vestitus paupertate conterantur; et nec ineptiis aliquibus vexentur, ita ut nec bacalum eis pro sustentatione ferre liceat, nec ad inclinatorium, quod nos formulam dicimus, morando haerere: quia caecus et claudus non possunt sine sustentatione baculi bene incedere; nec decrepitus sine formula genua flectere. Hoc rogamus, ut tales propter fastidium de monasterio non ejiciantur, ne forte in cellis sub laicis constituti, sine confessione et necessario vitae viatico moriantur.

VI. Quod omnibus ad monasterium vitae hujus [Col. 0420A] amore venientibus pietas congrua impendatur; et nec infirmi, neque seniores, neque delicati duritia aufugentur: sed omnes cum misericordia suscipiantur; et solatium quod petierint honeste infirmitati eorum impertiatur.

VII. Quod nullus ante probationem suscipiatur, neque corpori monasterii societur; ne forte aliquis magis propter commoda terrena, quam propter aeternae vitae amorem se monasterio sociare voluerit; et receptus, inhonesto suo more conturbet fratres.

VIII. Ut nullus propter pecuniam vel possessionem terrenam, fictis suasionibus seductus, et blanditiis deceptus, postquam in monasterium susceptus fuerit, et non habens quod sibi promittebat, tristitia et poenitentia saeculi pereat; sed veritas unicuique ore proferatur et opere impleatur.

IX. Quod nullus vi monachus fieri cogatur, nec ad clerum tondeatur, sive liber sit, sive servus: quia tales in monasterium suscepti, auctores sunt [Col. 0420B] scelerum et exsecutores vitiorum.

X. Quod victum et vestitum, sicut majores nostri nobis constituerunt, habere liceat: quia primus abbas noster Sturmis in monasterio sancti Benedicti per annum conversans, huc postea rediens, secundum electionem sancti Bonifacii habitum eorum et victum dijudicantis nobis istum constituit, cujus rei plures adhuc testes supersunt.

XI. Quod commune magisterium a decanis et praeposito omnibus fratribus fiat; quia hae divisiones quae modo factae sunt, occasiones sunt scandalorum, dissensionum et contradictionum. Credimus enim propter pacis charitatisque custodiam expedire, secundum priorem constitutionem communiter fratribus decanos omnes constitui, ut communis cura cautelam praebeat, et dilectionem impendat.

XII. Ut aedificia immensa atque superflua, et caetera inutilia opera omittantur, quibus fratres ultra modum fatigantur, et familiae foris dispereunt; sed omnia juxta mensuram et discretionem fiant. Fratribus [Col. 0420C] quoque secundum Regulam, certis horis vacare lectioni liceat, et item certis operari.

XIII. Quod peregrinorum susceptio et lavatio in eis pedum non negligatur, sed secundum Regulam, et secundum priorum nostrorum consuetudinem, quandocunque venerint, misericorditer suscipiantur, et ab omnibus fratribus lavatio pedum eis exhibeatur.

XIV. Quod hospitalitas antiqua non obliviscatur, sed omnibus hospitibus congruns honor et omnis humanitas exhibeatur. Quando autem plures simul advenerint, ut in missa sancti Bonifacii, consolatione undique facta, ab his qui cellas provident, omnibus refectio praebeatur.

XV. Ut privata negotia, et saecularia beneficia, et divisio possessionum atque agrorum, in ipso monasterii loco non fiant: quia inde exoriuntur jurgia, contentiones, aemulationes, irae, rixae, inimicitiae, dissensiones, invidiae, furtivae comessationes et ebrietates, [Col. 0420D] et pene omnia mala, et saluti nostrae contraria. Sed omnes agri atque cellae in communi omnium fratrum fiant, et omnes homines qui in eodem monasterii loco habitant, ab uno vestiario vestitum accipiant, prout praepositus sive cellarius dispensaverint; nec mercimonia aliqua ab aliquibus ibi ventilentur, sed sint omnia omnibus communia.

XVI. Ut ipsa monasterii ministeria per fratres ordinentur, id est pistrinum, hortus, braciarium, coquina, agricultura, et caetera ministeria, sicut apud decessores nostros fuerunt; quia devotius et dignius per fratres omne exercebitur officium, quam per laicum aut servum malevolum.

XVII. Quod malitiosae et furiosae mentis homines, et ad cuncta flagitia perpetranda promptissimi, non colligantur intra monasterium, sicut factum est de illo homicida clerico qui monachum interfecit, qui contra omnium fratrum voluntatem et consensum, locatus est in monasterio: quia timemus. ne forte [Col. 0421A] cognati ipsius monachi diabolica suasione in ultionem ejus inflammentur, et homicidium augeatur. Quodque ipsi, qui propte scelera sua et improbitates inter saeculares esse non poterant, in vicina monasterii loca gragatim non collocentur: quia furto monasteria depraedant, et proxima quaeque loca latrociniis infestant.

XVIII. Quod ipse abbas corrigatur, ne institutis sancti Bonifacii detrahat, dicens quod decreta ejus synodus damnaverit; et quod majores et caetera monasteria non reprehendat, quasi regulariter non vivant.

XIX. Ut Crucis gloriatio in singulis diebus Dominicis fiat ante missam, fratribus omnibus circa vicina quaeque loca monasterii Crucem sequentibus, hymnos et antiphonas cantantibus, sicut apud majores nostros usus erat, in diebus Dominicis, Passionis et Resurrectionis Domini gloriam celebrari. Et quod in diebus jejuniorum ab episcopo decretis Crucem [Col. 0421B] portare et Litanias facere liceat.

XX. Hoc igitur, quod maxime nobis necessarium esse judicavimus, prae omnibus optabamus, id est unitatem et concordiam cum abbate nostro habere, [Col. 0422A] sicut cum anterioribus nostris abbatibus habuimus; et misericordiam et familiaritatem, pietatem et modestiam in illo sentire; et ut esset benignus infirmis, propitius delinquentibus, affabilis fratribus, moestorum consolator, laborantium adjutor, benevolorum auxiliator, bene certantium hortator, lassorum refocillator, cedentium sustentator, cadentium restaurator; omnes fratres amaret, nullam odiret, et nullum zeli vel livoris dolo persequeretur; fieretque non turbulentus vultu, non anxius animo, non nimius in judicio, non obstinatus in consilio, sed hilaris facie, laetus mente, discretus in opere, consentiens in utilitate; et quando aliquis de fratribus praeoccupatus fuerit in aliquo delicto, non statim tyrannica vindicta illum excruciaret, sed misericordi disciplina corrigere festinaret, conversumque clementer susciperet, nec prava suspicione denuo illum fatigaret, neque perpetuo odio exterminaret.

His et talibus, domine imperator, apud priores [Col. 0422B] nostros abbates usi sumus; et de hoc istum abbatem saepissime rogavimus, sed usque in praesentem diem impetrare non potuimus.


[Col. 0421]
VITA SANCTI STURMII ABBATIS FULDENSIS PRIMI AUCTORE SANCTO EIGILE FULDENSI ABBATE QUARTO.




[Col. 0421C]
MABILLONII MONITUM.

[Col. 0421C] 1. Quantae auctoritatis esse debeat liber de Vita sancti Sturmii, quem antiqui Sturmin, recentiores quidam Sturmionem appellant, nemini dubium esse poterit, qui auctoris gravitatem, pietatem aetatemque perspexerit. Quippe Eigil Fuldensis abbas quartus, ab anno 818 ad 822, vir pius ac sanctus, litteris mandavit gesta praecipua praeceptoris sui, »in cujus discipulatu,« ut ipse in Prologo suo affirmat, »plus quam viginti annos conversatus fuerat,« cui et morienti adfuit. Quin etiam opus suum censurae Fuldensium monachorum subjecit non semel. »Nam lectionem libri illius, quem de vita supradicti Abbatis et origine monasterii Fuldensis, Christi gratia largiente composuit, fratribus ad mensam recitari praecipit,« teste Candido monacho in ipsius Eigilis Actis; »quatenus hi eadem mirabilia divinae operationis audientes, gratias divinae majestati referrent, et om is jucunditas ipsius festivitatis in ejus laude personaret.«

2. Ubi nomine festivitatis intellige anniversariam [Col. 0421D] pro Sturmio commemorationem, quam Eigil abhas instituit. Sic enim Candidus rem narrat: »Sturmi primus abbas et fundator monasterii Fuldae, quem sanctus Bonifacius praeceptor ejus eremitam suum vocitare solebat, morbo atque senectute lassatus coepit infirmari; qui etiam non post multo temporum intervallo senex et plenus dierum in pace migravit de luce temporali ad lucem, ut credimus, sine fine durantem. Simili consilio atque devotione idem Eigil, bonae voluntatis vir, anniversarium Sturmis primi abbatis fundatoris monasterii Fuldae memoriam, et omnium fratrum nostrorum de hac luce defunctorum, in natale sancti Ignatii martyris Christi« [Col. 0422C] (XVI Kalend. Januarii, quo Sturmius decesserat) »propter intercessionem tanti Patroni, in missarum celebratione, psalmodiis et oratione sancta celebrare sancivit. Hujus rei siquidem constitutio dum cunctae congregationi perlecta esset, ac deinde si placeret interrogatum fuisset, respondebatur ab omnibus: Placet. Sed ne cui fortasse haec celebratio superstitiosa et cassa esse videatur, legat Collationes sanctorum Patrum, et ibi reperiet hujus festivitatis exemplum.« Nimirum in Collationis XIX cap. 1; qua de re in Praefatione egimus. Ex his intelligitur, illas annuas preces pro Sturmii aliorumque fratrum salute fuisse institutas; nam serius in sanctorum numerum relatus, nec festivam celebritatem, nec locum in antiquis martyrologiis, ne quidem Rabani Mauri, habuit, donec anno 1139 Innocentius papa II in concilio Lateranensi solemnes ipsi honores approbata sanctitate decrevit litteris Chuonrado abbati Fuldensi scriptis.

[Col. 0422D] 3. Sancti Sturmii mentionem fieri in Bonifaciana epistola 17 putant Browerus et alii, ubi defuncto Wigberto abbate Fritislariensi Bonifacius ejusdem coenobii ministeria ita disponit, ut Stirme in coquina sit. Et quidem sanctus Sturmius vitae monasticae rudimenta Fritislariae hausit. At anno 747, quo sanctum Wigbertum abbatem decessisse probavimus, jam abbas Fuldensi monasterio praeerat Sturmius, ut patet tum ex ipsius Actis, tum ex quadam Bonifacii charta de finibus et terminis Fuldensis monasterii scripta, apud Browerum in Antiq. Fuld. lib. I, cap. 4, cui Sturmi abbas subscribit anno Dominicae incarnationis 747, mense Martio, ut proinde alius [Col. 0423A] ab ipso fuerit Stirme monachus Fritislariensis, quem Bonifacius coquinae praetici mandavit.

4. Explicari oratione non potest, quid laudis mereatur sanctus Sturmius, qui coenobium Fuldense tam religiose instituit rexitque. Ea enim erat monasterii disciplina, ut teste Bonifacio Sturmii adjutore in litteris ad Zachariam papam, in eo degerent »monachi sub regula sancti Patris Benedicti viventes, viri strictae observantiae, absque carne et vino et servis, proprio manuum suarum labore contenti.« Quod institutum Pippinus rex paulo post temperasse dicitur infra num. 13. Addit Rudolfus monachus in Vita sanctae Liobae superius relata laudabilem istius coenobii morem: »quia loco illi ex quo a monachis habitari coeptus est, femineus negabatur ingressus. Tantum autem huic Liobae concessus erat, quia sanctus Bonifacius martyr senioribus eam commendarat, corpusque ejus ibi sepeliendum decreverat. Quod caput inde majores tam sancte coluere,« inquit Browerus in lib. I Antiq. Fuld., cap. 8, »ut [Col. 0423B] privilegiis a Martino papa, saeculo IX, abbati Hadamaro; et a Silvestro saeculi X aetate Erkembaldo; et a Joanne, Richardo subinde, aliisque ab aliis pontificibus postea concessis, et nominatim insertum sit, et religiose a posteris observatum.« Id quod probat tum de Lotharii regis uxore, cui die sancto Pentecostes sacris interesse in primario monasterii templo non licuit: tum etiam de conjuge Friderici imperatoris, »cui, quia regina in comitatu ejus erat, urbem Fuldam intrare non licuit.« Porro advertit Browerus, emollita semel illa disciplina per Bonifacium papam IX rogatu Joannis Merlavii abbatis, »anno 898 templum Fuldense fulmine de coelo tactum septimo die Junii conflagrasse; id quod in poenam violatae disciplinae accidisse, posteri crediderunt.«

5. Omnino vero laudabile institutum in eodem monasterio viguit scholarum scilicet erectio a Sturmio lacta in gratiam juventutis: ex quibus tot clarissima [Col. 0423C] lumina prodierunt, ut ex hoc capite repetendum sit praecipuum avitae Fuldensium gloriae ornamentum. Scholae vero jam inde a Sturmii aetate non obscurae clarum in Eigilis abbatis Vita exemplum profert Browerus; nam Candidus »scholam ait fuisse congregationi, ubi lex divina jugi exercitatione disceretur et doceretur,« nimirum ex S. P. Benedicti instituto, cujus aemulatione Bonifacius in Fritislariensi aliisque monasteriis ab se constructis magistros infantium, ut ipse in epistola 17 loquitur, instituit. Porro ex Fuldensi academia, docente aliquandiu istic Alcuino, prodiere Haimo, Usuardus, non tamen Martyrologii auctor, Freculfus, Rabanus, Liutbertus, Walafridus Strabus, Servatus Lupus, Rudolfus, Aserchus et Ruodbertus, Modestus et Candidus, Gerungus, Meginfridus, aliique innumeri: imo ipsa quanta fuit Hirsaugiensis academia apud Nemetas, cui Liutbertus Albini Rabanique discipulis initia dedit, Gerungus incrementa. Legendus Christophorus [Col. 0423D] Browerus in luculento opere de Antiquitat. Fuld., cap. 9 et seqq., ubi diserte ac erudite tractat hoc argumentum: quod etiam in Praefatione nostra hic agitavimus.

6. Verum nihil aeque Fuldense monasterium commendat [Col. 0424A] et illustrat quam pietas ac sanctitas hominum qui istic floruerunt; ut interim taceamus viros dignitate illustres ad infulas exinde raptos, quorum e numero pontifices novem Magundia siqi vindicavit. Ibi pie ac sancte vixerunt Sturmius caeterorum dux et an tesignanus saeculo VIII, Eigil et Rabanus Maurus saeculo IX, Bardo, cognomento Chrysostomus, uterque Maguntinus archiepiscopus saeculo XI.

7. Perstat etiam nunc vigetque Fuldense monasterium, oppido ac ditione propria auctum, situm in Buchoniae pago olim Grapfeldt appellato, ad amnem Fuldam seu Wuldam, Franciae orientali ac Wederaviae contermino: cujus monasterii abbas, Augustae archicancellarius, abbatum Germaniae primas, spiritalem in subditos jurisdictionem exercet. Istic nuper honores cum Lutheri erroribus deposuit, vestemque monasticam assumpsit illustrissimus marchio Badensis, alios honores brevi accepturus, jam Fuldensis et Campidonensis abbatum coadjutor. Albericus in Chronico ex Willelmo Malmesburiensi et [Col. 0424B] Helinando monachis observat, Fuldensem abbatem habere istud »privilegium ex antiquo, ut in magnis festivitatibus sedeat ad dextram imperatoris.« Lege discidium hac de re apud Lambertum Scafnaburgensem ad annum 1063.

8. Complura coenobia Fuldensis abbatia sibi subjecta habuit, servatque etiamnunc nonnulla, quorum indicem exhibet Browerus in lib: II Antiq. Fuld., cap. 10. In eo tamen indice quaedam omisit, in his parthenona Milizensem, cujus attributio Fuldae ab Einhilde abbatissa facta legitur »anno 800, Caroli regis Francorum 31,« ut constat ex diplomate lib. II Traditionum Fuldensium, egregio sane optimae antiquitatis instrumento, quae traditio ordine 38 in lib. II reperitur. Erat haec Einhildis seu Emhildis abbatissa conditrix istius monasterii Milizensis, id quod patet ex traditione antecedente, in qua haec verba: »Ego Emhilt abbatissa, propriae haereditatis meae terram in diversis locis . . . concedo [Col. 0424C] pro animae meae remedio omnipotenti Salvatori nostro Deo, et sanctae Dei genitrici Mariae atque ancillis Dei quae in monasterio meo ad Milize die noctuque Domino Deo sub Regula sancti Benedicti deserviunt, et stabilitatem ibi habent promissam . . . cum monasterio supra posito. quae ego ipsa proprio labore construxi atque aedificavi, omnia ad integrum . . . sana mente sanoque consilio, ut supra dixi, dono, trado atque transfundo omnipotenti Salvatori nostro Deo et sanctae Dei genitrici Mariae et ancillis Dei quae in isto monasterio recte et regulariter secundum Regulam monachorum Deo fideliter sine ulla falsitate deserviunt . . . quam donationem ego nunc testibus coram astantibus trado Domino Deo et sanctae Mariae ad illas sanctae Mariae reliquias quae proprie meae sunt, quae ego ipsa conquisivi, et quae in ipsa capsa mea propria sunt et chrismale, ad quas ancillae Dei quae in hoc eodem monasterio Domino Deo deserviunt, votum primitus sanctitatis et monasticae [Col. 0424D] conversationis et religionis ordinem promiserunt, etc. Actum anno Inc. 783, Caroli regis Franc. 16,« cui diplomati sanctus Willibaldus Eistetensis episcopus subscripsit.




[Col. 0423D]
[VITA SANCTI STURMII.]



PROLOGUS AUCTORIS AD ANGILDRUTHAM.
[Col. 0423]

1. Assidue et amore divino accensam et sancto indesinenter studio repletam, o virgo Angildruth, semper agnovi. Idcirco petitionibus tuis parui. Poscebas enim ut initia et Vitam sancti ac venerabilis abbatis Sturmi tibi exponerem, ac primordia monasterii Sancti Salvatoris, quod ab eo fundatum atque constitutum est, quodque alio nomine appellatur Fulda, conscriberem; causas quoque ejusdem coenobii conjicerem, et sincere narrarem. Feci secundum parvitatem ingenii mei quod postulasti; et [Col. 0425A] quemadmodum a viris satis fidelibus, imo vasis [a 1Kb] Christi, illius viri principia et conversationem, et fundamina praedicti monasterii agnovi, huic ut potui libello ingessi: nec non et earum rerum diversitates, quas istius saeculi cursus indesinenter patitur, sicut ipsorum relatu vel meo obtutu expertus sum, similiter inserui. Nam et ego Eigil in discipulatu illius plus quam viginti annos conversatus eram, et sub ipsius coenobii disciplina ab infantia [Col. 0426A] usque in hanc aetatem nutritus et eruditus sum. Quapropter nonnulla eorum quae scripsi, vidisse me testatus sum. En habes quod poscebas putativum nomini tuo dicatum, tibique tuendum derelictum. Tu invidorum maledictis responde; tu me magis benevolum quam praesumptuosum defende; tu me apud Christum verum sponsum tuum sanctis orationibus tuis sustenta.



INCIPIT VITA.
[Col. 0425]

[Col. 0425B] 2. Tempore quodam sanctus ac venerandus archiepiscopus Bonifacius Noricam [a 1Kb] regionem ingressus, cum sacerdotes et universos Ecclesiae ordines ad catholicam imbueret fidem, cunctosque ibidem haereticorum errores ab Ecclesiis repelleret; Christi populos quoque gentis illius, licet essent Christiani, ab antiquis tamen paganorum contagiis et perversis dogmatibus, veracibus Christi doctrinis cohiberet; coeperunt ei certatim nobiles viri in servitium Domini nutriendas suas offerre subules: tunc etiam puer Sturmi precatu parentum ab eo susceptus; qui Norica provincia exortus, nobilibus et Christianis parentibus generatus et nutritus fuit. Qui carnali quidem relicta cognatione nostrae redemptionis secutus [adde consilium], peregrinationis viam cum [Col. 0425C] episcopo pariter a quo erat susceptus, flente universa parentela, gratanter arripuit. Cumque pluribus provinciis peragratis ad Friteslar Hessionum in regionem sancti viri coenobium tandem pervenissent, nobilem puerum suo cuidam presbytero, nomine Wigberto [b 1Kb] , sanctus commendavit episcopus. Adhibita tunc omni diligentia presbyter sanctus puerum Sturmen ad Dei omnipotentis servitium instituere studuit. Psalmis tenaci memoriae traditis, lectionibusque quamplurimis perenni commemoratione firmatis, sacram coepit Christi puer Scripturam spirituali intelligere sensu: quatuor Evangeliorum Christi mysteria studiosissime curavit addiscere; Novum quoque ac Vetus Testamentum, in quantum sufficiebat, lectionis assiduitate in cordis sui thesaurum [Col. 0425D] recondere curavit. Erat quippe, ut scriptum est, meditatio ejus in lege Domini die ac nocte; [Col. 0426B] profundus in sensu, sagax in cogitatione, prudens in sermone; pulchro aspectu, gressu composito, honestis moribus, vita immaculata. Charitate, humilitate, mansuetudine, alacritate, omnium in se traxit amorem.

3. Post non longum temporis presbyter omnam voluntate, omniumque consensu servorum Dei ordinatus, coepit mystica dicta Christi circumquaque temporibus opportunis, populis instanter praedicare. Sacrae etiam virtutes per divina sancti Spiritus charismata fiebant ab eo plurimae. Quoties per sancta orationum studia in Dei nomine immundorum spirituum habitationem a peccatoribus Christianis expulit! Quoties per impositionem manus, per humilem orationem ab adversis valetudinibus sanavit aegrotos! [Col. 0426C] Quoties serpentinis infecta corda venenis, doctrina salutari subveniens, lethale virus quod pestifere latebat, medendo curavit! Discordes, pace rupta, ad concordiam charitatis redire ante solis occasum imperavit; patientiam, animi mansuetudinem, spiritus humilitatem, cordis longanimitatem; fidem, spem atque charitatem, omnes habere docuit.

4. Cumque pene tribus annis sic presbyteratus sui praedicando ac baptizando officium gereret in plebe, coelesti illi inspiratione cogitatio incidit in cor, ut arctiori se vita et eremi squalore constringeret. Hujus cogitationis jugem memoriam singulis momentis et horis gerebat in pectore, donec divina admonitione instructus, viro Dei Bonifacio archiepiscopo, quod animo occulte conceperat, spiritali magistro [Col. 0426D] revelavit. Quo comperto vir sanctus a Deo hanc inspirationem descendisse intellexit, gaudensque quod [Col. 0427A] Dominus illum per suam gratiam admonere dignatus est, tali studio devotissimus fautor gratanter exstitit. Adjunctis ergo ei duobus comitibus, omnibusque diligenter instructis, oratione facta et benedictione super eos data, Pergite, ait episcopus, in hanc solitudinem quae Bochonia nuncupatur, aptumque servis Dei ad inhabitandum exquirite locum. Potens est enim Deus parare servis suis locum in deserto. Perrexere itaque illi tres ad eremum: ingressique solitudinis agrestia loca, praeter coelum ac terram et ingentes arbores pene nihil cernentes, devote Christum poscebant ut pedes illorum in viam pacis dirigeret. Die tertio pervenerunt ad locum qui usque hodie Hersfelt [a 1Kb] dicitur. Visis exploratisque ibidem locis circumquaque positis, Christum sibi locum ad [Col. 0427B] inhabitandum benedici poposcerunt: atque in loco illo ubi nunc monasterium situm est, parva arborum corticibus tecta instruunt habitacula, manseruntque illic tempus non modicum, sacris jejuniis et vigiliis atque orationibus Deo servientes.

5. Post aliquantum vero temporis sancto studio repletus Sturmi, egressus de eremo ad sanctum archiepiscopum Bonifacium perrexit; eique et loci positionem, et terrae qualitatem, et aquae decursum, et fontes et valles, et omnia quae ad locum pertinebant, per ordinem exposuit. Quod vir sanctus Bonifacius archiepiscopus diligenter audiens et prudenter secum pertractans, eremitam suum [b 1Kb] omni charitatis affectu suscepit, secumque habitare aliquantisper imperavit. Post colloquium autem dulce quod habuit [Col. 0427C] cum magistro, et uberes sacrarum Scripturarum consolationes, episcopus taliter locutus est: Locum quidem quem repertum habetis, habitare vos propter viciniam barbaricae gentis pertimesco. Sunt enim, ut nosti, illic in proximo feroces Saxones. Quapropter vobis remotiorem et inferiorem in solitudine requirite habitationem, quam sine periculo vestri colere queatis. Tunc vir beatus Sturmi cognitis omnibus, quae ei fuerant a Beato imperata, sacris ejus doctrinis imbutus animoque confortatus, de inquisitione loci sollicitus, ad eremum alacriter perrexit. Qui cum ad suos pervenisset socios, in praedictis eos reperit habitaculis suum anxie praestolari adventum. Quos cum vidisset, ab episcopo verbis pacificis illos salutavit, eosque multum et de [Col. 0427D] adventu suo, et de episcopi narratione consolatus est. Cumque per ordinem eis verba sancti exposuisset episcopi, assumptis secum duobus fratribus, ascenderunt navem superiora petentes loca: per alveum Fuldae fluminis navigio pergere coeperunt, lustrantes ubique loca ad omnium torrentium vel fontium ora. Navim egressi, perambulantes circumquaque [Col. 0428A] et considerantes terram, montes, colles, superiora et inferiora explorantes, ubi Dominus servis suis in solitudine ad inhabitandum aptum demonstraret locum; tertio demum die ad locum pervenerunt ubi flumen quod dicitur Ludera intrat in Fuldam. Inde reversa nave, coeperunt ad propriam remeare cellam, nihil tale reperientes quod eorum placuisset obtutibus, praeter quod paulisper demorati sunt in loco qui dicitur Rohenbah, ubi eis visum fuerat posse servos Dei utcunque esse: non tamen per omnia aestimantes venerando episcopo placuisse. Qui cum per ejusdem fluminis alveum renavigarent, post non longum tempus ad sua paupercula pervenerunt habitacula: tum Christum ibi omni tempore deprecantes, ut eis desideratam ostenderet eremi habitationem, [Col. 0428B] ubi secundum praeceptum sancti Bonifacii episcopi possent jugiter Domino securi deservire. Sic in Domini servitute die noctuque jejuniis, vigiliis et orationibus perseverantes, Domini Dei sui memoriam non amittebant, dicentes in corde suo: Providebam Dominum in conspectu meo semper, quoniam a dextris est mihi, ne commovear (Psal. XV). Laus quoque Christi continua in ore pariter et corde ipsorum resonabat, implentes illud Psalmigraphi: Benedicam Dominum in omni tempore, semper laus ejus in ore meo (Psal. XXXIII).

6. Tunc sanctus episcopus Bonifacius, memor eremitae sui Sturmi, quodque de inquisitione loci habuisset peractum admirans, nuntium misit qui illum rogaret concite ad se venire. Quo dum propere [Col. 0428C] nuntius venisset, reperit eum in supra memoratis insistere habitaculis. Cui honorifice salutato, Venerandus, ait, Pater noster episcopus multum te videre desiderans, rogavit ut ad eum, si non graveris, venias: habet enim necesse multa tecum conferre. Auditis itaque ejus sermonibus vir studiosus Sturmi humile responsum reddidit, dicens: Christo Deo gratias ago quod meae parvitatis memor tantus pontifex ad me in hanc solitudinem suum nuntium destinare dignatus est. Vocatisque ad se fratribus praecepit advenienti nuntio charitatis officium impendere. Qui diligenter ejus praeceptum implentes, ei mensam posuerunt, cibos quos habuerunt offerentes. Quo refecto fratres ei abeundi licentiam poposcerunt. Tunc [Col. 0428D] vocato ad se vir Dei nuntio, gratias ei fatigationis suae referens, dixit: Sanctum Bonifacium pontificem a nobis servis suis pacificis salutato sermonibus, eique dicito quod post te quantocius potero properabo. Benedixitque illum, et abire permisit. Sequenti vero die, petita a fratribus benedictione vir Dei Sturmi statim profectus est, arreptoque itinere, ad Seleheim, ubi sanctum comperit episcopum, properavit. [Col. 0429A] Die autem secundo quo profectus est, ad episcopum ambulando pervenit, et in loco eum superius dicto Frideflar invenit. Cumque indicatum sancto fuisset episcopo, eremitam suum Sturmen adfuisse, statim illum praecepit ad se duci. Cumque adductus fuisset ante eum, ad terram se humiliter prostravit, et salutato pontifice, se benedici poscebat. Cui benedicto et resalutato, ad se accedere eum jussit, et osculato eo. juxta se sedere praecepit; et cum omni charitatis affectu in adventu illius laetatus est, rogavitque eum ut aliquantulum propter ejus amorem et praesentiam sibi a constituto jejunio indulgeret. Quod vir Dei, cum magna agens discretione, propter reverentiam summi sacerdotis et magistri assensit. Totum sanctum, inquit, credo, quod a vobis mihi fuerit imperatum. [Col. 0429B] Mensa posita in praesentia episcopi fuit, susceptis coram eo cibis, quos ille praecepit honeste comedere. Cui refecto ferculoque levato, surgens episcopus adduxit secum in secretiorem locum solitarium suum, ubi diutissime de spiritalibus tractavere rebus, et de conversatione multum disputavere. Erat quippe pontifex sanctus nimium animo intentus (quod postea claruit) monachicam in solitudine instituere conversationem. Unde etiam tunc inter caetera colloquia percontatus est quid de exploratione loci habuisset actum. Cui adveniens anachoreta Sturmi respondit: Navigavimus, inquit, sursum per alveum fluminis Fuldae; per plures dies nihil tale reperimus quod vobis laudare praesumamus. Intellexit sanctus episcopus praedestinatum a Deo locum necdum [Col. 0429C] fuisse revelatum. [Supple ideo] Prophetica voce locutus est ei, dicens: Locus quidem in illa solitudine a Deo paratus est, quem quando vult Christus servis suis ostendet. Quapropter noli de inquirendo cessare, sciens et credens quod eum absque dubio ibi reperies. Sic eum certum de loci inventione factum, et ad monasticae vitae amorem incitatum, et de spiritali contra zabulum certamine multum imbutum, ad dilectam remeare permisit eremum. Qui cum suam pervenisset ad cellam quae in loco superius jam comprehenso Hersfelt fuerat constructa, salutatis fratribus quos ibidem reperit, praeceptum ac promissum sancti exposuit episcopi.

7. Cumque parumper penes ipsos fessus respirasset, stravit asinum suum, sumptoque viatico solus [Col. 0429D] profectus est, iter suum Christo, qui est via, veritas et vita, commendans, solus omnino sedens super asinum, per vastissima deserti loca pergere coepit. Tunc avidus locorum explorator, ubique sagaci obtutu montuosa atque plana perlustrans loca, montes quoque et colles vallesque aspiciens, fontes et torrentes, atque fluvios considerans, pergebat. Psalmos vero in ore retinens, Deum gemitibus, animo ad coelum levato, orabat; ibi tantummodo quiescens, ubi eum nox compulit habitare. Et tunc quando alicubi noctabat, cum ferro quod manu gestabat, sepem caedendo ligno in gyro composuit ad tutamen animalis sui, ne ferae quarum perplura ibi multitudo erat, illud devorarent. Ipse autem in Dei nomine signo [Col. 0430A] crucis Christi fronti impresso securus quiescebat. Sic vir sanctus armis spiritualibus perornatus, lorica justitiae totum corpus induens, scuto fidei pectus muniens, caput galea salutis protegens, gladio verbi Dei accinctus, ad certamen contra diabolum processit. Tunc quadam die, dum pergeret, pervenit ad viam quae ad Turingorum regionem mercandi causa ad Magontiam pergentes ducit, ubi platea illa super flumen Fuldam vadit: ibi magnam Sclavorum multitudinem reperit, ejusdem fluminis alveo . . . lavandis corporibus se immersisse. Quorum nuda corpora animal, cui praesidebat, pertimescens, tremere coepit, et ipse vir Dei eorum fetorem exhorruit. Qui more gentilium, servum Domini subsannabant, et cum eum laedere voluissent, divina [Col. 0430B] potentia compressi et prohibiti sunt. Unus autem ex illis, qui erat ipsorum interpres, interrogavit eum quo tenderet. Respondit, in superiorem partem eremi se fore iturum.

8. Sicque vir Dei per horrendum solus pergens desertum, praeter bestias, quarum in eo fuit abundantia, et avium volatum et ingentes arbores, et praeter agrestia solitudinis loca nihil cernens, tandem quarto die praetergrediens locum ubi monasterium situm est, superiora petens, ubi flumen quod dicitur Gysilaha Fuldae alveo se immiscet; deinde paulo superius progressus, ubi semita fuit quae antiquo vocabulo Ortessueca dicebatur, post occasum solis pervenit, ibique se et asinum suum munire propter nocturnos incursus satagens. Cum autem ibidem se nocturnis [Col. 0430C] castris munire curaret, audit procul sonitum aquae, quod utrum ferae an homo fecisset, ignorabat. Stans silenter, intentis auribus auscultabat: audit iterum sonitum aquae. Tunc quia vir Dei clamare noluit, cavam ferro quod manu ferebat pulsavit arborem, intelligens hominem esse, nutu Dei. Ille vero cum audisset sonitum pulsantis, illuc properans proclamavit. Qui cum appropinquasset, videntes alterutrum mutuo se salutaverunt. Cumque eum homo Dei interrogasset unde veniret, respondit se de Wedereiba venire, domini sui Orcis equum in manu ducere. Collocantes itaque se ibidem, pariter nocte illa manserunt. Erat quippe ille homo locorum in solitudine peritissimus. Cumque illi vir Domini quod animo gestabat et quid gereret revelasset, coepit ei [Col. 0430D] locorum nomina indicare, et torrentum et fontium fluenta denuntiare. Qui cum tunc in illo fuissent loco qui antiquo vocabulo Ahloh nuncupatur, mane surgentes inde, alterutrum se invicem benedixerunt; et statim vir saecularis ad Grapfelt per viam suam pergere coepit.

9. Servus autem Domini statim inde reversus, Domino Christo iter suum et spem omnem commendans, per desertum more suo pergere coepit solus. Qui cum Ailoha gradiebatur, et ei illic terra displiceret, venit ad torrentem qui usque hodie Grezibach dicitur: visisque illic loci positionibus et terrae qualitatibus, paulisper remoratus est. Inde regressus pusillum, ad benedictum et a Domino jamdudum [Col. 0431A] praeparatum pervenit locum, ubi nunc sanctum situm est monasterium. Quo cum pervenisset, statim sanctus vir Sturmi immenso repletus gaudio, alacer et exsultans ibat. Intellexit enim per merita et orationes sancti episcopi Bonifacii talem sibi locum esse a Domino revelatum. Tunc circumquaque iens per singula quae aspiciebat, Domino gratias referebat. Quanto longius et latius gradiebatur, tanto amplius gratulabatur. Cumque ibi loci pulchritudine delectatus, non modicum diei spatium gyrando et explorando exegisset, benedicto loco et diligenter signato gaudens inde profectus est.

10. Igitur vir Dei secundo ad Hersfelt perveniens, socios ibi suos sanctis insistere precibus reperiebat: loci repertionem quibus referens, eos illuc profecturos [Col. 0431B] secum properare imperavit. Subito ipse petita a fratribus oratione, ad Selehim [a 1Kb] petiturus episcopum, profectus est. Ad quem cum ambulando post dies paucos pervenisset, atque ab eo benigne esset susceptus, repertum ei locum laudando referre coepit. Aestimo, ait, dilectum tibi locum nunc esse repertum. Cumque ei loci illius statum et qualitatem terrae et aquae decursum, quae usque hodie monasterio sufficiunt, revelasset, satis alacrem reddidit episcopum; pariterque gratulantes et Domino gratias referentes, suave colloquium inter se de vita et conversatione monachorum diutissime habuerunt.

11. Post dulces sermones sanctus episcopus, retento parumper penes se solitario suo, diligenter eum sanctis instruere curavit sermonibus, et sacris [Col. 0431C] Scripturae sententiis, ad monasticae vitae amorem incitare. Sic enim uberiore doctrinarum fonte irrigatum, et plurimis sanctae Scripturae admonitionibus confortatum, ad eremum eremitam suum Sturmen abire sanctus permisit episcopus. Ipse vero ob confirmationem reperti in eremo loci ad palatium regis profectus est. Sturmi autem postquam ad suos pervenit in solitudinem socios, et se ad locum quem repererat, cum fratribus voluisset conferre, et non [b 1Kb] jam tunc ex quo in eremo habitare coeperat, anno ab Hersfelt regressus est; invidus omnium bonarum rerum diabolus pertimescens servorum Dei in solitudine conversationem, malorum hominum mentes instigabat, ut sanctum servis Christi contradicerent locum. Sancti vero servi Dei cum pravorum hominum [Col. 0431D] obstinationes, imo zabuli adversitates ferre necdum possent, diverterunt inde, et secesserunt in locum qui dicitur Chrilhari.

12. Sanctus quoque Bonifacius episcopus, ut praefatus sum, ad Carlmannum Francorum regem perrexit, et humiliter sapienterque ad eum locutus est. Ad perpetuam, inquit, remunerationem vestram cogito, [Col. 0432A] si Deus omnipotens voluerit, et vestrum adfuerit auxilium, in orientali regno vestro monachorum vitam instituere, et monasterium fundare, quod praeteritis temporibus ante nos nemo inchoavit. Unde nunc vestrum in hoc pium poscimus adminiculum, quatenus vobis immarcescibile munus coram altissimo rege Christo in futuro et infinito maneat regno. Habemus enim in solitudine quae Bochonia nuncupatur, juxta fluvium qui dicitur Fulda, locum aptum servis Dei inhabitandum repertum, qui ad vestram pertinet ditionem. Nunc vestram pietatem poscimus ut nobis locus ille donetur, quatenus in eo per vestram defensionem Christo servire queamus. Quo audito, rex nutu Dei gavisus est, et congregans omnes principes palatii sui, petitionem episcopi collaudans [Col. 0432B] indicavit, atque coram eis episcopo sancto locum quem postulaverat tradidit, dicens: Locus quidem quem petis, et qui, ut asseris, Eihloha (Aiclocha) nuncupatur, in ripa fluminis Fuldae, quodque in hac die proprium ibi videor habere, totum et integrum de jure meo in jus domini trado, ita ut ab illo loco undique in circuitu, ab oriente scilicet et occidente, a septentrione et meridie, marcha (id est limes) per quatuor millia passuum tendatur. Porro rex jussit chartam suae traditionis scribi, quam ipse propria manu firmavit. Et misit nuntios suos ut congregarent omnes viros nobiles qui in regione Grapfelt [c 1Kb] commorassent, ut eos regis sermonibus rogassent, ut omnis quicunque in loco illo aliquid proprium videretur habere, quemadmodum fecit rex, ita et [Col. 0432C] ipsi tradendo facerent. Cumque ad condictum diem omnes fuissent congregati, advenientes regis nuntii: Omnes vos, inquiunt, rex suis salutare praecepit sermonibus, poscebatque et imperabat ut omnis qui aliquid proprietatis visus fuisset habere in loco qui dicitur Eihloha, servis Dei inhabitandum totum traderet. Qui cum hoc audissent, nutu Dei statim cum omni diligentia, quidquid ibidem habere potuerunt, viro Dei Sturmi totum tradiderunt.

13. Igitur hac traditione undique firmata et loco illo de jure hominum in jus Domini tradito, beatus Sturmi in Dryhlar (Chrichlar) perrexit ad fratres. Inde non post multos dies surgens, assumptis fratribus secum septem, commigravit ad locum ubi nunc sanctum situm est monasterium, et anno Incarnationis [Col. 0432D] Christi septingentesimo quadragesimo quarto, regnantibus in hac gente Francorum duobus fratribus Carlmanno atque Pippino, indictione 12, mense primo, duodecimo die mensis ejusdem, sanctum et a Deo dudum praedestinatum ingressus est locum. Dominum Christum illum semper tueri, et sua invicta potentia defendi [defendere] implorabant, sanctis [Col. 0433A] Domino psalmodiis et jejuniis vigiliisque et orationibus die noctuque famulantes, silvas caedere, et locum mundare proprio labore, in quantum praevaluerunt, studebant. Expletis autem duobus mensibus, venerandus ad eos archiepiscopus Bonifacius congregata hominum multitudine perrexit: conspectis cunctis loci illius commodis, et utilitatibus immensis exploratis, in Spiritu sancto exsultabat, grates Christo referens et laudes quod servis suis talem in eremo tribuere dignatus est habitationem. Hominibus vero qui cum eo venerunt in locum ubi ei et servis Dei pariter cum eo visum est ecclesiam ponere, et frutecta quaeque caedere imperavit. Ipse se in montem qui usque hodie Mons Episcopi appellatur, contulit, ubi jugiter Dominum orabat et ibi sacris libris scrutando [Col. 0433B] insudabat, et propter hoc monti vocabulum indidit. Post unius septimanae impletionem, dirutis innumeris silvis et arboribus, et rase [a 1Kb] ad calcem faciendam composita, episcopus benedictis fratribus et loco Domino commendato, cum operariis cum quibus venerat, inde migravit. Altero autem anno sanctus episcopus iterum illuc properans, ad novellum coenobium pervenit suum; quod jam tunc, propter meatum fluminis, Fulda vocari inchoaverat. Visis fratribus salutatisque, penes ipsos complures explevit dies: in quibus novellos monachos suos instruere curavit, et monasticae regulae disciplinas secundum sanctae Scripturae traditionem statuere apud ipsos non cessabat. Qui cum fratribus sacras exposuisset Scripturas, et quod nusquam vinum monachorum [Col. 0433C] legeret esse; consensu omnium decretum est, ut apud illos nulla potio fortis [b 1Kb] quae inebriare possit, sed tenuis cervisia, biberetur. Quod post plures annos, crescente familia, propter aegrotos et imbecilles, tempore Pippini regis synodali decreto immutatum est. Aliqui tantum [Forte, tamen] ex fratribus usque ad finem vitae suae se a vino et caeteris fortibus potionibus abstinuerunt. Post non multum secrete habito cum Sturmi colloquio, quo eum qualiter praeesse caeteris deberet docuit; et post uberrima documenta et monita, quibus fratres qualiter obedire et subesse deberent imbuit, salutatis ipsis Christoque eis commendatis, inde profectus est. Sic vero solebat saepe illos visitare ipse, et per singulos annos, quantis vicibus licuit, propter episcopalem curam, quam [Col. 0433D] plurimam habebat in populo, venire et morari apud [Col. 0434A] locum illum, et propriis manibus operari studebat, et saepe in dilecto sibi monte superius dicto mysticas scrutando Scripturas et Christum familiariter orando insidebat.

14. Porro cum fratres Regulam sancti Patris Benedicti inhianter observare desiderassent, et ad monasticae disciplinae normam sua corpora mentesque toto animo inclinassent, consilium utile inierunt, quatenus aliqui ex ipsis ad magna alicubi mitterentur monasteria, ut fratrum ibi concordiam et conversationem regularem perfecte discerent. Quod cum sancto fuisset indicatum episcopo, prudens illorum collaudavit consilium, et hanc legationem studioso Sturmi injunxit. Qui praeparatis itineris necessariis, assumptis secum duobus fratribus, quarto ad locum praedictum [Col. 0434B] ingressionis anno, Romam profectus est, atque in illa terra cunctis monasteriis lustratis [c 1Kb] , et omnium mores ibi fratrum consistentium traditionesque monasteriorum ad plenum discens, integrum annum apud illa monasteria perseverans, secundo inde anno, repletus quibus viderat virtutibus, regressus est. Cura ad hanc Domino opitulante terram perveniret, correptus morbo apud Chitzzinga [d 1Kb] monasterium, hebdomadas quatuor aegrotavit. Tunc ex infirmitate convaluit, et ad episcopum Bonifacium, qui tunc forte in Turingia fuit, perrexit. Quo viso nimium episcopus gavisus, et Domino adventus sui gratis referens, multum ab illo de regionibus quibus venerat, percontatus est. Et dum eum prudenter mores gentis illius et disciplinas monachorum referre agnovit: [Col. 0434C] Vade, inquit, et novellum monasterium Fuldam, ad instar morum monachorum quorum ibi vitam contemplatus es, quantum quiveris, instituas. Statim vir beatus Sturmi, petita ab episcopo oratione, perrexit ad eremum, gratusque suis ad vivendum fratribus die quarto advenit: quibus ea quae in Italiae partibus et Tusciae provinciae monasteriis a sanctis Patribus didicerat, et verbis prudentibus prompsit, et exemplis in semetipso monstravit. In omni enim disciplina quam fratribus posuit, prius semetipsum exercere curavit, ne forte quispiam de illo dicere potuisset: Cur haec, quae doces, ipse non facis? Desiderium tunc ingens inerat fratribus, ad omnia quae eis dicta vel ostensa fuerant, sanctorum exemplis semetipsos toto adnisu aptare, et Regulam sancti [Col. 0434D] Benedicti, quam se implesse [impleturos] promiserant, [Col. 0435A] ad omnia observabant. Annos sic plurimos in sanctis moribus degentes, monasterium adventatione multorum crescebat, quoniam multi ad serviendum Domino se ibi et suas possessiones tradiderunt. Crescente ita familia Christi, et loco multiplicari inchoante, fama illius bona in universas provincias diffunditur, et rumor eximius per longe posita monasteria ad omnium sanctorum fratrum pervenerat aures. Cumque plurima illic monachorum congregatio sub sanctae Regulae disciplina districtam duceret vitam, sanctus eos visitare episcopus per plura studuit tempora; misertusque illorum paupertati, aliquas eis villulas ad exquirenda cibi necessaria tribuit.

15. Anno decimo postquam ad sanctum commigravit locum sanctus archiepiscopus Bonifacius, inito [Col. 0435B] cum rege et caeteris Christianis consilio, ad ulteriora Fresonum loca paganico ritu [ritui] dedita ingressus est, ingentemque ibi multitudinem hominum Domino docendo et baptizando acquisivit. Inde post multum temporis migrans, sospes ad suas in Germaniam pervenit Ecclesias. Sequenti vero anno [a 1Kb] iterum ad aquosa Fresonum pervenerat arva, coeptum opus praedicationis implere desiderans. Quo cum pervenisset, et die quadam ad suam doctrinam populum convocasset, venerunt unusquisque de loco suo, non quasi humiliter ad verbum Domini audiendum, sed spiritu maligno inflati, cum infestis armis ad sacra sermonis Domini festa proruunt; et sanctum Christi antistitem ferro trucidarunt, omnemque ejus comitatum gladiis necaverunt. Episcopo [Col. 0435C] vero et caeteris quampluribus cum eo martyrio coronatis, ex superiore Fresonia, a [b 1Kb] Trech scilicet coenobio, fideles venientes fratres, rapuerunt corpora sanctorum martyrum, et ibi in sepulcris alia posuerunt, alia vero assumentes secum, sancti videlicet Bonifacii episcopi, et sanctorum qui cum eo pariter passi sunt presbyterorum et diaconorum; et unius episcopi nomine Eoban, cujus corpus assumentes, caput ejus ab hostibus abscisum reperire non poterant. Quo cum pervenerunt, sancti episcopi Bonifacii in minore quae eis vicinior erat ecclesia cum grabato [c 1Kb] quo a navi ferebatur statuerunt; caetera martyrum corpora sepulturae tradiderunt. Tunc omnes loci illius habitatores concilium grande inierunt, quatenus penes eos in loco illo sancti martyris [Col. 0435D] Bonifacii corpus deinceps omni tempore quiesceret, magnum ut pote adminiculum sibi fore, si tanti martyris protectio tueretur. Jejuniis et orationibus indictis, ut sanctus martyr apud eos sibi manere dignaretur Dominum orabant, et locum ei ad quiescendum honorifice in basilica majore praeparabant. Sanctus vero martyr ad locum in solitudine, quem ipse sibi nutu Dei eligebat [elegerat], corpus suum [Col. 0436A] deferri voluit: quod statim claruit. Quod dum vellent ad alteram portare ecclesiam, et ibi in sarcophago ponere, accedentes manus suas in feretrum miserunt, nec levare potuerunt [d 1Kb] . Multo plures alii se adjungentes, nec sic quidem feretrum, in quo sanctum cadaver jacebat, movere quiverunt.

16. Intellexerunt ergo ejus non esse voluntatem ut in eodem loco maneret; sed eum ad Mogontiam civitatem debere deferri pronuntiabant. Protinus grabatum absque ulla difficultate levantes, ad flumenque portantes et puppi imponentes, per Rheni alveum navim trahere, et superiora petere coeperunt. Quo audito, Sturmi de Fulda coenobio in eremo constituto cum festinatione obviam venire curavit, et cum eis pariter perrexit, donec prospero et levi [Col. 0436B] transitu ad Mogontiam urbem pervenerunt. Sacerdotes statim et omnis clerus urbis illius accedentes, sancti martyris corpus assumentes, in basilicam suam cum honore posuerunt. Universi tunc sacerdotes et clerici et populus omnis consona pariter voce dicebant fas non esse ut sanctus Dei martyr alium deferatur in locum, sed ubi episcopalem sedem vivens habuit, ibi etiam oportere eum corpore quiescere. Insuper etiam de palatio a rege nuntius venit, qui dicit regem imperasse ut sancti martyris corpus in civitate eadem, si ipsius esset voluntas, poneretur. Sturmi vero et qui cum eo de eremo convenerunt, constanter dixerunt, quod sanctus episcopus plerumque apud eos manens, et locum eis ubi corpus suum posuissent [ponerent] demonstrarit, et quod [Col. 0436C] absque dubio ibi in solitudine voluisset corpore quiescere. Interea vero dum in hunc modum contenderent, et Lullus episcopus civitatis illius omnimodis voluisset prohibere ne beati martyris corpus ad solitudinem perveniret, nocte per visionem cuidam diacono [e 1Kb] sanctus astitit episcopus: Cur me, inquiens, tardatis ad locum meum Fuldam deferre? Surgite, ait, cito, et propere me in solitudinem, ad locum quem mihi praedestinavit Deus, perducite. Qui consurgens, visionis quae ei fuerat ostensa ordinem, primo Sturmi, deinde primatibus cunctis narravit. Nimio tunc omnes terrore correpti, ultra sancti martyris inde transitum contradicere timuerunt. Lullus tamen, qui illic erat episcopus, revelationem sancti martyris credere prius nullatenus voluit, quam is [Col. 0436D] qui visionem viderat, manum sacro altari imposuisset, et cum juramento hoc quod viderat confirmasset. Tum vero secundum Domini potentiam, cujus voluntati contrairi non potest, beati martyris corpus cum summo honore levatum est, atque cum spiritali carmine ad flumen portatum et navi impositum, et usque ad Hohheim villam quae in ripa Moyn consistit, navigio transvectum est. Inde vero post dies paucos, [Col. 0437A] id est tricesimo passionis ejus die, ad coenobium Fuldam, sanctum sacerdotis deportaverunt cadaver, et in novum sepulcrum posuerunt. Postera die Lullus episcopus, cum clericis et reliqua turba cum qua venerat, inde migravit. Venerandus tunc Sturmi abbas cum suis fratribus Christo gratias referebant, quod tantum patronum, sanctum videlicet Bonifacium, Dei martyrem, juxta se habere meruerunt. Coepit deinde post adventum sancti martyris sanctus et electus a Deo crescere locus, et magnus apud omnes haberi, et monasterium augeri: ut pote quoniam multi nobiles certatim et concite properantes, se suaque omnia ibi Domino tradiderunt. Sic quotidie sanctus monachorum numerus crescens [a 1Kb] in Domino confortabatur, et sanctae conversationis disciplinam [Col. 0437B] indefessa et incessabili perseverantia fratres ibi Domino servientes tenuerunt. Quanta vero miracula ibi tunc fiebant, quantaque adhuc quotidie fiunt, aliis plus peritis ad scribendum derelinquo.

17. Sturmi autem amabilis omnibus in monasterio et foris in populis mirandus, ministerium suum studiosissime exercuit, prius semper semetipsum exemplum proponens caeteris: quod verbis docuit, factis ante monstrabat. Lullo tantum fama ejus bona displicuit, et semper propter invidiam [b 1Kb] adversus eum faciebat. Qui cum verbum Domini instanter ubique praedicasset, et eum diligenter omnes auscultassent; hostis humani generis invidus tantam in plebe utilitatem non sustinens, discordias inter fratres seminare coepit, et trium falsorum fratrum mentes instigabat, [Col. 0437C] ut fallaces causas componerent: Sturmen vero Dei servum, et fidelem universis, apud regem Pippinum accusarent. Hi cum talibus suasionibus diaboli essent seducti, malo inter se consilio inito, in Lulli episcopi suffragium confisi perrexerunt ad regem, et beatum virum apud illum accusabant, crimen nescio quod de inimicitia regis objicientes ei. Cumque vir Dei Sturmi illuc esset praesentatus, illorum falsitatem patienter sustinens, noluit se magnopere inde excusare; sed: Ecce testis meus, ait, et conscius meus in excelso; et Dominus Deus auxiliator meus, et ideo non sum confusus. Tunc pravorum praevaluit voluntas, jussitque rex Pippinus beatum tollere virum, et in exsilium cum paucis suis mittere clericis [c 1Kb] , id est ad magnum coenobium quod [Col. 0437D] dicitur Unnedica [d 1Kb] ; ubi ab abbate, qui illi monasterio tunc praefuit, et ab omnibus fratribus benigne et honorabiliter est susceptus, et ibi per biennium amandus omnibus exsulabat. Quod cum de Fuldae coenobio audivissent fratres, et eis nuntiatum esset de abbate suo, qualiter abstractus erat ab eis; nimium permoti, et ultra quam dici possit conflictati sunt. Magna quippe tunc erat conturbatio in domo Dei. Alii volebant de monasterio exire, alii ad palatium pergere, [Col. 0438A] alii jejuniis et orationibus Deum omnipotentem exorabant, ut ipse eis per suam misericordiam subveniret. Tunc rumor eximius omnium aures et ora pariter compleverat, quod beatus Sturmi abbas a coenobio Fulda esset per consilium Lulli episcopi ablatus. Omnes pariter graviter hoc ferebant. Non erat in ista orientali plaga ecclesia, quae non ejus plangeret exsilium.

18. Lullus interim obtinuit apud Pippinum regem, munera injusta tribuendo, ut monasterium Fulda in suum dominium donaretur: acceptaque superdictione [Forte jurisdictione], abbatem ibi qui sibi per omnia obtemperaret, constituit quemdam [Supple familiarem] . . . suum, qui dicebatur Marcus. Sed quoniam fratres animos suos ab illo propter Prioris [Col. 0438B] amorem avertebant, erat eis quasi extraneus, et non conveniebant mores ipsorum. Qua inconvenientia morum, licet corporibus simul habitassent, mentibus ab invicem disjuncti erant. Cumque in tali discordia degerent, et fratres semper meditarentur qualiter iterum per Dei gratiam Sturmen abbatem suum asciscere potuissent; Marcum quem inviti, Lullo faciente, super se abbatem acceperunt, ejus ulterius controversiam ferre non valentes, bonum consilium inierunt, et cum abjecerunt, et ne illorum ulterius abbas fieret, unanimiter contradixerunt. Quo amoto, omnes fratres de monasterio voluerunt exire, et ad regis Pippini palatium pergere, abbatem suum a rege Sturmin postulare. Quod cum Lullus audiret, mitigare eos blandis persuasionibus studuit, promittens [Col. 0438C] eis, ut ipsi sibi de propriis fratribus inter se abbatem qui eis placeret constituerent. Quod cum omnibus placuisset, fratres bonum ex ipsis omnino fratrem, et vere Dei servum, omnibus bonis moribus ornatum elegerunt, nomine Preszoldum, quem ab infantia sua beatus Sturmi edocuit, et multum amavit illum; ipsum super se abbatem ordinaverunt, ad hoc tantum, ut illi cum ipso et ipse pariter cum eis quotidie tractarent, quemadmodum cum adjutorio sancti martyris Bonifacii et cum omnipotentis Dei gratia ad hoc pervenire potuissent, ut pristinum suum magistrum Sturmen a rege Pippino sibi concedi postularent. Ipse vero Preszoldus tempus non modicum fratribus praefuit, et eos cum charitate adunatos habuit, cum eis pariter die noctuque mente pertractans, [Col. 0438D] quemadmodum, Christo favente, magistrum et abbatem suum Sturmen revocare ad se per regis Pippini voluntatem possent.

19. Porro cum Preszoldus de Patre et magistro suo Sturme profunde cogitaret, et sancti fratres cum eo de absentia ejus multo moerore afficerentur, Dei omnipotentis praesidium continuis precibus postulabant, ut ipse, cui nihil impossibile est, per suam invictam potentiam praestaret, quatenus ad eos illorum [Col. 0439A] magister venire permitteretur. Quod cum per se diutius fecissent, et omnes orientales ecclesias, per omniaque monasteria servorum et ancillarum Dei in circuitu orationes incessabiles essent ad Deum pro eo, consolator humilium Deus preces exaudivit supplicantium. Et quia hoc constituit ut postularetur, precibus fidelium annuens, suscitavit cor Pippini regis, ut de beato Sturme cogitare coepisset, et eum de exsilio, ubi erat, ad palatium suum adduci honorifice praeciperet. Qui cum adductus ad palatium concite fuisset, et ibi in capella regis per plures esset dies Deum orans, exspectans quid ei rex imperasset, contigit quadam die, ut in venationem rex pergeret, ac, ut solitus erat, ad orationem primo diluculo veniret, et caeteri servi [a 1Kb] Dei post vigilias matutinas [Col. 0439B] quiescerent. Solus Sturmi vigilabat, et ingressum regis observans, januas ei ecclesiae aperuit, et cum claro lumine ad orationem ante eum ibat. Rex vero cum ad sacras aras Deum regem humiliter exorasset, erexit se, et alacri obtutu Sturmen intuitus: Dominus, dixit, congregavit nos modo; et, quid hoc fuit, quod monachi tui apud nos te accusaverunt, nescimus; et unde irati fuimus contra te, ignoramus. Sturmi vero constanter ait: Licet a peccatis immunis non sim, contra te tamen, o rex, delictum non feci. At ille: Sive, inquit, unquam aliquando contra me nequiter cogitaveris, aut inique aliquid gesseris, Deus tibi totum dimittat, et ego ex meo corde ignosco; et deinceps esto, ait, in gratia et in amicitia mea omni tempore. Tollensque manu sua de pallio [Col. 0439C] suo filum, projecit in terram, et dixit: Ecce in testimonium perfectae remissionis filum de pallio meo projicio [b 1Kb] in terram, ut cunctis pateat quod pristina deinceps annulletur inimicitia. Ita pacati firmiterque in amicitia fundati, rex iter quod coeperat, arripuit.

20. Igitur post tempus breve, Preszoldus et reliqui fratres de monasterio Fulda, comperientes quod amandus illorum magister Sturmi in gratia et in amicitia domini regis esset receptus, cogitaverunt ad palatium ire, et regem deprecari pro magistro; miseruntque ad palatium, postulantes a rege abbatem suum eis dari: sicut omne quod Deus voluit fieri, facile et absque labore evenit. Rex vero petitiones fratrum benigne suscipiens, venerandum Sturmen abbatem ad illos se mittere promisit: quod per [Col. 0439D] multas orationes servorum et ancillarum Dei fieri credimus. Post non multum temporis spatium rex vocari ad se Sturmen jussit, eique monasterium [Col. 0440A] Fuldae quod prius habuit, ad regendum commendavit, absolutumque ab omni dominio Lulli episcopi, ad coenobium Fuldae eum cum omni honore ire praecepit, et cum suo privilegio quod beatus Zacharias papa, summus apostolicae sedis pontifex, dudum sancto tradidit Bonifacio, monasterium regeret (quod privilegium usque hodie in monasterio fratres conservatum habent): quod etiam causam suam et monasterii defensionem a nullo alio quaereret nisi a rege, imperavit. Accepta a domino rege potestate, cum privilegio supradicto quod de manu regis [c 1Kb] acceperat, ad suum perrexit coenobium. Divulgatum tunc statim fuit per cunctas has provincias, Sturmen venturum fore ad terram hanc, et ubique servis Dei et ancillis per universa monasteria mox ejus [Col. 0440B] de exsilio reditus innotuit: qui omnes Christo immensas referebant grates. Fratres vero cum appropinquasse eum monasterio cognovissent, sumpserunt crucem auream et reliquias sanctorum, et obviam ei a monasterio longius processerunt: salutatoque illo et his qui cum eo venerunt, cum spiritali carmine eum ovantes monasterium introduxerunt, et Dominum suum laudaverunt, qui eis diu optatum dedit abbatem: et facta est laetitia magna inter eos.

21. Ipse vero Sturmi studio magno deditus, quemadmodum initium faceret, coepit fratrum emendare vitam et mores corrigere, et ministeria illorum monastica constituere. Templum, id est ecclesiam, quod tunc habebant, ornare, et domos omnes monasterii recentibus columnis et grandibus trabibus, novisque [Col. 0440C] tectorum structuris corroboravit. Post autem non longum temporis cogitans, qualiter adimpleri potuisset quod sancta Regula praefatur (Cap. 66), ut artes diversae intra monasterium continerentur, ne forte propter aliquam necessitatem foris vagandi fratribus opus fieret; congregatis quantis potuit fossatoribus, et ut ipse erat acer ingenio, explorato passim cursu fluminis Fuldae, non parvo spatio a monasterio, ipsius amnis fluenta a proprio abduxit cursu, et per non modica fossata monasterium influere fecit, ita ut fluminis impetus laetificaret coenobium Dei. Quantum illud opus fratribus profuit, quantamque utilitatem adhuc quotidie ministret, et cernentibus et utentibus manifestum est. Super sepulcrum vero beati martyris Bonifacii auro argentoque [Col. 0440D] compositam statuit arcam, quam nos solemus requiem [d 1Kb] appellare, quam (ut tunc moris erat) pulchro opere condidit: quae usque hodie super tumulum [Col. 0441A] ipsius Christi martyris cum altari aureo, perseverat.

22. Verum quia vir justus et Deo perfectus, apud universos magnus, et maxime apud Pippinum regem habebatur, impetravit suis apud ipsum regem sermonibus (habebat enim locum familiaritatis non modicum) ut fiscum, id est Omunstat [a 1Kb] , cum omnibus, quae in illa villa antiqui reges possidebant, ad supradictum saepius monasterium in suam eleemosynam condonaret, atque per conscriptam chartam, sicut mos fuit, firmaret. Mortuo autem Pippino anno ab incarnatione Domini septingentesimo sexagesimo octavo, sui vero regni vigesimo tertio, Carlus filius ejus patri successit in regnum. Cum ergo ipse rex juvenis cunctos, qui patris sui prius honoribus praediti [Col. 0441B] erant, grandibus muneribus in gratiam suam provocaret, accersivit quoque venerandum abbatem Sturmen, illumque intimis amicitiis sibi conjunxit: quem cum multis saepe honoribus atque regalibus munificavit donis. Quodam tempore immisit Dominus in cor ejus, ut pro intuitu retributionis aeternae tractare coepisset: vocatoque ad se Sturme abbate, consilium cum eo iniit, et Hamelenburc [b 1Kb] cum omnibus quae ad illum fiscum pertinent, potestativa manu de jure suo in jus Domini et sancti Bonifacii ad coenobium Fuldae tradidit. Quam traditionem fratres gratanter suscipientes, Domino pro illius incolumitate preces usque hodie fundunt. Vixit deinceps sanctus Sturmi in gratia venerandi regis Caroli omne tempus vitae suae.

[Col. 0441C] 23. Illis quoque temporibus suscepta legatione, inter Carolum regem Francorum et Thasilonem Noricae provinciae ducem, per plures annos inter ipsos amicitiam statuit. Regnante feliciter domino rege Carolo, annos quatuor Saxonum gens saeva et infestissima cunctis fuit, et paganis ritibus nimis dedita. Rex vero Carolus Domino semper devotus, cum ipse Christianissimus esset, cogitare coepit qualiter gentem hanc Christo acquirere quivisset. Inito servorum Dei consilio, poposcit ut precibus Dominum votis suis annuere obtinerent. Congregato tam grandi exercitu, invocato Christi nomine, Saxoniam profectus est, assumptis universis sacerdotibus, abbatibus, presbyteris, et omnibus orthodoxis atque fidei cultoribus, ut gentem quae ab initio mundi daemonum [Col. 0441D] vinculis fuerat obligata, doctrinis sacris mite et suave Christi jugum credendo subire fecissent. Quo cum rex pervenisset, partim bellis, partim suasionibus, partim etiam muneribus, maxima ex parte [Col. 0442A] gentem illam ad fidem Christi convertit. Et post non longum tempus totam provinciam illam in parochias [c 30Kb] episcopales divisit, et servos Domini ad docendum et baptizandum potestatem dedit. Tunc pars maxima beato Sturmi, populi et terrae illius, ad procurandum committitur. Suscepto igitur praedicationis officio, curam modis omnibus impendit, qualiter non parvum Domino populum acquireret. Sed temporibus instabat opportunis, sacris eos sermonibus docens, ut idola et simulacra derelinquerent, Christi fidem susciperent, deorum suorum templa destruerent, lucos succiderent, sanctas quoque basilicas aedificarent.

24. Quo cum multum temporis praedicando et baptizando cum suis presbyteris peregisset, et per regiones quasque singulas ecclesias construxisset, [Col. 0442B] iterum postea Saxonum gens prava et perversa a fide Christi devians, vanis se erroribus implicavit, congregatoque exercitu ultra fines suos egressa est, et usque ad Rhenum vastando et depopulando cuncta pervenit. Cumque inde reversi essent, infesta caede quoscunque invenire potuerunt, trucidarunt. Quorum cum exercitus in Loganacinse, quod prope supradictum coenobium jacet, consedisset, conspiraverunt ut lectam virorum multitudinem de exercitu ad ipsum monasterium mitterent, et cuncta quae reperirent, igni comburerent, et servos Dei ferro trucidarent. Quod cum comperisset sanctus Sturmi, statim vocatis ad se fratribus, periculum quod eis imminebat innotuit, et consilium dedit ut sancti martyris corpore assumpto, ad Hamelanburg properassent. [Col. 0442C] Ipse vero vir Dei Sturmi foras in Wedereiba perrexit, studium habens si quo modo posset pravorum conspirationem cohibere. Nos autem fratres discipuli ejus, assumpto sancti martyris corpore de sepulcro, in quo annos [d 1Kb] viginti quatuor positum fuerat, a monasterio cum universis famulis Dei proficisci coepimus. Mansimus prima nocte ad proximam cellam, ubi Fuldae alveo Fledenae fluenta se miscent. Inde surgentes mane, ad ulteriorem pervenimus Sinnam, ibique fiximus tentorium, in quo sacratissimum Christi martyris statuimus corpus, et in circuitu milites Christi castra metati sunt. Ubi cum in tabernaculis tres exegimus noctes, quarto jam die legati nostri venerunt, qui referebant, de parte et gente nostra nonnullos congregatos contra Saxones [Col. 0442D] bellum inire, eosque victos ad proprias aufugisse terras. Quod cum audivissemus, sacra beati Martyris ossa sustulimus, et gaudentes ad monasterium unde digressi sumus, revertebamur; et Dei martyris [Col. 0443A] sancta sepulcro quo prius inerant ossa humavimus [a 1Kb] , Christo Domino gratias referentes, quod pace concessa nostro monasterio inhabitare sineremur.

25. Tunc iterum rex Carolus, ad confirmationem inchoatae fidei Christianae, cum exercitu ad illam terram perrexit, et venerandum Sturmen infirmum, jam senectute fessum, in Heresburg ad tuendam urbem cum sociis suis sedere jussit. Dispositis secundum voluntatem suam universis rex cum rediret, sanctum virum paucos dies post reditum suum in supradicta urbe sedere imperavit. Quo expleto, ad monasterium vir Dei rediit, habito secum medico domini regis Caroli, cui nomen Wintarus, qui ejus subveniret infirmitati. Dum vero quadam die, artis suae ei nescio quam potionem infuderat, cum qua [Col. 0443B] minuere debuit infirmitatem; sed ita auxit, ut validius et acrius ei lues acerba augeretur. Et anxius dicere coepit, quod ei medicus qui minuere morbum debuerat, malum grande irrogasset. Currere citius ad ecclesiam jubet, omnes gloggas [b 1Kb] pariter moveri imperavit, et fratribus congregatis obitum suum cito adfuturum nuntiare praecepit, et pro se enixius orare postulavit. Congregata prius omni familia, domum in qua ipse jacebat, eam introduci fecit, atque omnem congregationem his verbis adorsus est: Vos, inquit, o fratres, studium meum cognovistis, qualiter usque in hodiernum diem pro vestra utilitate et pace laboravi, et hoc maxime curavi qualiter istud monasterium post obitum meum perseverare in voluntate Christi valeret, et vos istic Domino servire sincere [Col. 0443C] cum charitate quiretis, o filii. Nunc vero in concepto [Col. 0444A] proposito omnes dies vitae vestrae perseverate. Deum altissimum pro me orate, et si quippiam prave apud vos egi, vel aliquem injuste offendi, ignoscite mihi: et ego cunctis ex intimo corde omnia convicia et omnes contumelias meas ignosco, necnon et Lullo, qui mihi semper adversabatur. Post ista et alia nonnulla bona verba, fratribus valedicens, dimisit eos. Egressis ergo fratribus, coepit vir sanctus acriter languescere, et ad suprema perurgeri. Erat universis moeror, et tristitia magna animos obsidebat fratrum, qui solius Dei, lacrymabili voce, misericordiam implorabant, et obitum sancti ac venerandi abbatis sui Sturmi maximis Domino commendabant precibus.

26. Altera autem die, id est XVI Kal. Januarii, ingravescente [Col. 0444B] languore ad extrema deductus est. Circumstantibus vero nobis et videntibus ejus celerem fore exitum, aliquis e nobis exorsus est: Pater, inquit, nos non ambigimus te ad Dominum migraturum, et ad vitam pervenire perennem; quapropter paternitatem tuam deprecamur ut nostri memorari digneris, et ibi pro discipulis tuis Domino preces fundere, quomodo justum confidimus nobis profuturum, quod talem praemittimus patronum. Qui, subito intuens nos: Exhibete, inquit, vosmetipsos dignos, et tales estote in vestris moribus, ut rite valeam pro vobis orare: et ita faciam quod postulatis. Post vero verba haec, sancta illa anima carne soluta est, et de ergastulo corporis erepta, bonis meritis repleta migravit ad Christum, cujus in perpetuum permanet [Col. 0444C] regnum. Amen.




ANNO DOMINI DCCCXXIV.
BERNOWINUS CLAROMONTANUS EPISCOPUS.




[Col. 0443]
NOTITIA HISTORICA IN BERNOWINUM.
(Hist. Franc. litt., tom. IV, pag. 481.)

De Bernowino episcopo Claromontano altum diu apud omnes scriptores silentium. Primus nomen ejus ex oblivione eruit Mabillonius, qui carmina quaedam ejus nomine inscripta edidit ex manuscripto bibliothecae Ottobonianae. Incertum plane quando ad sedem Claromontanam sit evectus et quo anno e vivis excesserit. Caroli magni munificentia adjutus Bernowinus magnam ecclesiam in honorem sancti Alliri aedificavit in sua civitate episcopali. Bernowini quatuor tantum carmina exstant, inter quae ejus epitaphium.




[Col. 0445]
BERNOWINI CARMINA.



CARMEN PRIMUM.[Col. 0445A]
(Mabill., Annal. Bened., tom. II, pag. 717.)


Omnipotens Dominus, qui celsa vel ima gubernas,
   Majestate potens semper ubique Deus,
Respice de solio sanctorum gloria summo,
   Auxiliumque tuis, Rex bone, da famulis.
Principibus pacem, subjectis adde salutem:
   Hostis pelle minas, et fera bella preme.
Haec quoque, quae statui fulgentia culmina templi
   Bernowinus ego, sint tibi grata Deo.
Augusto et Carolo, cujus virtute peregi,
   Concede imperii gaudia magna sui.
Quisquis et hinc summas precibus pulsaverit aures,
   Effectum tribuat semper habere Deus.
Hoc construxit opus, lector, quod cernis honestum.
   [Col. 0445B] Bernowinus ovans, ductus amore Dei:
Illius necnon magni pro patris amore,
   Corpore qui sanctae pausat in arce domus.
In qua multa Deus jam jam miracula mitis
   Saepius ostendit, illius ob meritum.
Si veniet quisquis fidei de munere dives,
   Quod petit invenit, quod cupit ecce tenet.
Vos fratres, veniae petitores, obsecro vobis
   Poscite factori dona superna domus.
Haec tibi constitui, Illidi magne sacerdos,
   Quae nitet hic Domini . . . clara domus.
Bernowinus ego, sanctorum parvus amator,
   Qui tibi praecipue vota precesque fero:
Te rogo suppliciter pro me prece posce Tonantem.
   Ut purget venia crimina cuncta mea.
[Col. 0445C] Et Carolo Augusto, cujus pietate fovemur,
   Praebeat aetherei praemia larga soli.



CARMEN II.
(Mabill. ibid.)


Qui cupiat rerum studiosus forte viator
   Auctorem scire carminis, aut operis;
Cum rediit, quaeso, modicum subsistat eundo,
   Et legat hunc titulum, qui sibi cuncta refert.
Bernowinus ego nam dicor humillimus epus
   Culmina quae feci, carmina quae cecini.
Qui veniet veniam scelerum deposcere fletu,
   Transeat has portas, ad loca sancta situs,
Corpore Illidius celsa qui pausat in aula
   Eximius meritis et pietate potens.
Illic inveniet solatia certa salutis,
   [Col. 0445D] Et quam cum lacrymis poscet, habet veniam.



CARMEN III. Bernowini epitaphium.
(Mabill. ibid.)


Haec qui sacra petis venerandi culmina templi,
   Eximios cultos quae pietatis habent;
Hoc relegas carmen nostri miserabile casus,
   Ultima quem vitae contulit hora mihi.
Dives eram quondam, lato famosus in orbe,
   [Col. 0446A] Principibus multo charus amore piis.
Gloria me rerum mage referebat opima,
   Sed regum solita pluris amicitia.
Propterea populi largo venerabar honore,
   Muneribus nimiis atque favore precis.
Sed subita ereptus tanto de culmine sorte,
   Angusti requies me tenet ista loci.
Haec tibi dant nostrae, lector, exempla figurae
   Totius hoc vitae quo gradiaris iter:
Quo nec divitias, nec turpia lucra sequaris,
   Nec periturus eas caeca talenta petens.
Quae dum servantur tenebris immersa profundis,
   In baratrum mittunt antra sacrata suos.
Quid delicatis prodest assuescere mensis?
   Quidve laborata purpura ab arte tibi?
[Col. 0446B] Nam datur infelix corpus, cui tanta parantur
   Adfore mox pulvis vermibus esca simul.
Sed jam posco vicem reddas mihi carminis hujus,
   Atque illius dic tu miserere Deus.
Hunc concede mihi quisquis succedis honorem,
   Nostro deposui qui mea membra loco.
Quem peto nulla manus violet, dum dicat ab alto
   Omnipotens: Surge, jam tuba nostra jubet.
Vita, salus, requies, spes, gloria, gratia, virtus,
   Da veniam famulo tu mihi, Christe, tuo, etc.
Bernowino des pius alme micantia regna,
Natis qui mittis hominum per lumina lumen,
Gratis concedis cui grandi mole subacto, etc.
Sic pro te tuisque cunctis redde vota Domino,
Et suorum memorare supplico,
[Col. 0446C] Aulam istam quam fundavit triumphante Carolo.
Qui cupit domum ingredi, bonisque vult perfrui,
Dicat vadens oro supplex, Pax huic sit domui,
Quam jussit servare Christus, ejusque discipuli.
His peractis exeuntes supplex posco, dicite:
Miserere Bernowino, rex, Deus altissime,
Construxit qui domum istam ornavitque carmine.
Hac in domo fulget alma Christi crux mirabilis,
In qua salus, lux, et vita, victor ineffabilis
Pendens plebem liberavit hostis ab insidiis.
(Habentur ejusdem Bernowini episcopi versus ad crucem. Item versus in calice et patena, qui sic habent:)
Bernowinus humilis sua reddit vota Tonanti.
Hoc corpus humilis . . . . praestat vita beata.



CARMEN IV. Versus ad crucem.[Col. 0446D]
(Marten., ampliss. Collect. tom. VI, pag. 820.)


Conditor aeterne, quem laudo versibus istis
Rex requiem Bernwino da pater piusque redemptor
Virtus virtutum, victor, victoria Jesu
Christe, tu justus judex, miserere mei iam rex;
Omnipotens Dominus mundi formator et auctor,
Sis pius et clemens, mihi sis spes unica vitae.
Suspice hoc munus, te supplex accipe rogo.




ANNO DOMINI DCCCXXVI,
DUNGALUS RECLUSUS.




[Col. 0447]
NOTITIA HISTORICA.
(Apud Fabricium, Biblioth. med. et inf. Latinitatis.)

Dungalus Reclusus, sive monachus solitariam vitam ducens, scripsit epistolam ad Carolum Magnum de duplici eclipsi solari, quae dicebatur contigisse priore anno 810. Edidit Lucas Dacherius tomo X Spicilegii, page 143 (editionis novae tom. III, pag. 324; ubi etiam Ismaelis Bullialdi censura, repetita ex praefatione tomi decimi editionis prioris). Idem an alius diaconus Parisiensis circa annum 828 librum composuit Responsionum adversus Claudii Taurinensis Sententias cultum imaginum dissuadentes, ad Ludovicum imperatorem et Lotharium filium ejus Augustum. Primus edidit Papyrius Massonus Parisiis 1603, unde insertus Bibliothecis Patrum, Parisiis 1624, tom. IV; Colon., tom. IX, et Lugd., tom. XIV, pag. 196.




[Col. 0447]
DUNGALI RECLUSI [a 3Kb] EPISTOLA DE DUPLICI SOLIS ECLIPSI ANNO 810. AD CAROLUM MAGNUM.[Col. 0447]
(Ex Spicilegio Dacherii, tom. III, pag. 324.)

[Col. 0447A] In nomine Patris, et Filii, et Spiritus sancti. Domino gloriosissimo Carolo serenissimo Augusto, omnium antecedentium Romanorum principum cunctis nobilibus honestisque regalium virtutum donis et exercitiis studiosissimo, vita longaeva, fida salus, continua benevolentia, pax, corona immarcescibilis, gloria sine fine.

Audivi ergo, Domine dilectissime, ego Dungalus [Col. 0448A] vester fidelis famulus et orator, non immemor quod vos Waldoni abbati direxistis epistolam, ut per illam me ipse ex vestris verbis interrogaret de ratione defectus solis, quem anno praeterito ab incarnatione Domini 810 bis evenisse plurium relatu vobis fuisse compertum dixistis, et quem sicut vos legisse memorastis, non solum antiqui gentilium philosophi, sed et quidam Constantinopolitanus [Col. 0449A] episcopus, quasi naturalem concursionis elementorum effectum usitatae et certae explorationis peritia cognitum prius dixere, quam fieret.

Inde vestrae beatissimae et clarissimae serenitati visum est mandare ut de dicta causa ego quasi sectator sapientiae interrogarer quid sentirem, et quid scirem, et quid sentirem proferendo et respondendo faterer, exceptum scriberetur, scriptumque vobis deferretur. Non differam igitur, neque dissimulabo vestro secundum vires sanctissimo et utilissimo parere praecepto; et utinam tam efficax quam voluntarius existerem, ut non solum velle, sed et compote voto assequi cupita valerem, licet apud summum Rectorem pronus et alacris affectus pro re effecta et adimpleta reputatur.

[Col. 0449B] Quia ergo, domine mi, hujus rationis investigatio et peritia ad philosophos, hoc est, physicos proprie et specialiter pertinet, sicut vestri continent apices, quorum libri compositiores et diligentiores quamvis mihi non suppetant, quibus de his rebus et de talibus exercitatiori sermone et enucleatiori expressione tractaverunt, et per quos vobis plenius et eruditius de inquisitis respondere me posse crediderim. Secundum simplices tamen et leves compendiososque libellos qui inter manus sunt, in quantum de ipsis torpor obtunsi cordis et tardus sensus vix lento conamine pigroque nisu reptans et movens, praelibare quiverit, ne vulgari proverbio lupus in fabula, pavido stupidoque silentio reprimi videar, utcunque respondebo; sciens indubitatissime vestram [Col. 0449C] serenissimae et piissimae longanimitatis indulgibilem clementiam, si quid minus aut aliter dixero, facilem mihi veniam donaturam, et paterna correctione me veluti praeter industriam studiumve per fragilitatem infirmitatemque delinquentem modeste castigaturam.

Hujus autem quaestionis origo repetenda est, ut ab initio sicut in caeteris solet disputationibus, per ordinem ratio explicanda procedens, congrua reddatur de interrogatis responsio. Macrobius igitur Ambrosius in expositione Ciceronis inter caetera commemorat de novem circulis, qui aplanen illam ambiunt, hoc est maximam sphaeram in qua duodecim signa videntur infixa, et cui subjectae septem aliae sphaerae per quas duo lumina sol et luna et vaga [Col. 0449D] quinque discurrunt. Orbium autem, hoc est circulorum praedictorum, primus est galactias, quod latine lacteus interpretatur, qui solus subjacet oculis, caeteris circulis magis cogitatione quam visu comprehendendis. Secundus zodiacus circulus, hoc est signifer, signa, id est, stellas et sidera ferendo et continendo dictus. Quinque alii circuli parelleli vocantur, dicti hoc nomine, quod neque in omnibus aequales sunt, neque inaequales; de quibus Virgilius memorat in Georgicis.

Praeter hos alii duo sunt Coluri quibus nomen dedit imperfecta conversio: duo, qui numero praedicto superadduntur, Meridianus et Horizon non scribuntur in sphaera, quia certum locum habere [Col. 0450A] non possunt, sed pro diversitate circumspicientis habitantisve variantur: quae omnia transitive nominata et numerata in hoc loco non est opus exponere. Duo ergo praedicta lumina, hoc est sol et luna, et quinque stellae quae appellantur vagae, septem memoratas sphaeras maximae sphaerae duodecim signa continenti, quae aplanes vocatur, subjectas dispertiverunt, et occupatis regionibus quasi proprias et speciales haereditates singulae singulas obtinuerunt.

In prima autem sphaera de septem illa est stella quae dicitur Saturni, in secunda Jovis, in tertia Martis, in quarta hoc est media, sol, in quinta stella Veneris, in sexta Mercurii; septimam quae est omnium extima et infima, luna tenet. Ita Cicero [Col. 0450B] describit, cui Archimedes et Chaldaeorum ratio consentit. Plato vero a luna sursum secundum, hoc est, inter septem a summo locum sextum solem tenere confirmat, secutus Aegyptios omnium philosophiae disciplinarum parentes, qui ita solem inter lunam et Mercurium locatum volunt. Quamvis autem ista persuasio Tullii et auctorum ejus quibusdam edictis et credibilibus rationibus fulta convaluit, et ab omnibus pene in usum recepta est, perspicacior tamen Platonis observatio veriorem ordinem deprehendisse videtur, quam praeter indaginem visus haec quoque ratio commendat, quod lunam quae luce propria caret, et de sole mutuatur, necesse est fonti luminis sui esse subjectam; haec enim ratio lunam facit non habere lumen proprium, caeteras omnes stellas lucere [Col. 0450C] suo, quod illae supra solem locatae in ipso purissimo aethere sunt, in quo omne quidquid est, ut verbis Philosophi loquar, lux naturalis et sua est, quae tota cum igne suo ita sphaerae solis incumbit, ut coeli zonae quae procul a sole sunt perpetuo frigore oppressae sint; luna vero, quia ipsa sola sub sole est, et caducorum jam regioni luce sua carenti proxima, lucere non potuit. Denique quia totius mundi ima pars terra est, aetheris autem ima pars luna est, lunam autem terram sed aetheream vocaverunt, immobilis autem ut terra esse non potuit, quia in sphaera quae volvitur nihil manet immobile praeter centrum; mundanae autem sphaerae terra centrum est, ideo sola immobilis perseverat: rursus terra accepto solis lumine clarescit tantummodo, [Col. 0450D] non lucet; luna speculi instar lumen quo illustratur emittit, quae quamvis densius corpus sit quam caetera coelestia, ut multum tamen terreno purius, fit acceptae luci penetrabile, adeo ut eam de se rursus emittat, nullum tamen ad nos praeferentem sensum caloris, quia lucis radius cum ad nos de origine sua, id est, de sole pervenit, naturam secum ignis de quo nascitur devehit; cum vero in lunae corpus infunditur, et inde resplendet, solam refundit claritudinem, non calorem: nam et speculum cum splendorem de se vi oppositi eminus ignis immittit, solam ignis similitudinem carentem sensu caloris ostendit.

His illud adjiciendum est, praeter solem et lunam, [Col. 0451A] et stellas quinque quae appellantur vagae, reliquas omnes alias infixas coelo, nec nisi cum coelo moveri. Alii, quorum assertio vero propior est, has quoque dixerunt suo motu, praeter quod cum coeli conversione feruntur, accedere, sed propter immensitatem extimi globi excedentia credibilem numerum saecula multa una cursus sui ambitione consumere, et ideo nullum earum motum ab homine sentiri; cum non sufficiat humanae vitae spatium ad breve saltem punctum tam tardae accessionis deprehendendum. Solem autem ac lunam et stellas quinque, quibus ab errore nomen, praeter quod secum trahit ab ortu in occasum coeli diurna conversio, ipsa suo motu in orientem ab occidente procedere, argumentis ad verum ducentibus comprobatur, moveri enim coeloque non [Col. 0451B] esse infixas et visus et ratio affirmat, dum modo in hac, modo in illa coeli regione visuntur, et saepe cum in unum duae pluresve convenerint, et a loco in quo simul visae sunt, et a se postea separantur, quod infixae stellae non faciunt, sed in iisdem locis semper videntur, nec a sui unquam se copulatione dispergunt, ab ortu vero ad occasum in contrarium motu propiore volvi non solum manifestissima ratione, sed oculis quoque approbantibus demonstratur.

Considerato enim signorum ordine, quibus zodiacum divisum vel distinctum videmus, ab uno signo quolibet ordinis ejus sumam exordium: cum Aries exoritur, post ipsum Taurus emergit; hunc Gemini sequuntur, hos Cancer, et per ordinem reliqua. Si [Col. 0451C] istae ergo in occidentem ab oriente procederent, non ab Ariete in Taurum, qui retro locatus est, nec a Tauro in Geminos signum posterius volverentur: sed a Geminis in Taurum, et a Tauro in Arietem rectae et mundanae volubilitatis consona accessione procederent. Cum vero a primo signo in secundum, a secundo ad tertium, et inde ad reliqua quae posteriora sunt revolvuntur, signa autem infixa coelo feruntur, sine dubio constat has stellas non cum coelo, sed contra coelum moveri. Hoc ut plene luceat, astruam de lunae cursu, quae et claritate sua et velocitate notabilior est. Secundo fere die circa occasum videtur, et quasi vicina soli, quem nuper reliquit, postquam ille demersus est, ipsa coeli marginem tenet antecedenti super occidens; [Col. 0451D] tertio die tardius occidit quam secundo; et ita quotidie longius ab occasu recedit, ut septimo die circa solis occasum in medio coelo ipsa videatur, post alios vero septem cum ille mergit, haec oritur, adeo media parte mensis dimidium coelum, id est, unum hemisphaerium ab occasu in orientem recedendo metitur; rursus post septem alios circa solis occasum latentis hemisphaerii verticem tenet, cujus rei indicium est quod medio noctis exoritur: postremo totidem diebus exactis, additis insuper plus minusve aliis duobus, solem denuo comprehendit, et vicinus videtur ortus amborum, quandiu soli succedens rursus moveatur, et rursus recedens paulatim semper in orientem regrediendo relinquat occasum. Sol [Col. 0452A] quoque ipse non aliter quam ab occasu in orientem movetur, et rursus recedens paulatim semper in orientem regrediendo relinquit occasum; sol quoque ipse naturaliter quam ab occasu in orientem movetur. Et licet tardius recessum suum quam luna conficiat, quippe quod tanto tempore signum unum emetiatur quanto totum zodiacum luna discurrit, manifesta tamen et subjecta oculis motus sui praestat indicia: hunc enim in Ariete esse ponam, quod quia aequinoctiale signum est, pares horas somni et diei facit. In hoc signo cum occidit, Libram, id est, Scorpii chelas mox oriri videmus, et apparet Taurus vicinus occasui: nam Vergilias et Hyadas partes Tauri clariores non multo post solem mergentes videmus. Sequenti mense sol in signum posterius, id [Col. 0452B] est in Taurum recedit, et ita fit ut neque Vergiliae, neque alia pars Tauri illo mense videatur: signum enim quod et cum sole occidit, semper occulitur, adeo ut et vicina astra solis propinquitate celentur: nam et Canis tunc, quia vicinus Tauro est, non videtur, tectus lucis propinquitate. Et hoc est quod Virgilius ait:

Candidus auratis aperit eum cornibus annum
Taurus, et adverso cedens Canis occidit astro.
Non enim vult intelligi Tauro oriente cum sole mox in occasu fieri Canem, qui proximus Tauro est, sed occidere eum dixit Tauro gestante solem, quia tunc incipit non videri, sole vicino. Tunc tamen occidente sole Libra adeo superior invenitur, ut totus [Col. 0452C] Scorpius ortus appareat; Gemini vero vicini tunc videntur occasui; rursus post Tauri mensem Gemini non videntur, quod in eos solem migrasse significat. Post Geminos redit in Cancrum, et tum cum occidit mox Libra in medio coelo videtur: adeo constat solem tribus signis peractis, id est, Ariete et Tauro et Geminis ad medietatem hemisphaerii recessisse.

Denique post tres menses sequentes, tribus signis quae sequuntur incensis, Cancrum dico, Leonem et Virginem, invenitur in Libra; quae rursus aequat noctem diei, et dum in ipso signo occidit, mox oritur Aries, in quo sol ante sex menses occidere solebat. Ideo autem occasum ejus quam ortum elegimus praeponendum, quia signa posteriora post occasum [Col. 0452D] videntur, et dum ad haec quo sole mergente videri solent, solem redire monstramus, sine dubio eum contrario motu recedere quam coelum movetur, ostendimus. Haec autem quae de sole ac luna diximus, etiam quinque stellarum recessum assignare sufficient: pari enim ratione in posteriora signa migrando, semper mundanae volubilitati contraria recessione versantur, quarum cursus recursusque ipso sole moderari perhibetur; nam certa spatii definitio est, ad quam cum unaquaeque erratica stella recedens ad solem pervenerit, tanquam ultra prohibeatur accedere, agi retro videtur et rursus cum certam partem recedendo contigerit, ad directi cursus consueta revocatur, ita solis vis et potestas [Col. 0453A] motus reliquorum luminum constituta demensione moderatur.

Circus ergo sive circulus intelligitur uniuscujusque stellae una integra et peracta conversio, id est, ab eodem loco post emensum sphaerae per quam movetur ambitum in eumdem locum regressus. Est autem hic linea ambiens sphaeram ac veluti semitam faciens, per quam sol et luna discurrit, et intra quam vagantium stellarum error legitimus coercetur, quas ideo veteres errare dixerunt, quia et cursu suo feruntur, et contra sphaerae maximae, id est, ipsius coeli impetum contrario motu ad orientem ab occidente volvuntur, et omnium quidem par celeritas, motus similis, idem est modus meandi, sed non omnes eodem temporis spatio circos suos orbesque [Col. 0453B] conficiunt. Causam vero sub eadem celeritate diversi spatii inaequalitas sphaerarum efficit, quas singulae stellae perlustrant: a Saturni enim sphaera, quae est prima de septem, usque ad sphaeram Jovis, a summo secundam interjecti spatii tanta distantia est, ut zodiaci ambitum superior triginta annis, duodecim vero subjecta conficiat, rursus tantum a Jove sphaera Martis recedit, ut eumdem cursum biennio peragat. Venus autem tanto est a regione Martis inferior, ut ei annus satis sit ad zodiacum peragrandum.

Jam vero ita Veneri proxima est stella Mercurii, et Mercurio sol propinquus, ut hi tres coelum suum pari temporis spatio, id est, anno plus minusve circumeant; ideo et Cicero hos duos cursus comites [Col. 0453C] solis vocavit, quia in spatio pari longe a se nunquam recedunt: luna autem tantum ab his deorsum recessit, ut quod illi anno, viginti octo diebus conficiat. Sed Cicero cum quartum de septem solem velit, quartus autem inter septem non fere medius, sed omnimodo medius et sit et habeatur, non abrupte medium solem, sed fere medium dixit his verbis: »Deinde de septem mediam fere regionem sol obtinet.« Sed non vacat adjectio qua haec pronuntiatio temperatur; nam sol quartum locum obtinens, mediam regionem tenet numero, sed non spatio; Saturni enim stella, quae summa est, Zodiacum triginta annis peragrat: sol medius anno uno; luna ultima uno mense non integro. Tantum ergo interest inter solem et Saturnum, quantum inter unum [Col. 0453D] et triginta; tantum inter lunam solemque, quantum inter duodecim et unum; unde apparet totius a summo in imum spatii certam ex media parte divisionem solis regione non fieri. Sed quantum ad numerum pertinet, veluti inter septem quartus medius dicitur, quamvis propter inaequalitatem spatiorum adjectione fere particulae temperatur. Zodiacus ergo circulus est unus ex undecim supradictis, qui solus potuit latitudinem hoc modo quem referimus, adipisci. Natura coelestium circulorum incorporalis est, lineaque ita mente concipitur, ut sola longitudine censeatur, latum habere non possit; in Zodiaco longitudinem signorum capacitas exigebat. Quantum igitur spatii lata dimensio porrectis sideribus occupat, [Col. 0454A] duabus lineis limitatum est, et tertia ducta per medium ecliptica vocatur, quia cum cursum suum in eadem linea pariter sol et luna conficiunt, alterius eorum necesse est evenire defectum; solis, si ei tunc luna succedat; lunae, si tunc adversa sit soli. Ideo nec sol unquam deficit, nisi cum tricesimus lunae dies est; et nisi quinto decimo cursus sui die, nescit luna defectum: sic enim evenit ut aut lunae contra solem positae, ad mutuandum ab eo solidum lumen, sub eadem linea inventus terrae conus obsistat, aut soli ipsa succedens, o jectu suo ab humano aspectu lumen ejus repellat. In defectu autem sol ipse nihil patitur, sed noster fraudatur aspectus, luna vero circa proprium defectum laborat, non accipiendo solis lumen, cujus beneficio noctem [Col. 0454B] colorat; quod sciens Virgilius, disciplinarum omnium peritissimus, ait:

Defectus solis varios, lunaeque labores.
Quamvis igitur trium linearum ductus zodiacum et claudat et dividat, unum tamen circum auctor vocabulorum dici voluit antiquitas, secundum vero quosdam philosophos latitudo zodiaci duodecim lineis mensuratur, ex quibus juxta paris numeri naturam duas haberi medias necesse est, quas tantummodo a sole lustrari confirmantes, lunam per omnes discurrere dicunt. Quapropter ultro citroque vagata eclipsim fieri singulis mensibus non sinit. Omnibus tamen annis utriusque sideris defectus statutis diebus horisque evenire comprobant, quamvis non semper appareant, ideo quia aliquando [Col. 0454C] fiunt subtus terram in parte latentis hemisphaerii, aliquando supra; sed propter nubila et propter globositatem et convexitatem terrae neque ubique, neque eisdem horis ab omnibus cerni possunt; unde certissimum est saepius ista fieri quam videri, nec aequaliter cunctis apparere cum videntur; unde vespertinos solis ac lunae defectus Orientales non sentiunt, neque matutinos Occidentales, obstante cono terrae atque visum arcente. Lunae autem defectum aliquando quinto mense a priori, solis vero septimo ejusdem bis in triginta diebus super terras occuliari, necnon ab aliis visum esse, quondam in duodecim diebus utrumque sidus deficere probabili ratione et traditione cognovimus.

Respondi ergo, ut mihi videtur, beatissime Auguste, [Col. 0454D] secundum vestrarum exactionem litterarum, et dixi ex eorumdem auctoritate quemadmodum antiqui philosophi et scierunt et praescierunt, quomodo fieret defectus solis, et quando fieret illi enim omnium disciplinarum peritissimi, et nullius sectae inscii veteribus approbatae, sagacissima elimatae et defaecatae mentis intentione, et perspicacissima purgatissimaque interni sensus acie praefixa, omnium rerum naturas, rationes, causas et origines subtilissime et instantissime naturali investigatione quaesiverunt, accuratissime et efficacissime illo a quo omne datum optimum est et omne donum perfectum offerente quaesita invenerunt, inventa et deprehensa diligentissime et intentissime observaverunt inde [Col. 0455A] physici astronomiae specialiter studentes, eadem diutissima meditatissimaque diligentia ortus et obitus stellarum intuentes et intuendo experientes, solis et lunae et reliquarum quinque vagantium cursus et recursus, accessus et recessus plenissime exploraverunt, in tantum ut explorando indubitatissime scirent quantas lineas zodiaci circuli unaquaeque stella erratica lustraret, et per quam proprie et specialiter de ipsis lineis in praesenti cursum dirigeret, et in quo signo et in qua parte ipsius signi esset. Qui ergo ita de subtilioribus, licet veris et naturalibus, aliarum stellarum motibus certissime et studiosissime cognoverunt, cur solis et lunae cursus, qui vere notabiliores et faciliores sunt ad cognoscendum, ignorarent, ut eos lateret quomodo vel [Col. 0455B] quando per eamdem zodiaci circuli eclipticam lineam currerent, et illam unam eamdemque lustrantes, in unum signum et in unam partem coirent, et in eamdem partem coeuntes, lunaque in ipsa soli succedente eclipsis fieret solis.

Non solum ergo praedicti philosophi eclipsim, hoc est defectum solis praesciebant, et praescientes praedicebant quando post unum mensem futurus esset; sed quando per annum, aut XX aut C M annos sequeretur, per supradictam sagacem explorationem et diligentem observationem longe ante experti praesignabant. Sed ut plus miremini, usque ad quindecim millia annorum talibus argumentis protenderunt. Inde Cicero visionem Africani referens, ita dicit: »Homines populariter annum tantummodo solis [Col. 0455C] unius astri reditum metiuntur; re autem recta cum ad idem unde semel profecta sunt, cuncta astra redierunt, eademque totius coeli descriptionem longis intervallis retulerunt: tunc ille vere vertens annus appellari potest, in quo vix dicere audeo quam multa hominum saecula teneantur. Namque ut olim deficere sol hominibus exstinguique visus est, cum Romuli animus haec ipsa in templa penetravit, quandoque ab eadem parte sol eodemque tempore iterum defecerit, tum signis omnibus ad idem principium stellisque revocatis, expletum annum habeto; cujus quidem anni nondum vicesimam partem scito esse conversam.«

Quae verba Tullii Ambrosiana expressio aperit hoc modo atque pandit: Annus non is solus est [Col. 0455D] quem nunc communis omnium usus appellat; sed singulorum seu luminum, hoc est solis et lunae, sive stellarum, emenso omni coeli circuitu, a certo loco in eumdem locum reditus, annus suus est: sic mensis lunae annus est intra quem coeli ambitum lustrat: nam et a luna mensis dicitur, quia Graeco nomine luna vocatur.

Virgilius denique ad discretionem lunaris anni, qui brevis est, annum, qui cursu solis efficitur, significare volens ait:

Interea magnum sol circumvolvitur annum.
Annum magnum vocans solis comparatione lunaris; nam cursus quidem Veneris atque Mercurii pene par solis; Martis vero annus fere biennium tenet: [Col. 0456A] tanto enim tempore coelum circuit. Jovis autem stella duodecim, et Saturni triginta annos in eadem circumitione consumit.

Haec de sole et luna, ac vagis, ut ante retulimus, jam nota sunt: annus vero, qui mundanus vocatur, qui vere vertens est, quia conversione plenae universitatis efficitur, largissimis saeculis explicatur, cujus ratio talis est. Stellae omnes et sidera, quae infixa coelo videntur, quorum proprium motum nunquam visus humanus sentire vel deprehendere potest, moventur tamen, et praeter coeli volubilitatem qua semper trahuntur, suo quoque accessu tam sero promovent, ut nullius hominum vita tam longa sit, quae observatione continua factam de loco per mutationem, in quo . . . . . primum viderat, deprehendat. [Col. 0456B] Mundani ergo anni finis est, cum stellae omnes omniaque sidera, quae aplanes habet, a certo loco ad eumdem locum ita remeaverint, ut ne una quidem coeli stella in alio loco sit quam in quo fuit, cum omnes aliae ex eo loco motae sunt ad quem reversae, anno suo finem dederunt, ita ut sol et luna cum erraticis quinque in iisdem locis et partibus sint, in quibus incipiente mundano anno fuerunt: hoc autem, ut physici volunt, post annorum quindecim millia peracta contingit.

Ergo sicut annus lunae mensis est, et annus solis duodecim menses, et aliarum stellarum hi sunt anni quos supra retulimus; ita mundanum annum quindecim millia annorum, quales nunc computamus efficiunt. Ille ergo vere annus vertens vocandus est, [Col. 0456C] quem non solis, id est unius astri, reditus metitur, sed quem stellarum omnium, quae in quocunque coelo sunt, ad eumdem locum reditus sub eadem coeli totius descriptione concludit; unde mundanus dicitur, quia mundus proprie coelum vocatur. Igitur sicut annum solis non solum a Kalendis Januariis usque ad easdem vocamus, sed et a sequente post Kalendas die usque ad eumdem diem, et a quocunque cujuslibet mensis die usque in diem eumdem reditus, annus vocatur; ita hujus mundani anni initium sibi quisque facit quodcunque decreverit, ut ecce nunc Cicero a defectu solis, qui sub Romuli fine contigit, mundani anni principium sibi ipse constituit, et licet etiam saepissime postea defectus solis evenerit, non dicitur tamen mundanum annum [Col. 0456D] repetita defectio solis implesse, sed tunc implebitur cum sol deficiens in iisdem locis et partibus et ipse erit, et omnes coeli stellas omniaque sidera rursus inveniet in quibus fuerant sub Romulo, cum post annorum quindecim millia sicut asserunt philosophi, sol denuo ita deficiet, ut in eodem signo eademque parte sit, ad idem principium, in quo sub Romulo fuerant, stellis quoque omnibus signisque revocatis.

Anno ergo praeterito 810 ab incarnatione Domini non est mirum eclipsin solis evenisse, sicut vestrae indicant litterae; septimo Idus Junias, prima tunc initiante luna, et rursus in eodem anno pridie Kalendas Decembris, trigesima incipiente luna, et a [Col. 0457A] priore defectu septimo mense, hoc est Decembre inchoante; qui sic defectus solis definitur novissima primave luna fieri, et septimo mense a priore defectu, quamvis aliquando penitus non appareat, cum certe sit factus, aut si apparuerit non semper ubique cernatur, aut si ubique conspiciatur, non eisdem horis omnes aequaliter videant evenisse propter supradictas causas.

Si quis ergo etiam in hoc tempore tanto sensus acumine praeditus, tanta instantiae diuturnitate nisus, tanta explorationis et observationis diligentia intentus, eadem otiositate et curiositate sicut priori aetate geniti, sollicitus tantum studium erga astronomiae aut cujuscunque disciplinae assectationem adhibuerit, nonne idem facile credendus est ad [Col. 0457B] eamdem antiquorum scientiam et praescientiam posse pervenire? Voluntas enim dispar, non natura, quae una et aequalis est, homines tantum a se distare facit, quanquam in primis hominibus propter mundi adolescentiam et vim corporum, et sensuum vigorem magis voluisse comperimus.

Hic ergo nunc de eclipsi solis sit finis dicendi, non quod dixisse forsitan sufficienter arbitrer, sed quia ad praesens proprii ingenioli exiguitas amplius memorare non quiverit: Plinius enim secundus et alii libri, per quos aestimem haec me posse supplere, non habentur nobiscum in his partibus, cum de talibus per me ipsum nihil audeam excogitare neque praesumam. Vos autem, domine piissime Auguste, quibus prae omnibus affluentiam sapientiae, sicut [Col. 0457C] et caeterarum sanctarum virtutum Deus distribuit, rogo suppliciter ut in quo vobis de hac causa ignorare videar, aut aliter aestimare quam rectum est, instruere et dirigere dignemini: Stulta enim mundi elegit Deus: Et, Non est apud eum personarum acceptio, ut non solum vestrae purissimae et clarissimae sapientiae lux his qui prope sunt luceat, sed et his qui longe; et non solum per aperta camporum discurrentes illustret, verum etiam Reclusos licet per rimas et juncturas vestri serenissimi splendoris radius exerens perfundat. Omnibus ergo valde necesse est attentis et assiduis precibus rogare et postulare, ut Dominus et Salvator noster Jesus Christus suo [Col. 0458A] populo donet et tribuat multis annis de tali et tanto principe et magistro gaudere, qui omnibus aequaliter omnium bonorum operum et virtutum et honestarum disciplinarum doctor praecipuus, et perfectum habetur exemplar rectoribus ad suos subjectos bene regendos, militibus ad suam exercendam legitime militiam, clericis ad universalis Christianae religionis ritum recte observandum, philosophis et scholasticis ad honeste de humanis philosophandum et sapiendum, reverenterque atque orthodoxe de divinis sentiendum et credendum. Quid plura de nostri domini Augusti Caroli summis virtutibus et excellentibus dicere nitor, cum licet multum elaborare velim totas referre non potero? Hoc tantum veraciter dicimus, quod omnes uno ore conclamant, quia in ista [Col. 0458B] terra, in qua nunc Deo donante Franci dominantur, ab initio mundi talis rex et talis princeps nunquam visus est, qui sic esset fortis, sapiens, et religiosus sicut noster dominus Augustus Carolus. De caetero autem per sua sancta et sublimia merita, forsitan de suo semine talis oriatur. Hoc solum superest ut nos omnes Christiani altissimis vocibus et devotissimis cordibus unanimiter clamemus ad Dominum et rogemus ut nostri optimi domini Augusti Caroli triumphos multiplicet, imperium dilatet, sacram conservet progeniem, sanitatem confirmet, vitam in multos extendat annorum curriculos. Exaudi, exaudi, exaudi, Christe.

Sicut ergo, domine reverentissime atque dulcissime, Deo et vestro fideli famulo Waldoni abbati mandastis, [Col. 0458C] ut me de talibus ex vestris verbis commonendo interrogaret, et exigendo commoneret, qui sicut vobis fidelis, ita mihi de hac re gravis et importunus exactor quamvis moderate exstitit, ita per illum vobis remitto, ut inde ei gratias referatis, si quid in his bene dixerim, quae per ejus urgentem exactionem volens nolens solvi: si autem aliquid male propter meum proprium neglectum, mihi poenitentiam quam velitis clementer imponatis. Opto vos bene semper valere in Deo, optime domine, et non tantum optime domine, sed et piissime atque amantissime Pater.



DUNGALI RECLUSI LIBER ADVERSUS CLAUDIUM TAURINENSEM AD LUDOVICUM ET LOTHARIUM AUGG.
(Ex Bibliotheca veterum Patrum.)




[Col. 0457D]
PRAEFATIO. Antistitibus et clero Galliae Papirius Massonus.

[Col. 0457D] Illud inter caetera prudentissime a L. Floro Romanae Historiae scriptore dictum puto, quam maxime [Col. 0458D] mortiferos esse solere morsus morientium bestiarum; nec dubito quin recte hoc nomine appellari haeresis [Col. 0459A] debeat, speroque futurum ut catholica Ecclesia ex morte bestiae, postquam illa senuerit, solatium et quietem sit aliquando habitura: majores enim vestri hoc semper credidere, hanc pestem seu venenum cum diu nocuerit desiturum, tunc cum sacerdotes Domini se et greges sibi commissos diligenter excusserint, statuerintque sic vitam componere, ut reprehendi amplius non possint. Sanc superioribus saeculis plurimae haereses regnaverunt, quarum ne nomina quidem recensere possis, ita eveniet iis quae nunc orbem affligunt, et cum diu saevierint evanescent. Claudius quidem Taurinensis episcopus olim pessime de imaginibus sentiens, fecit ut Jonas Aurelianensis antistes adversus haeresim illam scriberet, quod ab eo praestitum est Caroli Calvi temporibus, multa in eo opere de Carolo Magno, multa de Ludovico patre pio principe sanctae Dei Ecclesiae filio adversus presbyterum natione Hispanum, nomine Claudium dicuntur. At Dungalus, quem vobis nunc supplices offerimus, et ipse excellens theologus sub [Col. 0459B] eodem Ludovico imperatore ejusque filio nobilissimo Augusto Lothario vixit. Hic libellum suum vocat responsiones ex auctoritate et doctrina sanctorum Patrum defloratas et excerptas continentem, sub nomine et honore gloriosissimorum principum Christianissimorum sanctae Ecclesiae rectorum dominum Ludovici maximi ac serenissimi imperatoris, ejusque filii Augusti Lotharii, contra insanas blasphemasque Claudii Taurinensis naenias. In quo libello illa imprimis Dungali sententia notanda est: »Qualis et quanta est insana elatio, et vana temeritas ut quod a primaevo tempore Christianitatis per annos ferme 820 aut eo amplius a sanctis ac beatissimis Patribus et religiosissimis postmodum principibus ad gloriam et laudem Domini in ecclesiis et in quibuslibet Christianorum domibus fieri concessum, constitutum, et jussum est, unus homo blasphemare, reprehendere, conculcare, projicere ac sufflare praesumat? quasi in tanto jam dicto spatio nullus sic sanctus vel sapiens [Col. 0459C] in Ecclesia Dei exstitisset auctor, qui tam ardentissimum in corde suo zelum vel subtilissimum haberet intellectum sicut iste qui audet oppugnare quod caeteri, quasi formidolosi ausi non sunt, vel vituperare quod alii esse vituperandum quasi stulti non intellexerunt.« Sed antequam Claudius Taurinensis insurgeret in Ecclesiam Dei, Felix Urgellitanus tempore Caroli Magni Ecclesiam vexabat, ut hic Dungali locus ostendit: »Dominus beatissimae memoriae Carolus florentissimus vigilantissimusque catholicae fidei tutor et propugnator, nequissimae caput viperae in magistro hujus erroris Felice contra sibilantis [Col. 0460A] unitatem Ecclesiae apostolicae auctoritatis praevalida ferreaque confregerit virga.« Clarissima autem Ecclesiae lumina, ut Ambrosium, Hieronymum, Augustinum, Gregorium Nyssenum, Joannem Chrysostomum, Gregorium Romanum pontificem, fatuus ille Taurinensis episcopus obstruere, si posset, conaretur; sed illi vita et moribus et scientia longe superiores uno sanctitatis nomine satis tuti sunt adversus rabidi canis calumnias. Utitur praeterea Dungalus testimoniis Paulini Aquitani et Nolensis episcopi, de quo D. Augustinus lib. I de Civitate Dei: Paulinus noster, ait, Nolensis episcopus ex opulentissimo divite, voluntate pauperrimus et copiosissime sanctus fuit; et Dungalus de eodem: Sanctitate et sapientia praeditus, et quasi quaedam pharus et turris inexpugnabilis. Utitur etiam auctoritate et testimonio Aurelii Clementis, Prudentii viri consularis et Iberorum eruditissimi, cujus poemata temporibus Theodosii junioris et Honorii maxima laude dignissima visa [Col. 0460B] sunt. Utitur et Prisciani auctoritate, de quo idem Dungalus, Priscianus, ait, propter nobilissimi claritatem ingenii lumen Romanae facundiae meruit vocitari. Cassiodorus in libello de Orthographia. Ex Prisciano moderno auctore haec decerpta sunt et duodecimo capite ejusdem. Ex Prisciano, inquit, grammatico, qui nostro tempore Constantinopoli doctor fuit, ista collecta sunt. Sedulium quoque et Fortunatum poetas; hunc quidem, postea episcopum Pictaviensem, pro suae causae defensione Dungalus citat. Itaque hunc auctorem veluti singulare munus amplectimini in quo plurimas rationes ex sancta Scriptura congerit quibus probet non abs re ab Ecclesia cultum sanctorum probari, ipsum autem Deum adorari a Christiano populo, suppliciterque coli ut aeternum omnium conditorem? Dungalus vero ipse se aliunde advenisse in hanc terram initio libri sui plane testatur ingenueque fatetur; sed unde advenerit in dubio est; liber quidem ejus videtur scriptus in monasterio beati Dionysii ad Sequanam flumen, [Col. 0460C] ubi in manibus Velii Benedictini ordinis et bibliothecarii nobilis et docti viri a multis visus est. Venit tandem in manus Pauli Petavii senatoris Parisiensis egregii viri, in membranis veteribus scite perscriptus, qui ut mihi illum benigne ostendit, ita pari beneficio utetur in eos qui membranas ipsas cupient videre. Exemplaris autem copiam ante quindecim annos mihi fecit Nicolaus Faber civis Parisiensis: quos idcirco nominandos putavi, ne quis mendacii me reum suspicetur adeo veritatis amantem ut pro ea mori malim. Bene valete. Lutetiae Parisiorum VIII Kal. Augusti 1608.




[Col. 0459]
APOLOGETICUM ATQUE RESCRIPTUM CLAUDII EPISCOPI ADVERSUS THEUTMIRUM ABBATEM.

[Col. 0459D] Epistolam tuam cum adjunctis subter capitulis plenam garrulitate atque stoliditate per quemdam accepi rusticum portitorem; in quibus capitulis denuntias te esse turbatum, eo quod rumor abierit ex Italia de me per omnes Gallias usque ad fines Hispaniae, quasi ego sectam quamdam novam praedicaverim, contra regulam fidei catholicae: quod omnino falsissimum est. Nec mirum est si de me ista dixerunt diaboli membra, qui ipsum caput nostrum et seductorem et daemoniacum proclamaverunt. Ego enim non sectam doceo, qui unitatem teneo et veritatem proclamo. Sed sectas et schismata et superstitiones atque haereses in quantum valui, compressi, [Col. 0460D] contrivi, et pugnavi et expugnavi, et expugnare inquantum valeo prorsus Deo adjuvante non cesso. Hoc autem idcirco provenit, quia postquam coactus suscepi sarcinam pastoralis officii, missus a pio principe, sanctae Domini Ecclesiae catholicae filio, Ludovico, et veni in Italiam, civitatem Taurinis. Inveni omnes basilicas contra ordinem veritatis sordibus anathematum imaginibus plenas, et quia quod omnes colebant, ego destruere solus coepi, et idcirco aperuerunt omnes ora sua ad blasphemandum me, et nisi Dominus adjuvisset me, forsitan vivum deglutissent me.


Item ad locum.
[Col. 0461A]

Cum enim distincte dicatur non faciendam similitudinem omnium quae in coelo sunt aut quae in terra vel quae sub terra, non de solis similitudinibus alienorum deorum intelligitur dictum, sed et de coelestibus creaturis, aut quae in honore Creatoris humanus sensus potuit excogitare. Adorare est laudare, venerari, rogare, precari, supplicare, invocare, precem effundere. Colere vero est gubernare, observare, officium facere, frequentare, venerari, amare, diligere.


Item ad locum.

Dicunt isti, contra quos Dei Ecclesiam defendendam suscepimus: Non putamus imagini quam adoramus aliquid inesse divinum. Sed tantummodo pro honore ejus, cujus effigies est, tali eam veneratione [Col. 0461B] adoramus. Cui respondemus, quia si sanctorum imagines hi qui daemonum cultum reliquerunt venerantur, non idola reliquerunt sed nomina mutaverunt. Si enim scribas in pariete, vel pingas imagines Petri et Pauli, Jovis et Saturni, sive Mercurii, nec isti dii sunt, nec illi apostoli; nec isti, nec illi homines, ac per hoc nomen mutatur. Error tamen, et tunc et nunc idem ipse permanet semper. Certe si adorandi fuissent homines, vivi potius, quam mortui adorandi esse debuerunt: id est ubi similitudinem Dei habent, non ubi pecorum, vel quod verius est, lapidum, vel lignorum vita sensu et ratione carentem. Ex qua re summopere pensandum est, quia si opera manuum Dei non sunt adoranda et colenda, quanto magis opera manuum hominum non sunt adoranda et colenda [Col. 0461C] prorsus, nec in honore eorum quorum similitudines esse dicuntur; quia si imago quam adorat, Deus non est, nequaquam veneranda est pro honore sanctorum, qui nequaquam divinos sibi arrogant honores.


Ad locum.

Et ideo sciendum est summopere, quia non solum qui visibilia figmenta atque imagines colit, sed etiam quamlibet sive coelestem, sive terrenam, sive spiritalem, sive corpoream creaturam vice nominis Dei colit, et salutem animae suae quae de solo Deo est, ab illis sperat: de illis est, de quibus dicit Apostolus: Et coluerunt et servierunt creaturae potius quam Creatori.


Item ad locum.

Quid te ad falsas imagines humilias et inclinas? [Col. 0461D] Quid ante inepta simulacra et figmenta terrena captivum corpus incurvas? Rectum te Deus fecit, et cum caetera animalia prona et ad terram sint, tibi sublimis status et ad coelum atque ad Deum vultus erectus est; illuc intuere, illuc oculos tuos erige, in supernis Deum quaere, ut carere inferis possis. Ad alta coelestia suspensum pectus attolle. Quid te in lapsum mortis cum insensata imagine, quam colis, sternis? Quid in ruinam diaboli per ipsam, et cum ipsa cadis? Sublimitatem serva qua natus es, persevera talis qualis a Domino factus es.


De cruce ad locum.

Sed dicunt isti falsae religionis atque superstitionis cultores: Nos ob recordationem Salvatoris nostri crucem [Col. 0462A] pictam atque in ejus honore imaginatam colimus, veneramur atque adoramus; quibus nihil aliud placet in Salvatore nostro, nisi quod et impiis placuit opprobrium passionis et irrisio mortis. Hoc de illo credunt quod et impii homines, sive Judaei, sive pagani, qui eum resurrexisse diffidunt, et non noverunt de illo aliud cogitare nisi eum tortum et mortuum et semper in passione positum in corde suo credunt et retinent, et non attendunt neque intelligunt quod ait Apostolus: Etsi noveramus secundum carnem Christum, sed nunc jam non novimus.


Item ad locum.

Contra quos respondendum est, quia si omne lignum schemate crucis factum volunt adorare, pro eo [Col. 0462B] quod Christus in cruce pependit, et alia multa illis convenit quae Christus egit per carnem. Vix enim sex horis in cruce pependit, et tamen novem mensibus lunaribus et supra undecim dies in utero virginis fuit, qui simul sunt dies solares ducenti septuaginta sex: id est novem menses et supra dies sex. Adorentur ergo puellae virgines, quia virgo peperit Christum. Adorentur et praesepia, quia mox est ut natus in praesepio est reclinatus. Adorentur et veteres panni, quia continuo cum natus est, pannis veteribus est involutus. Adorentur et naves, quia frequenter in navibus navigavit, et de navicula turbas docuit, et in navi dormivit, et de navi ventis imperavit, et in dextera navigii rete mittere jussit, quando prophetica illa magna captura piscium facta est. Adorentur [Col. 0462C] asini, quia asellum sedendo ad Jerusalem usque pervenit. Adorentur agni, quia de illo scriptum est: Ecce Agnus Dei, ecce qui tollit peccata mundi. Sed isti perversorum dogmatum cultores agnos vivos volunt vorare, et in pariete pictos adorare. Adorentur et leones, quia de illo scriptum est: Vicit leo de tribu Juda radix David. Adorentur et petrae, quia quando de cruce est depositus, in saxeo sepulcro est positus, et de illo Apostolus ait: Petra autem erat Christus; sed Christus petra, agnus, et leo tropice non proprie est dictus per significantiam non per substantiam. Adorentur et spinae ruborum, quia exinde spinea corona tempore passionis capiti ejus imposita est. Adorentur et arundines, quia ab eis colaphis a militibus caput ejus caesum est. Postremo adorentur [Col. 0462D] et lanceae, quia unus militum in cruce lancea latus ejus aperuit, unde fluxit sanguis et aqua, sacramenta, unde formatur Ecclesia. Ridicufosa ista omnia sunt, et lugenda potius quam scribenda. Cogimurque contra stultos stulta praeponere, et contra lapidea corda non verbi sagittas vel sententias, sed lapideos projicere ictus. Redite praevaricatores ad cor, qui recessistis a veritate, et diligitis vanitatem et estis vani facti; qui rursum crucifigitis Filium Dei, et ostentui habetis, et per hoc catervatum animas miserorum socias factas daemonum habetis. Alienando eas per nefanda sacrilegia simulacrorum, a Creatore suo habetis eas dejectas et projectas in damnationem perpetuam.


Item ad locum.
[Col. 0463A]

Aliud enim Deus jussit, aliud isti faciunt. Deus jussit crucem portare, non adorare: isti volunt adorare, quam nolunt nec spiritaliter nec corporaliter secum portare. Taliter enim Deum colere, ab illo recedere est; ille enim dixit: Qui vult post me venire abneget semetipsum, et tollat crucem suam et sequatur me. Quia videlicet nisi qui a semetipso deficiat, ad eum qui super ipsum est, non appropinquat; nec valet apprehendere quod ultra ipsum est, si nescierit mactare quod est


Ad locum.

Quod vero ais, quod ego prohibeam homines poenitentiae causa pergere Romam, falsum tu loqueris. Ego enim iter illud nec approbo nec improbo, quia [Col. 0463B] scio quod nec omnibus obest, nec omnibus prodest, nec omnibus proficit, nec omnibus officit. Te ipsum primum interrogare volo, si poenitentiam agere Romam pergere nosti esse. Cur tu tanto tempore tantas animas perdidisti, quas in monasterio retinuisti, et poenitentiae causa in monasterium recepisti, et non eas Romam misisti, sed potius tibi servire fecisti. Dicis enim te habere catervam monachorum centum quadraginta, qui omnes poenitentiae causa ad te venerunt, et se monasterio tradiderunt, ex quibus neminem Romam ire permisisti. Si haec ita se habent, ut tu dicis, poenitentiam agere Romam pergere est, quid acturus es de sententia illa quam Dominus dicit: Qui scandalizaverit unum de pusillis istis qui in me credunt, expedit ei ut suspendatur [Col. 0463C] mola asinaria in collo ejus, et demergatur in profundum, quam ut scandalizet unum de pusillis istis qui in me credunt. Nullum scandalum majus est quam hominem illam prohibere pergere viam, per quam possit ad gaudia pergere sempiterna.


Item ad locum.

Scimus enim quod non intellecta evangelistae verba Domini Salvatoris, ubi ait beato apostolo Petro: Tu es Petrus et super hanc Petram aedificabo Ecclesiam meam, et tibi dabo claves regni coelorum. Propter ista jam dicta Domini verba imperitum hominum genus pro acquirenda vita aeterna, postposita omni spiritali intelligentia, volunt pergere Romam, et post pauca: Qui hoc modo ut supradictum est claves regni coelorum intelligit intercessionem beati Petri localiter [Col. 0463D] non requirit, quia si proprietatem verborum Domini subtiliter consideramus, non est ei dictum: Quodcunque solveris in coelo erit solutum et in terra, et quodcunque ligaveris in coelo erit ligatum super terram; ac per hoc sciendum est, quod tandiu antistibus Ecclesiae istud ministerium concessum est, usque dum psi peregrinantur in hoc mortali corpore: cum vero [Col. 0464A] debitum mortis reddiderint, alii succedunt loco ipsorum, qui eamdem obtinent judiciariam potestatem, sicut scriptum est: Pro patribus tuis nati tibi sunt filii, constitues eos principes super omnem terram.


Item ad locum.

Redite caeci ad lumen verum, quod illuminat omnem hominem venientem in hunc mundum; quod lumen in tenebris lucet, et tenebrae illud non comprehendunt; qui istud lumen non aspiciendo in tenebris estis, et in tenebris ambulatis, et nescitis quo eatis, quia tenebrae obcaecaverunt oculos vestros.


Item ad locum

Audite et hoc insipientes in populo, et stulti aliquando sapite, qui intercessionem apostoli Romam [Col. 0464B] pergendo quaeritis, quid contra vos dicat idem saepe dictus beatissimus Augustinus, in libro enim de Trinitate octavo inter caetera sic dicit: »Redi ergo mecum et consideremus cur diligamus apostolum. Nunquidnam propter humanam speciem, quam notissimam habemus, eo quod credimus eum hominem fuisse? Non utique; alioquin nunc non est quem diligamus, quandoquidem homo ille jam non est? Anima enim ejus a corpore separata est, sed id quod in illo amamus etiam nunc vivere credimus.«


Item ad locum.

Promittenti Deo debet fidelis quisque credere, quanto magis juranti. Quid est dicere: Si fuerint in medio ejus, Noe, Daniel, et Job? Id est, si tantae sanctitatis, tantae justitiae, tantique meriti sit, [Col. 0464C] quanti illi fuerunt, non liberabunt filium neque filiam. Haec idcirco dicit ut nemo de merito vel intercessione sanctorum confidat, quia nisi eamdem fidem, justitiam, veritatemque teneat quam illi tenuerunt, per quam illi placuerunt Deo, salvus esse non poterit.


Item ad locum.

Quinta tua in me objectio est, et displicere tibi dicis, eo quod dominus apostolicus indignatus sit mihi. Hoc dixisti de Paschali Ecclesiae Romanae episcopo, qui praesente jam caruit vita. Apostolicus autem dicitur quasi apostoli custos, aut apostoli fungens officium. Certe non ille dicendus est apostolicus qui in cathedra sedens apostoli, sed qui apostolicum implet officium. De illis enim qui eum [Col. 0464D] locum tenent, et non implent officium, Dominus dixit: Super cathedra Moysi sederunt Scribae et Pharisaei. Omnia ergo quaecunque dixerint vobis servate et facite: secundum opera vero eorum nolite facere; dicunt enim et non faciunt.

(Liber de quo ista excerpsimus tantae magnitudinis est, quantum liber Psalmorum et quinquaginta Psalmi plus.)




[Col. 0465]
DUNGALI RESPONSA CONTRA PERVERSAS CLAUDII TAURINENSIS EPISCOPI SENTENTIAS.

[Col. 0465A] Hunc itaque libellum responsiones ex auctoritate ac doctrina sanctorum Patrum defloratas et excerptas continentem, sub nomine et honore gloriosissimorum principum, Christianissimorum sanctae Ecclesiae rectorum domini Ludovici maximi ac serenissimi imperatoris ejusque filii nobilissimi Augusti Lotharii, ego Dungalus in Dei et eorum obsequio esse dicandum componendumque devovi, contra insanas blasphemasque Claudii Taurinensis episcopi naenias, non quod ante jam dudum ex quo in hanc terram advenerim occasio mihi copiosa hac de re reclamandi conquerendique assidue non occurreret, dum Dominicam ubique messem malignis zizaniis lolioque infelici horrere cernendo suspirarem, sed ne conatus nostri aerem, ut dicitur, verberando, [Col. 0465B] incertave pro certis affirmando deluderentur, sub silentii diutina anxiaque observatione ora continui, moerens dolensque murmur multum, antiquamque contentionem de corpore Christi, hoc est Ecclesia, passim in turbis fieri, quae quondam praecessit de capite. Quidam enim tunc, ut ait Joannes, dicebant, quia bonus est; alii autem, Non, sed seducit turbas. Simili modo etiam nunc sequestrato ab invicem in hac regione, ac diviso in duas partes populo, de observationibus ecclesiasticis, hoc est de imagine Dominicae passionis, et sancta pictura murmurantes et contendentes catholici, dicunt bonam et utilem esse picturam, et pene tantumdem proficere ad eruditionem, quantum et sacrae litterae; haereticus e contra cum parte a se seducta dicunt: Non, sed seductio [Col. 0465C] est erroris et idololatria. Talis de cruce contentio habetur, catholicis dicentibus quod bona et sancta sit, vexillumque triumphale, et signum perpetuae salutis; pars adversa cum suo magistro e contra respondet: Non, sed opprobrium tantum passionis et irrisio mortis in ea continetur, et ostenditur, ac memoratur. Pari ratione de memoriis sanctorum, causa orationis adeundis, et reliquiis eorum venerandis obnituntur: aliis affirmantibus bonam et religiosam esse, consuetudinem basilicas martyrum frequentare, ubi eorum sacri cineres et sancta corpora, quasi quaedam venerabilia vasa a Deo acceptabilia, in quibus omnigena pro fide Christi tormenta sunt usque ad mortem perpessi, cum honore eorum meritis congruo condita habentur, ubique [Col. 0465D] ipsis intervenientibus corporales, ac spiritales quotidie languores divina operante manu et gratia coruscante, copiosissime et praesentissime sanantur: alii vero resistunt dicentes sanctos post obitum nullum adjuvare, nullique posse intercedendo succurrere, nihil eorum duntaxat scientes, quae in terris [Col. 0466A] geruntur, illorumque reliquias nullum alicujus reverentiae gratiam comitari, sicut nec ossa vilissima, quorumlibet animalium, reliquamve terram communem. Unde Augustinus in expositione sancti Evangelii secundum Joannem ait: »De omnibus servis ejus hoc dicitur modo, quicunque eminuerit in aliqua gratia, alii dicunt: Bonus est; alii, Non, sed seducit turbas. Unde hoc? quia vita nostra abscondita est cum Christo in Deo. Ideo licet dicere hominibus: Per hiemem mortua est ista arbor, verbi gratia arbor fici, arbor pyri et hujusmodi pomorum, similis est aridae; et quandiu hiems est non apparet: aestas probat, judicium probat; aestas nostra revelatio Christi est. Deus manifestus veniet, Deus noster, et non silebit; ignis ante eum praeibit: iste ignis inflammabit [Col. 0466B] inimicos ejus; aridas arbores ignis comprehendet. In alia vero parte, hoc est in dextera, apparebit fecunditas fructuum, dignitasque foliorum: viriditas, aeternitas erit. Illis ergo tanquam aridis dicetur: Ite in ignem aeternum. Ecce enim securis ad radicem arborum posita est. Omnis ergo arbor quae non facit fructum excidetur et in ignem mittetur. De ipso ergo toto corpore Christi hoc dicitur. Corpus Christi adhuc in area: vide quemadmodum blasphemetur a palea. Simul quidem triturantur, sed paleae conteruntur, frumenta purgantur.« Rogamus vero suppliciter nostros dominos Christianissimos ac religiosissimos, ut zelo Dei commoti suae sanctae matri Ecclesiae gementi et periclitanti opportune dignentur succurrere, eamque diris serpentum morsibus diutius [Col. 0466C] non sinant laniari. Cum enim dominus beatissimae memoriae Carolus ferventissimus vigilantissimusque catholicae fidei tutor et propugnator, nequissimae caput viperae in magistro hujus erroris Felice, contra sibilantis unitatem Ecclesiae apostolicae auctoritatis praevalida ferreaque confregerit virga, rectum quidem est quin ab ejus benedicta generatione supradictae cauda bestiae diro cuncta suo inficiens nitore, eodem contundatur hastili; eaque ad nocendum in quantum viget maligno se verbere movens tandiu terendo et caedendo comprimatur, quandiu consumptis nisibus desidat palpitare: ut quia perversus discipulus perversum pestiferumque magistrum, non solum aequiparare, verum etiam depravando et blasphemando excellere contenderit [Col. 0466D] sicut scriptum est: De radice colubri egredietur regulus; validiori etiam castigatione, quam suus antea auctor fuerat, corripiatur, quo caeteri timorem habeant: ne amplius malignissimo superbiae spiritu inflati, talem audentes excogitare pravitatem, sponsam Christi Ecclesiam, cujus vos Deus provisores [Col. 0467A] defensoresque constituit, diffamare violareque praesumant, ut ait Augustinus in expositione Evangelii secundum Joannem. Si ergo quando vult Deus concitare potestates adversus haereticos, adversus schismaticos, adversus dissipatores Ecclesiae, adversus exsufflatores Christi, adversus blasphematores sanctorum ejus, non mirentur, quia Deus concitet, ut a Sara verberetur Agar, cognoscat se Agar, ponet cervicem suam, mirantur autem quia commoventur potestates Christianae adversus detestandos dissipatores Ecclesiae. Si ergo non moverentur, quomodo redderent rationem de imperio suo Deo? Intendat charitas vestra quid dicam, quia pertinet hoc ad reges saeculi Christianos, ut temporibus suis pacatam velint matrem suam [Col. 0467B] Ecclesiam, unde spiritaliter nati sunt. Legimus Danielis visiones, et gesta prophetica. Tres pueri in igne laudaverunt Deum; miratus est Nabuchodonosor rex laudantes Deum pueros, et circa eos ignem innocentem, et cum admiratus esset, quid ait Nabuchodonosor rex? Non vel Judaeus vel circumcisus qui ille statuam suam erexerat et ad eam adorandam omnes coegerat? Tamen laudibus trium puerorum commotus, at ubi majestatem Dei praesentis in igne, quid ait? Et ego proponam decretum omnibus tribubus et linguis in omni terra. Quale decretum? Quicunque dixerit blasphemiam in Deum Sidrac, Misac, et Abdenago in interitum erunt, et domus eorum in perditionem. Ecce quomodo saevit rex alienigena ne blasphemetur Deus Israel, quia potuit tres [Col. 0467C] pueros de igne liberare; et nolunt ut saeviant reges Christiani, quia Christus exsufflatur, a quo non tres pueri, sed orbis terrarum cum ipsis regibus a gehennarum igne liberantur.


Explicit Prologus.

Ergo ambiguitas quae nos tanto reticere tempore coegit et ob quam certum aliquid respondere vel rescribere usque modo non potuimus, e medio quasi quoddam est obstaculum ablata, accepta scedula a Claudio Taurinensi episcopo composita, quae excerpta est, ut in ejus fine continetur, de libro quem ille Apologeticum vocat, adversus Theutmirum scripto abbatem, cum apologia secundum proprietatem Graeci sermonis contrarietatis carens sensu, non adversus aliquam personam sed ad eam [Col. 0467D] tantummodo, dici soleat.

Licet autem incondito ac rustico, ut pote ab homine doctrinalis experte scientiae, sit haec edita contextu epistola, tamen non magnopere de hoc excutiendo vel inquirendo curavi, sed tantum sensus dispar et catholicae contrarius fidei adeo me movit et conturbavit. Dicit enim tantumdem errare et uno similiter nomine idololatras esse vocandos eos, qui idola et simulacra gentilium, diabolo instigante et per ea decipiente, adorant et colunt, credentes deos ac deas esse a quibus cuncta reguntur, vel praestantur, et Christianos qui imaginem Christi et sanctorum ejus pingunt et venerantur pro amore et honore Salvatoris et Redemptoris mundi, et suorum [Col. 0468A] electorum quos et ipsos, licet longe inferius, diligunt tamen et honorant, quia prius a Deo electi ac dilecti sunt, eo quod sibi in vita sua fideliter deservierunt, et pro eo omnia devotissime usque ad mortem pertulerunt, in nullum alium credentes nisi in unum Deum Patrem, et Filium, et Spiritum sanctum, sicut in sancto symbolo et fide continetur catholica. Item crucem Domini dicit esse abjiciendam et conculcandam, quasi opprobrium passionis et irrisionem mortis, et eos qui eam honorant aut pingunt, vel fabricando adornant falsae religionis atque superstitionis cultores, insuper stultos et lapideos et praevaricatores nominat ac reprehendit. Illos etiam detestatur qui Romam, hoc est beatorum gloriosissima apostolorum et caeterorum innumerabilium ibidem [Col. 0468B] jacentium sanctorum loca, orationis adeunt causa, fide certi non titubante, quod divina praestante clementia ob laborem arrepti propter Deum itineris majorem et praecipue per piissimorum quos devoti adeunt interventionem patronorum, quasi plus apud Deum merentium et praevalentium quidquid recte et juste petierint facilius et citius impetrabunt: quos ille vocat imperitum hominum genus, caecos, insipientes et stultos. De hac igitur imaginum pictarum ratione, de qua iste in exordio suo proponit epistolae, inquisitio diligentius ante, ut reor, biennium, apud gloriosissimos et religiosissimos principes habita est in palatio: ubi divinae Scripturae, sanctorum librorum et probatissimorum qui eos scripserunt virorum exemplis atque auctoritate, [Col. 0468C] cum quanta et quali moderatione ac discretione sint habendae inventum, confirmatum, satisque evidenter diffinitum est, ut nemo post hac quamvis stolido et obtuso desipiens sit corde nec angelis nec hominibus, licet sanctis, nec eorum imaginibus nec cuipiam penitus in mundo creaturae excusabiliter divinum possit honorem deferre, nisi soli omnium Creatori uni Deo Patri et Filio et Spiritui sancto. Neque etiam e contrario aliquis hos praedictos, hoc est vel sanctos angelos, vel sanctos homines aut eorum imagines, vel quidquid in honorem, laudem et gloriam unius veri et summi Dei fideliter componitur destruere, aut delere, despicere, vel abominari praesumat: sicut de hoc sanctus Gregorius Serenum Massiliensem episcopum corripuit [Col. 0468D] et reprehendit ita dicens: »Perlatum quidem ad nos fuerat, quod inconsiderato zelo succensus sanctorum imagines, sub hac quasi excusatione ne adorari debuissent, confregeris. Et quidem quia eas adorari vetuisses omnino laudavimus, fregisse vero reprehendimus. Dic, frater, a quo factum sacerdote aliquando auditum est quod fecisti? Si non aliud, vel illud te non debuit revocare ut despectis aliis fratribus solum te sanctum et esse crederes sapientem? Aliud est enim picturam adorare, aliud per picturae historiam quid sit adorandum addiscere. Nam quod legentibus Scriptura, hoc idiotis praestat pictura cernentibus, quia in ipsa ignorantes vident quod sequi debeant, in ipsa legunt qui litteras nesciunt. Unde [Col. 0469A] et praecipue gentibus pro lectione pictura est, quod magnopere a te qui inter gentes habitas attendi decuerat, ne dum recto zelo incaute succenderis, ferocibus animis scandalum generares. Frangi ergo non debuit quod non ad adorandum in ecclesiis, sed ad instruendas solummodo mentes fuit nescientium collocatum. Et quia in locis venerabilibus sanctorum depingi historias non sine ratione vetustas admisit, si zelum discretione condiisses, sine dubio et ea quae intendebas salubriter obtinere et collectum gregem non dispergere, sed dispersum potius poteras congregare, ut pastoris in te merito nomen excelleret, non culpa dispersoris incumberet. Haec autem dum in hoc animi tui incaute nimis motus exsequeris, ita tuos scandalizasse filios perhiberis, [Col. 0469B] ut maxima eorum pars a tua se communione suspenderet. Quando ergo ad ovile Dominicum errantes oves adduces, quod quas habes retinere non praevales?« Qualis autem et quanta est insana elatio, et vana temeritas ut quod a primaevo tempore Christianitatis per annos ferme 820, aut eo amplius a sanctis ac beatissimis Patribus et religiosissimis postmodum principibus gloriam et laudem Dei in ecclesiis, et in quibuslibet Christianorum domibus fieri concessum, constitutum, et jussum est, unus homo blasphemare, reprehendere, conculcare, projicere, ac sufflare praesumat? quasi in tanto jam dicto spatio nullus sic sanctus vel sapiens in Ecclesia Dei exstitisset auctor, qui tam ardentissimum in corde suo zelum, vel subtilissimum haberet intellectum, [Col. 0469C] sicut iste qui audet oppugnare quod caeteri quasi formidolosi ausi non sunt; vel vituperare quod alii esse vituperandum quasi stulti non intellexerunt. Quidam autem e contrario de antiquis Patribus non solum sanctorum in Christo dormientium, sed et amicorum viventium imagines pingere studuerunt. Sicut sanctus Severus episcopus non tantum beati Martini de hoc ad Deum migrantis saeculo, sed et sancti Paulini Nolani episcopi adhuc superstitis imaginem in sua depinxit ecclesia, cum essent hi ambo sancti episcopi, ambo spiritales philosophi; sed nihil horum sunt tentare conati. Audiens autem hoc Paulinus humiliando excusavit nolens se quasi imparem assimilari Martino, sed sciens devotam erga se sancti charitatem amici consensit, [Col. 0469D] hinc humili comparatione versus hoc modo composuit:

Dives opum, Christo pauper sibi pulchra Severus
   Culmina sacratis fontibus instituit.
Et quia coelestes aulam condebat in actus,
   Qua renovarentur fonte Deoque homines,
Digua sacramentis gemina sub imagine pinxit,
   Disceret ut vita dona renatus homo.
Martinum venerenda viri testatur imago,
   Altera Paulinum forma refert humilem.
Ille fidem exemplis, et dictis fortibus armat,
   Ut meriti palmas intemerata ferat.
Iste docet fusis redimens sua crimina nummis,
   Vilior ut sit res, quam sua cuique salus.
De quo sanctus Augustinus memorat in libro primo de Civitate Dei: »Unde Paulinus noster Nolensis episcopus ex opulentissimo divite, voluntate pauperrimus [Col. 0470A] et copiosissime sanctus.« Hic fere totas Veteris et Novi Testamenti historias, per suas pictas habebat ecclesias, quas per ordinem sancto Nicenae Dacorum episcopo demonstrabat. Hinc dicit in lib. IX quem de virtutibus sancti martyris Felicis metrico textu composuit:

Nunc volo picturas fucatis agmine longo
Porticibus videas, paulumque supina fatiges
Colla, reclinato dum perlegis omnia vultu.
Qui videt haec vacuis agnoscens vera figuris,
Non vacua fidam sibi pascit imagine mentem;
Omnia namque tenet serie pictura fideli,
Quae senior scripsit per quinque volumina Moyses.
Quae gessit Domini signatus nomine Jesus.


Et post pauca.


[Col. 0470B] Forte requiratur quanam ratione gerendi
Sederit haec nobis sententia pingere sanctas
Raro more domos animantibus assimilatis.
Accipite, et paucis tentabo exponere causas.
Quos agat huc sancti Felicis gloria coetus
Obscurum nulli; sed turba frequentior his est,
Rusticitas non cassa fide, neque docta legendi:
Haec assueta diu sacris servire profanis
Ventre Deo tandem convertitur advena Christo,
Dum sanctorum opera in Christo miratur aperta,
Cernite quam multi coeant ex omnibus agris,
Quamque pie rudibus decepti mentibus errent,
Longinquas liquere domos, sprevere pruinas,
Non gelidi fervente fide: et nunc ecce frequentes
[Col. 0470C] Per totam et vigiles extendunt gaudia noctem.
Laetitia somnos tenebras funalibus arcent.


Item in eodem.


Propterea visum nobis opus utile totis
Felicis domibus pictura ludere sancta,
Si forte attonitas haec per spectacula mentes
Agrestum caperet fucata coloribus umbra


Idem.


Dum fallit pictura famem: sanctasque legenti
Historias castorum operum subrepit honestas
Exemplis inducta piis, potatur hianti
Sobrietas, nimii subeunt oblivia vini.
Dumque diem ducunt, spatio majore tuentes,
Pocula rarescunt, quia per miracula tracto
Tempore jam paucae superant epulantibus horae.

[Col. 0470D] Sanctus Gregorius Nyssenus episcopus inter caetera de Abraham sermonem instituit. »Vidi, inquit, imaginem passionis et non sine lacrymis visionem praeterii opere ad faciem deducens historiam.« His ergo admoniti exemplis credimus sanctas picturas, ut Paulini loquar verbis, ad honorem Dei formare non esse cuipiam Christiano culpam, sed magis religionis indicium. Verba epistolae: »Cum enim distincte dicatur non faciendam similitudinem omnium quae in coelo sunt aut quae in terra, vel quae sub terra, non de solis similitudinibus alienorum deorum intelligitur dictum, sed de coelestibus creaturis aut quae in honore Creatoris humanus sensus potuit excogitare.« Enucleatius ista debuerat [Col. 0471A] exprimere et exponere veracius. Similitudines enim quae non ad divinum, sed ad alienum, hoc est, non ad Creatoris, sicut in epistola depravatum est, sed ad creaturae fiunt honorem, habere interdicuntur. Proinde sciens Dominus populum durae esse cervicis, et ad idola pronum colenda, citoque esse praevaricaturum, et simulacrum a se colendum conflaturum, prohibuit eos aliquam similitudinem eorum quae sunt in coelo et in terra, vel in aquis habere, ne eo relicto et suo honore omisso illa pro se adorarent et colerent. Caeterum ubi ad suum pertinere vidit honorem, non solum non vetavit, verum etiam sanctas jussit fieri similitudines. Hinc legitur in libro Exodi: Duos quoque cherubim aureos et productiles facies ex utraque parte oraculi. [Col. 0471B] Cherub unus sit in latere uno et alter in altero. Utrumque latus propitiatorii tegant, expandentes alas et operientes oraculum, respiciantque se mutuo versis vultibus in propitiatorium quo operienda est arca, in qua pones testimonium quod dabo tibi. Inde praecipiam et loquar ad te supra propitiatorio, scilicet a medio duorum cherubim qui erunt super arcam testimonii (Exod. XXV, 18). Item in sequentibus ejus libri de eorum factura scriptum est: Duos etiam fecit cherubim ex auro ductili, quos posuit ex utraque parte propitiatorii; cherub unum in summitate unius, et cherub alterum in summitate partis alterius. Duos cherubim in singulis summitatibus propitiatorii. Extendentes alas et tegentes propitiatorium seque mutuo et illuc respectantes (Exod. XXXVII, 8). Item in libro Numerorum: [Col. 0471C] Oravitque pro populo et locutus est Dominus ad eum. Fac serpentem, et pone eum pro signo; qui percussus aspexerit eum, vivet. Fecit ergo Moyses serpentem aeneum et posuit pro signo; quem percussi aspicientes sanabantur (Num. XXI, 7).

Ex hoc ergo reprehendendi non sunt qui sanctas habent picturas divinas, per eas recolentes historias, ad laudem et honorem Dei. Magis ille vaniloquus est arguendus, qui falsa innocentibus imputat crimina, qui mirum in modum, ut quidam lethargicus, cuncta pene verba suae epistolae sibimet contraria, et inter se invicem repugnantia posuit. Dixit enim neminem debere aliud quidpiam adorare aut colere praeter solum Deum; et quia nullum certum sensum, propriumve horum intellexit verborum, idcirco [Col. 0471D] multipliciter illa tractavit dicens: »Adorare est laudare, venerari, rogare, precari, supplicare, invocare, precem effundere? Colere vero est gubernare, observare, officium facere, frequentari, venerari, amare, diligere. Ergo si excutientes persequamur et reprehendamus cuncta quae in hac expositione excutienda ac reprehendenda sunt, nimis prolongabitur ista nostra responsio. Ob hanc ergo causam et alteram, quia hominibus artis grammaticae expertis patent, illis investiganda reliquimus, hoc tantum notandum est, quod interpretationes quas posuit plurimis et diversis pertinent rebus: et quaedam ex eis nullo modo Deo conveniunt contra auctoris propositum et intentionem. Item in [Col. 0472A] haeretici sequitur volumine: »Quia si sanctorum imagines hi qui daemonum cultum reliquerunt venerantur, non idola reliquerunt, sed nomina mutaverunt, si enim scribas in pariete, vel pingas imagines Petri et Pauli, Jovis et Saturni, sive Mercurii, nec isti dii sunt, nec illi apostoli, nec isti, nec illi homines: ac per hoc nomen mutatur; error tamen et tunc et nunc idem ipse permanet semper,« et quae plenius habentur in exordio hujus scripta libelli. Taliter autem Eunomius et Vigilantius haeretici, eorumque sectatores solent catholicos blasphemare, vocantes eos idololatras et mortuorum hominum cultores, sicut et pagani exstiterunt, eo quod reliquias martyrum pro Christo patientium venerantur. Quibus nos e contra respondemus, [Col. 0472B] quia neque sanctorum imagines in parietibus pictas, neque eorum corpora in sepulcris condita sicut Deum adoramus, neque eis sacrificia ponimus, quod est adeo abominabile sicut scriptum est: Sacrificans diis eradicabitur nisi Domino soli (Exod. XXII, 20), sed tantum eos quorum effigies vel corpora sunt in Deo veneramur, et per eorum intercessiones divinum nobis postulamus adesse subsidium. Unde Augustinus in libro VIII de Civitate Dei: »Ut videlicet qui haec legunt animo a nobis averso atque perverso putent a paganis cultos fuisse deos in templis, a nobis autem coli mortuos in sepulcris.« Idem post pauca: »Nempe spiritus fallax, cujus instinctu Hermes ista dicebat, per eum ipsum coactus est confiteri jam tunc terram illam sepulcrorum [Col. 0472C] et mortuorum quos pro diis colebant fuisse plenissimam. Sed dolor daemonum per eum loquebatur, quia suas futuras poenas apud sanctorum martyrum memorias imminere moerebant. In multis enim talibus locis torquentur et confitentur, et de possessis hominum corporibus ejiciuntur. Nec tamen nos eisdem martyribus, templa, sacerdotia, sacra et sacrificia constituimus: quoniam non ipsi, sed Deus eorum nobis est Deus. Honoramus sane memorias eorum tanquam sanctorum hominum Dei, qui usque ad mortem corporum suorum pro veritate certarunt, ut innotesceret vera religio falsis fictisque convictis. Quis autem audivit aliquando fidelium stantem sacerdotem ad altare, etiam super sanctum corpus martyris ad Dei honorem cultumque [Col. 0472D] constructum, dicere in precibus: Offero tibi sacrificium, Petre, vel Paule, vel Cypriane, cum apud eorum memorias offeratur Deo, qui eos et homines et martyres fecit et sanctis angelis coelesti honore sociavit; ut ea celebritate et Deo vero de illorum victoriis gratias agamus et nos ad imitationem talium coronarum atque palmarum eodem invocato in auxilium ex illorum memoriae renovatione adhortemur. Quaecunque igitur adhibentur religiosorum obsequia in martyrum locis, ornamenta sunt memoriarum, non sacra vel sacrificia mortuorum tanquam deorum.« Unde Hieronymus ad Riparium presbyterum scribens contra Vigilantium: »Acceptis primum litteris tuis non respondere superbiae [Col. 0473A] est: respondere, temeritatis. De his enim rebus interrogas quas et proferre, et audire sacrilegium est. Ais Vigilantium qui , hoc vocatur nomine (nam Dormitantius rectius diceretur), os fetidum rursus aperire et putorem spurcissimum contra sanctorum martyrum proferre reliquias; et nos qui eas suscepimus, appellare cinerarios et idololatras, qui mortuorum hominum ossa veneramur. O infelicem hominem et omni lacrymarum fonte plangendum, qui haec dicens non se intelligit esse Samaritanum et Judaeum, qui corpora mortuorum pro immundis habent et etiam vasa quae in eadem domo fuerint, pollui suspicantur: sequentes occidentem litteram et non spiritum vivificantem. Nos autem non dico martyrum reliquias, sed ne solem quidem [Col. 0473B] et lunam, non angelos, non archangelos, non seraphim, non cherubim et omne nomen quod nominatur et in praesenti saeculo et in futuro colimus et adoramus, ne serviamus creaturae potius quam Creatori qui est benedictus in saecula. Honoramus autem reliquias martyrum, ut eum cujus sunt martyres adoremus. Honoramus servos, ut vel honor servorum redundet ad Dominum, qui ait: Qui vos suscipit, me suscipit.« Item Hieronymus contra eumdem Vigilantium: »Quis enim, o insanum caput, aliquando martyres adoravit? Quis hominem putavit Deum? Nonne Paulus et Barnabas cum a Lycaonibus Jupiter et Mercurius putarentur, ut eis vellent hostias immolare, sciderunt vestimenta sua, et se homines esse, dixerunt? Non quo meliores [Col. 0473C] non essent olim mortuis hominibus, Jove atque Mercurio, sed quo sub gentilitatis errore honor eisdem Deo debitus deferretur, quod et de Petro legimus qui Cornelium se adorare cupientem manu sublevavit, et dixit: Surge, nam et ego homo sum.« Item verba epistolae: »Certe si adorandi fuissent homines, vivi potius quam mortui adorandi esse debuerunt. Id est, ubi similitudinem Dei habent, non ubi pecorum vel quod verius est lapidum vel lignorum vita sensu et ratione carentem. O profundam, rabidam, insanamque stultitiam et dementissimam ebrietatem vanissimamque praesumptionem, corpora beatorum Christi, apostolorum ac sanctorum martyrum cadaveribus pecorum, lignis lapidibusque ea aequare et comparare per quae divinae verba praedicationis [Col. 0473D] quasi per sacra organa mundo intonuerunt, in quibus usque ad gloriosissimam martyrii mortem et palmas triumphales contra diabolum ejusque patrem pro Christo totis dimicaverunt viribus, unde vivae hostiae et placidissima acceptabilissimaque Deo sacrificia esse meruerunt.« Hinc sanctus Augustinus 10 libro de Civitate Dei: »Unde ipse homo Dei nomine consecratus, in quantum mundo moritur ut Deo vivat sacrificium est. Nam et hoc ad misericordiam pertinet quam quisque in se ipsum facit, propterea scriptum est: Miserere animae tuae placens Deo. Corpus etiam nostrum cum temperantia castigamus, si hoc quemadmodum debemus propter Deum facimus, ut non exhibeamus membra [Col. 0474A] nostra arma iniquitatis peccato, sed arma justitiae Deo, sacrificium est, ad quod exhortans apostolus ait: Obsecro itaque vos, fratres, per miserationem Dei, ut exhibeatis corpora vestra hostiam vivam, sanctam, Deo placentem, rationale obsequium nostrum. Si ergo corpus quo inferiore tanquam famulo, vel tanquam instrumento utitur anima, cum ejus bonus et rectus usus ad Dominum refertur, sacrificium est; quanto magis anima ipsa cum se refert ad Deum, quae amoris ejus accensa formam concupiscentiae saecularis amittat, eique tanquam incommutabili formae subdita reformetur, hinc ei placens quod ex ejus pulchritudine acceperit, sit sacrificium. Quod idem apostolus consequenter adjungens: Et nolite, inquit, conformari saeculo, sed reformamini [Col. 0474B] in novitate mentis vestrae ad probandum vos, quae sit voluntas Dei, quod bonum, et beneplacitum et perfectum. Nam si ita viles et despectae sunt reliquiae martyrum habendae, ut in nullo a cadaveribus et ossibus brutorum distent animalium, Christiani imperatores, et omnes episcopi, cunctique Ecclesiarum populi, tam stulte et sacrilege convincentur egisse, quantum eas aliquando cum majori ambitione reverentiorique dignitate transtulisse atque honorasse videntur. Hinc sanctus Hieronymus contra Vigilantium: »Ergo sacrilegus fuit Constantinus imperator, qui sanctas reliquias Andreae, Lucae, et Timothei transtulit Constantinopolim, apud quas daemones rugiunt et habitatores Vigilantii illorum se sentire praesentiam confitentur: sacrilegus dicendus et [Col. 0474C] nunc Augustus Arcadius, qui ossa B. Samuelis longo post tempore de Judaea transtulit Thraciam. Omnes episcopi non solum sacrilegi sed et fatui judicandi, qui rem vilissimam et cineres dissolutos in serico et vase aureo portaverunt; stulti omnium Ecclesiarum populi qui occurrerunt sanctis reliquiis, et tanta laetitia quasi praesentem, viventemque cernerent susceperunt, ut de Palaestina usque Chalcedonem jungerentur populorum examina, et in Christi laudes una voce resonarent? Nempe superna comitante gratia, divinaque manu quotidie operante in illo itinere quibuscunque locis ipsa sancta onera deponebantur vel residebant, vel manebant, signa et miracula coelestium coruscabant virtutum, in quibus omnibus post hac basilicae oratoriaque sunt [Col. 0474D] constructa quae eadem sanitatum gratia usque hodie jugiter nobilitat et decorosissime exornat, quin etiam plurimi comitantum sancti et fideles viri episcopi et abbates caeterique religiosi seniores postulaverant particulas de sanctis sibi tribui corporibus, ut unusquisque sibi ea charissima pretiosissimaque pignora accipiens quasi sui mercedem officii pretiumque laboris, ad suam privatam referret domum; quod et impetratum est, et sic deinceps evenit ut de minutissimis guttis ingentes spiritalis gratiae fontes, maximaque vitae manerent flumina.


Unde Paulinus ait in carmine 9.


Nam Constantinus proprii dum conderet urbem
[Col. 0475A] Nominis, et primus Romano in nomine regum
Christicolam gereret divinum mente recepit
Consilium, ut quoniam Romanae moenibus urbis,
Aemula magnificis strueret tunc moenia coeptis.
His quoque Romuleam sequeretur dotibus urbem:
Ut sua apostolicis muniret moenia laetus
Corporibus, tunc Andream devexit Achivis,
Timotheumque Asia: geminis ita turribus exsta
Constantinopolis magnae caput aemula Romae.
Verius hoc similis Romanis culmine muris
Quod Petrum Paulumque pari Deus ambitione
Compensavit ei, meruit quia sumere Pauli
Discipulum, cum fratre Petri jam quanta per istam
Sanctorum per longa viam divortia terrae
Creverit utilitas ad nostrae munia vitae,
[Col. 0475B] Ipsa docent hodieque loca in quibus ille beati
Rheda capax oneris posita statione resedit.
Omnibus in spatiis quacunque aut mansio sanctis
Corporibus, requiesque fuit vectantibus illos,
Sacratos cineres miris clamantia signis.
Nam divina manus medica virtute per omnes
Est illic operata vias, qua corpora sancta
Impressere sacro vestigia viva meatu.
Inde igitur suadente fide data copia fidis,
Tunc comitum studiis, quaedam ut sibi pignora vellent
Ossibus e sanctis meruit decerpere fructum:
Ut quasi mercedem officii pretiumque laboris
Praesidia ad privata domum sibi quisque referret,
Ex illo, sacri cineres quasi semina vitae
[Col. 0475C] Diversis sunt sparsa locis, quacunque osse minuto
De modica sacri stirpe corporis exiguus ros
Decidit, ingentes illic pia gratia fontes
Et fluvios vitae generavit gutta favillae.

Sancto etiam Ambrosio Mediolanensi episcopo et omnibus qui praesentes aderant catholicis, non tam publica exsultatio, tamque celebris foret gloriatio pro ossibus boum, ovium, asinorum, porcorum, caeterorumque animalium repertis, quantum de reliquiis sanctorum Gervasii et Protasii Domino revelante inventis exstiterit, cum utraque Claudius asserat esse aequalia. Unde idem Ambrosius in libro quem de hac re ad suam scripsit sororem: »Invenimus mirae magnitudinis viros duos, ut prisca aetas ferebat; ossa omnia integra, sanguinis plurimum. Ingens [Col. 0475D] concursus populi per totum illud biduum. Quid multa condivimus, integra ad ordinem transtulimus, vespere jam incumbente ad basilicam Faustae. Ibi vigiliae tota nocte et manus impositio. Sequenti die transtulimus ea in basilicam quam appellant Ambrosianam. Dum transferremus, caecus sanatus est. Talis mihi ad populum fuit sermo: Cum tam effusam tamque inauditam considerarem conventus vestri celebritatem, et divinae gratiae munera quae in sanctis martyribus refulserint, imparem me, fateor, huic muneri judicabam; nec fieri posse ut sermone absolverem, quod vix possem animo intendere.« Idem post pauca. »Sed veniamus ad reliqua. Dies, inquit, diei eructat verbum. Ecce veri dies quos nulla [Col. 0476A] caligo noctis interpolat. Ecce veri dies pleni luminis et fulgoris aeterni, qui non perfunctorio sermone verbum Dei, sed intimo corde eructarunt, in confessione constantes, in martyrio perseverantes. Alius psalmus lectus est dicens: Quis sicut Dominus Deus noster qui in altis habitat, et humilia respicit in coelo et in terra? Respexit sane humilia Deus noster qui latentes sub ignobili cespite reliquias sanctorum martyrum suae Ecclesiae revelavit; et quorum anima in coelo, corpus in terra: suscitat a terra hunc inopem, et de stercore hunc erigens pauperem, quos videtis ut eos cum principibus populi sui collocaret. Principes populi quos alios nisi sanctos martyres aestimare debemus; quorum jam in numerum diu ante ignorati Protasius Gervasiusque [Col. 0476B] referuntur, qui sterilem martyribus Ecclesiam Mediolanensem jam plurimorum matrem filiorum laetari passionis propriae fecerunt et titulis et exemplis. Nec hoc abhorret a vero: Dies diei eructat verbum, anima animae, vita vitae, resurrectio resurrectioni et nox nocti indicat scientiam. Hoc est caro carni, quorum passio veram fidei scientiam omnibus indicavit. Bonae noctes, noctes lucidae, quae habent stellas: Sicut enim stella ab stella differt in claritate, ita et resurrectio mortuorum. Non immerito autem plerique hanc martyrum resurrectionem appellant. Videbo tamen utrum sibi, nobis certe martyres resurrexerunt. Cognovistis, imo vidistis ipsi multos a daemoniis purgatos, et plurimos etiam ubi vestem sanctorum manibus contigerunt, his quibus laborabant [Col. 0476C] debilitatibus absolutos; reparata vetusti temporis miracula, quo se per adventum Domini Jesu gratia terris major infunderat umbra quadam sanctorum corporum plerosque sanctos cernitis. Quanta oraria jaciantur! Quanta indumenta super reliquias sacratissimas et tactu ipso medicabilia reposcantur! gaudent omnes extrema linea contingere, et quis contigerit salvus erit. Gratias tibi, Domine Jesu, quod hoc tempore tales nobis sanctorum martyrum spiritus excitasti, quo Ecclesia tua praesidia majora desiderat. Cognoscant omnes quales ego propugnatores requiram, qui propugnare possunt impugnari non soleant. Hos ego acquisivi tibi, plebs sancta, qui prosint omnibus, noceant nemini. Tales ego ambio defensores, tales milites habeo, hoc est non saeculi [Col. 0476D] milites, sed milites Christi. Nullam de talibus invidiam timeo, quorum quo majora, eo tutiora patrocinia sint. Horum etiam illis ipsis qui mihi eos invident opto praesidia. Veniant ergo et videant stipatores meos; talibus me armis ambiri non nego: Hi in curribus, inquit, et hi in equis, nos autem in nomine Domini Dei nostri magnificabimur. Erant autem clausi nostri oculi, quandiu obruta sanctorum corpora delitescebant. Aperuit oculos nostros Dominus; vidimus auxilia quibus sumus saepe defensi; non videbamus haec, sed habebamus tamen. Ita trepidantibus nobis, quasi dixerit Dominus: Aspicite quantos vobis martyres dederim; ita reseratis oculis gloriam Domini speculamur, quae est in martyrum [Col. 0477A] passione praeterita et operatione praesens. Evasimus, fratres, non mediocrem pudoris sarcinam-Patronos habebamus, et nesciebamus; invenimus unum hoc quo videamur praestare majoribus: sanctorum martyrum cognitionem quam illi amiserunt, nos adepti sumus. Eruuntur nobiles reliquiae de sepulcro ignobili, ostenduntur coelo tropaea: Sanguine tumulus madet, apparent cruoris triumphales notae, inviolatae reliquiae loco suo et ordine repertae, avulsum viventis caput. Perdiderat civitas suos martyres quae rapuit alienos. Et si hoc Dei munus est, tamen gratiam quam temporibus sacerdotii mei Dominus Jesus tribuit, negare non possum; quia ipse martyr esse non mereor, hos vobis martyres acquisivi. Succedant victimae triumphales in locum [Col. 0477B] ubi Christus est hostia. Sed ille super altare qui pro omnibus passus est: isti sub altari qui illius redempti sunt passione. Hunc ego locum praedestinaveram mihi. Dignum est enim ut ibi requiescat sacerdos, ubi offerre consuevit; sed cedo sacris victimis dexteram portionem. Locus iste martyribus debebatur. Condamus ergo reliquias sacrosanctas et dignis sedibus invehamus, totumque diem fida devotione celebremus.« De hac etiam re in Mediolanensium urbe gesta sanctus Augustinus commemorat in libro XXII de Civitate Dei. »Miraculum quod Mediolani factum est, cum illic essemus, quando illuminatus est caecus, ad multorum notitiam potuit pervenire; quia et grandis est civitas et ibi erat tunc imperator, et immenso populo teste res gesta est, concurrente [Col. 0477C] ad corpora martyrum Protasii et Gervasii; quae cum laterent et penitus nescirentur, episcopo Ambrosio per somnium revelata reperta sunt. Ubi caecus ille depulsis veteribus tenebris diem vidit.« Item ejusdem secunda propositio de cruce Domini, cujus veneratores falsae religionis atque superstitionis cultores exprobrat olido coenosoque ructans hiatu garriensque nil sanctae cruci cujuslibet honoris vel dignitatis inesse nisi tantummodo opprobrium passionis et irrisionem mortis. Et quasi ad hoc firmandum assumit exemplum de Apostolo: Et si noveramus secundum carnem Christum, sed jam nunc non novimus, incongrue certe et inconvenienter velut ille qui non intelligit abutens Scriptura, vel si intelligit, de industria velit eam depravare. Apostolus [Col. 0477D] quippe, ut ait Augustinus in libro contra Faustum, suo more vitam nostram futuram quae jam in ipso homine mediatore Christo Jesu capite nostro resurgente completa est, ita spe certa meditatur tanquam jam sit praesens quae teneatur; quae utique vita non erit secundum carnem, sicut jam Christi vita non est secundum carnem; carnem namque hoc loco non ipsam corporis nostri substantiam quam Dominus etiam post resurrectionem suam carnem appellat dicens: Palpate et videte quia spiritus ossa et carnem non habet, sicut me videtis habere: sed corruptionem mortalitatemque carnis vult intelligi quae tunc non erit in nobis sicut jam in Christo non est. Hanc enim proprie carnem nominabat, etiam cum [Col. 0478A] de ipsa resurrectione satis evidenter loqueretur et diceret: Caro et sanguis regnum Dei possidere non possunt, neque corruptio incorruptionem possidebit. Noveramus ergo Christum secundum carnem, id est, secundum carnis mortalitatem antequam resurgeret: sed nunc jam non novimus, quia sicut dicit idem Apostolus: Christus resurgens a mortuis jam non moritur, et mors ei ultra non dominabitur. Nam si ita Apostolus, sicuti ei iste falsidicus calumniatur male, sicut solent haeretici, ejus interpretando sermonem, nihil dignitatis alicujus re virtutis esse in cruce Christi arbitratur, nisi tantummodo opprobrium passionis et irrisionem mortis; et si ob hoc non vult eam a quopiam honorari vel etiam sciri, aut memorari, cur e diverso in alio ait loco: Mihi [Col. 0478B] autem absit gloriari nisi in cruce Domini nostri Jesu Christi per quem mihi mundus crucifixus est et ego mundo. Hieronymus: »Solus potest in cruce Christi gloriari qui tollit eam et sequitur Salvatorem; qui crucifixit carnem suam cum vitiis et concupiscentiis; qui mortuus est mundo et non contemplatur ea quae videntur, sed quae non videntur, videns mundum crucifixum et transeuntem figuram ejus; cui mundus mortuus est venitque ei mundi consummatio et dignus effectus novo coelo et nova terra et Novo Testamento, canit canticum novum, et accipit nomen novum scriptum in calculo quod nemo novit nisi qui acceperit. Sciendum est autem quod omnis gloriatio Apostoli in cruce sit et quidquid dignum in virtutibus perpetratur hoc fieri [Col. 0478C] ob Domini passionem.« Noluit enim Dominus suam crucem vel passionem a suis nesciri aut abscondi fidelibus quasi propter contumeliam et ignominiam suae mortis eam vellet esse relatam. Nam si ita foret consequenter etiam sui discipuli pro eo pati vel mori erubescerent, sed magis e contrario suam quotidie in Ecclesia passionem commemorari et celebrari praecepit. Unde Apostolus ait: Ego enim accepi a Domino quod et tradidi vobis, quoniam Dominus Jesus in qua nocte tradebatur, accepit panem et gratias agens fregit et dixit: Hoc est corpus meum, quod pro vobis tradetur; hoc facite in meam commemorationem. Similiter et calicem postquam coenavit, dicens: Hic calix novum testamentum est in meo sanguine; hoc facite quotiescunque bibitis in meam commemorationem: [Col. 0478D] quotiescunque enim manducabitis panem hunc et calicem bibetis, mortem Domini annuntiabitis donec veniat. Proinde etiam sancti in adversis et afflictionibus in hoc saeculo pro Domino toleratis, gaudent atque gloriantur, unde Apostolus in Epistola secunda ad Corinthios: Libenter igitur gloriabor in infirmitatibus meis, ut inhabitet in me virtus Christi: propter quod placeo mihi in infirmitatibus, in contumeliis, in necessitatibus, in persecutionibus, in angustiis pro Christo; cum enim infirmor, tunc potens sum. Idem in Epistola ad Philippenses: Scire autem vos volo, fratres, quia quae circa me sunt magis ad profectum venerunt Evangelii, ita ut vincula mea manifesta fierent in Christo in [Col. 0479A] omni praetorio et in caeteris omnibus. Idem ad Timotheum: Noli itaque erubescere testimonium Domini nostri, neque me vinctum ejus, sed collabora Evangelio secundum virtutem Dei qui nos liberavit et vocavit vocatione sua sancta. Item in Actibus apostolorum: Illi quidem ibant gaudentes ab aspectu concilii, quoniam digni habiti sunt pro nomine Jesu contumeliam pati. Verbum enim crucis, ut ait Apostolus, pereuntibus quidem stultitia est: his autem qui salvi fiunt, id est nobis, virtus Dei est. Et post pauca: Quoniam Judaei signa petunt et Graeci sapientiam quaerunt: nos autem praedicamus Christum crucifixum, Judaeis quidem scandalum, gentibus autem stultitiam: ipsis autem vocatis Judaeis atque Graecis Christum Dei virtutem et Dei sapientiam. Idem post pauca: Et ego cum [Col. 0479B] venissem ad vos, fratres, veni non per sublimitatem sermonis aut sapientiae annuntians vobis testimonium Christi. Non enim judicavi me scire aliquid inter vos nisi Jesum Christum et hunc crucifixum. Apostoli ergo et omnes homines humiles et fideles eorum doctrinam sectantes crucem Christi utpote ejus signum triumphale per quod diabolum vicit et mundum redemit diligunt, honorant, laudant, concelebrant et in ea gloriantur. Haeretici vero impii superbi et increduli dedignantur ejus humilitatem audire aut aliquam virtutem in ea esse credere quos plangit Apostolus dicens: Multi enim ambulant, quos saepe dicebam vobis nunc autem et flens dico inimicos crucis Christi quorum finis est interitus, quorum Deus venter est et gloria in confusione ipsorum. Inde [Col. 0479C] Augustinus ait in expositione Evangelii secundum Joannem: »Ibat ergo ad locum ubi fuerat crucifigendus portans crucem suam Jesus: grande spectaculum: sed si spectet impietas, grande ludibrium; si pietas, grande mysterium: si spectet impietas, grande ignominiae documentum; si pietas, grande fidei munimentum: si spectet impietas, ridet regem pro virga regni lignum sui portare supplicii. Si pietas, videt regem bajulantem lignum ad semetipsum figendum, quod fixurus fuerat etiam in frontibus regum, in eo spernendus oculis impiorum in quo erant gloriatura corda sanctorum. Dicturo enim Paulo: Mihi autem absit gloriari nisi in cruce Domini nostri Jesu Christi,« ipsam crucem suam suo gestans humero commendabat, et lucernae arsurae [Col. 0479D] quae sub modio ponenda noverat candelabrum ferebat. Claudius igitur dum nullam liberalium didicerit disciplinarum rationem, litterarum significationes proprietatesque ignorans, verborum genera generibus, numeros numeris, casus casibus jungere rationabili nescit constructione et sic maximos ut fama est audet tractatus conficere, quos sui proprii laboris et industriae esse mentitur, cum illos glosario opere ex aliorum voluminibus transferendo, imo dissipando ac depravando excerpit, quosque illorum expositionibus auctorum, e quibus eos evellere, furarique praesumit, miserrima atque vanissima praefert elatione, neque praeter illos, alios permittit libros in sua legi civitate, auctoritatem sui nominis [Col. 0480A] frontibus inscribens singulorum hoc modo: Incipit commentarium aut tractatus, vel expositio Claudii Taurinensis episcopi. De antiquis autem sanctae magistris ac doctoribus Ecclesiae alios, quos vuit judiciario assumpto gestamine laudat et recipit, alios blasphemat et vituperat, cum nullius tamen eorum fide et doctrina concordat. Augustinum assumit a cujus subtilitate ingenii Christianique sensus rectitudine longissime distat. Alios quidem praeter eum solum pene omnes abjicit, unum vocans magnum mentionarium, alium compilatorem, alium rusticum brutum, insensibilem, nihilque boni scientem; quos tamen universos uno secum tempore unoque esse pariter loco solet exoptare, scilicet ut omnibus facillime, celerrimeque ab eo superatis ejus excellentia [Col. 0480B] sapientiae cuneus apparere atque clarescere posset. Hieronymum maxime prae caeteris exprobat, eique nimium detrahit, cui si eodem aevo fuissent, acerrimum se infestissimumque inimicum fore promittit. Propter nullam, ut arbitror, aliam causam, nisi quia cognovit quod ille contra suum vicinum suaeque auctorem insaniae Vigilantium haereticum scripserit, caputque ejusdem strenue sicut alios tales ferire solebat clava catholicae doctrinae contuderit. Hic ergo accusator fratrum ignorans horum usurpationes verborum, hoc est adoro et colo, et quia non nisi ad Deum solummodo ea existimat pertinere, nimium blasphemat Christianos, non intelligens secundum Apostolum neque quae legitur neque de quibus affirmat. Hoc enim modo scriptum in sua continetur [Col. 0480C] epistola, contra quod respondendum est, Quia si omne lignum schemate crucis factum volunt adorare pro eo quod Christus in cruce pependit, et alia multa illis convenit quae Christus egit per carnem. Ille ergo cujus haec oppositio et argumentatio talis est ostendit se hujus salutiferi ligni virtutem penitus ignorare, per quod vita humano est generi restituta, quod gustando de vetiti lethifero ligni fructu perierat, unde Fortunatus ait:

Pange lingua gloriosi praelium certaminis,
Et super crucis tropheo dic triumphum nobilem,
Qualiter redemptor orbis immolatus vicerit.
De parentis protoplasti fraude factor condolens,
Quando pomi noxialis morte morsu corruit,
Ipse lignum tunc notavit damna ligni ut solveret
[Col. 0480D] Hoc opus nostrae salutis ordo depoposcerat
Multiformis proditoris ars ut artem falleret
Et medelam ferret inde hostis unde laeserat, etc.


Idem in altero carmine.


Virtus celsa crucis totum recte occupat orbem,
   Haec quoniam mundi perdita cuncta refert
Quodque ferus serpens infecit felle veneni
   Christi sanguis in hac dulce livore lavat.
Quaeque lupi fuerant raptoris praeda ferocis,
   In cruce restituit virginis agnus ovis
Tensis in his ramis cum plantis brachia pandens
   Ecclesiam stabilit pendulus ipse cruce,
Hoc pius in ligno reparans deperdita pridem
   Quod vetiti ligni poma tulere boni.

[Col. 0481A] Hujus autem jam dictae causa imperitiae ille pro idololatria reputat crucem Domini a quoquam adorari vel coli, sicut nec sunt adorandae puellae quaelibet, innuptae praesepia, veteres panni, naves, asini, agni, leones, petrae, spinae ruborum, arundines, lanceae, quia his omnibus pro tempore usus est Christus. Quasi prae illis nullum Dominicae cruci adhibendum esset privilegium, sicut superius demonstravimus. Cujus veneratores graviter turpiterque corripiens castigat et increpat his verbis: »Redite praevaricatores ad cor, qui recessistis a veritate et diligitis vanitatem, et estis vani facti; qui rursum crucifigitis Filium Dei, et ostentui habetis, et per hoc catervatim animas miserorum socias factas daemonum habetis, alienando eas per nefanda sacrilegia [Col. 0481B] »simulacrorum a Creatore suo habetis eas dejectas »et projectas in damnationem perpetuam.« Nulli ergo dubium est quin spiritus fallax malignusque per os hujus insani calumniatoris eructat et inspirat ad ingerenda atque exprobranda fidelibus infidelium crimina, praevaricatores eos apostatasque a veritate et amatores vanitatis appellando, divinam autem crucem nefandum ac sacrilegum simulacrum cunctam praeteriti excedens temporis blasphemiam nominat. Ex quo evidentissime perversissimus catholicae dissipator atque eversor fidei esse convincitur. Nos autem e diverso quibus has tam multas et tam probrosas infert calumnias, contra falsa ipsius testimonia, divina opitulante gratia, toto corde credimus, et ore confitemur humiliati animo et corporis [Col. 0481C] habitu substrati, quod Deus solus sit adorandus, et colendus prout dominum et creatorem omnium a sua decet adorari creatura et coli, dum in eum solum credimus, et speramus, eique quotidie sacrificamus. Creaturam etiam Dei sanctam et bonam, hoc est, angelum sanctum vel hominem sanctum, aut sanctam crucem pro diversitate dignitatum adoramus et colimus, hoc est, humiliter honoramus, diligimus, et amplectimur propter Deum et in Deo longe dispari modo, quam illum colimus et adoramus: hoc autem calumniatur nesciens, scireque renuens rabit, et indignando saeviendoque furit ac bacchatur. Audiens in Ecclesia saepius cantari: Crucem tuam adoramus, Domine, et sanctam resurrectionem tuam laudamus et glorificamus, et reliqua. Si [Col. 0481D] enim haec verba creaturis jungi non convenient, jam nec legerentur in libro Geneseos de Loth: Veneruntque duo angeli Sodomam vespere, sedente Loth in foribus civitatis. Qui cum vidisset, surrexit, et ivit obviam eis, et adoravit pronus in terram. Item in eodem: Surrexit Abraham et adoravit populum terrae, filios videlicet Heth. Item in eodem de Jacob: Et ipse egrediens adoravit pronus in terram septies, donec appropinquaret frater ejus. Idem post pauca: Accessit quoque Lia cum liberis suis et cum similiter adorassent extremi Joseph et Rachel adoraverunt. Item in eodem: Dixitque ad eos, hoc est Joseph ad fratres suos: Audite somnium meum quod vidi: Putabam nos ligare manipulos in agro et quasi consurgere manipulum [Col. 0482A] meum et stare; restrosque manipulos circumstantes adorare manipulum meum. Item in eodem: Cumque adorassent eum fratres sui, et agnovisset eos, quasi ad alienos durius loquebatur. Item in eodem: Igitur ingressus est Joseph domum suam obtuleruntque ei munera tenentes in manibus et adoraverunt proni in terram. Item post pauca: Qui responderunt: Sospes est servus tuus, pater noster adhuc vivit; et incurvati adoraverunt eum. Item in libro Josue: Cum autem esset Josue in agro urbis Jerico levavit oculos, et vidit virum stantem contra se et evaginatum tenentem gladium; perrexitque ad eum et ait: Noster es an adversariorum? Qui respondit: Nequaquam, sed sum princeps exercitus Domini, et nunc venio. Cecidit Josue pronus in terram et adorans ait: Quid Dominus [Col. 0482B] meus loquitur ad servum suum? et reliqua. Item in libro Psalmorum, Et adorate scabellum pedum ejus, quia sanctum est. Unde Hieronymus tractat: »Quid est hoc scabellum pedum Jesu quoniam sanctum est? legimus in alio: Coelum mihi thronus est, terra autem scabellum pedum meorum, et nunc dicitur adorare scabellum pedum ejus. Si terra scabellum pedum Jesu, dicitur autem adorare scabellum pedum ejus: ergo terra adoranda est. Quomodo legimus in Apostolo quia, excepto Creatore, creaturam adorare non debemus? Adorare in Scripturis dupliciter dicitur: dicitur enim adoratio quasi in Deum et dicitur adorare quasi honorare. Quando dicimur adorare Dominum proprie adoratio in Deum ponitur. Quando autem in homine dicitur, verbi [Col. 0482C] causa, adoravit Sara Abraham, et adoravit Elias Achab, non quasi Deum, sed hic adoratio quasi salutatio ponitur. Ergo nunc videamus hoc quod dicit et adorate scabellum pedum ejus, secundum quem modum dicit sicut Deum adoramus scabellum pedum Dei, aut adoramus et salutamus quasi hominem. Legimus et in lamentationibus Jeremiae; legimus et in alio propheta: Quomodo, inquit, sanctificavit Dominus scabellum pedum suorum et ibi scabellum pedum ejus Hierosolyma dicitur, sive templum. Igitur secundum historiam legimus et in alio loco, et adorate scabellum pedum ejus. Si pedes non stant nisi in scabello: ergo hoc dicitur, Et adoravimus ubi steterunt pedes ejus, de scabello dicitur. Ergo secundum litteram possumus hoc dicere, verbi causa, [Col. 0482D] ubi natus est, ubi crucifixus est, ubi resurrexit. Caeterum scabellum pedum Jesu anima credentis est. Felix est ille in cujus pectore pedes quotidie ponuntur Jesu. Utinam et in meo pectore ponantur pedes ejus; utinam vestigia ejus semper haereant in corde meo; utinam et ego dicam cum sponsa: Tenebo eum, et non dimittam. Sponsus cito offenditur, semper munditias amat, ubicunque sordes viderit cito recedit. Et adorate scabellum pedum ejus quoniam sanctum est, non omne scabellum pedum ejus, sed quodcunque sanctum est, quod in sanctitate perseverat, verbi causa, adorate scabellum pedum ejus Petrum et Paulum, et caeteros apostolos adorate, hoc est honorate; sanctum est, illos adorate qui in sanctitate [Col. 0483A] perseverant. Caeterum qui scabellum fuerunt, et non sunt sancti, illos ne adoretis; verbi causa, Judas proditor scabellum Dei fuit, sed quoniam non est sanctus non eum adoretis.« Secundum autem unum supradicti verbi intellectum qui ad hominem pertinet, in libro Regum scriptum est: Videntes autem filii prophetarum qui erant in Jerico e contra dixerunt: Requievit spiritus Eliae super Elisaeum; et venientes in occursum ejus adoraverunt eum proni in terram. Item in Actibus apostolorum: Et factum est cum introisset Petrus, obvius ei Cornelius procidens adoravit; Petrus vero levavit eum dicens: Surge et ego ipse homo sum; quod Beda exponit dicens, »gestu corporis demonstrat Cornelius quid intus in corde devotionis habuerit. Obviam enim suo doctori venit [Col. 0483B] auditor, qui mundo pectore et intenta sedulus aure, atque inhianti desiderio verbum fidei suscipit; nam qui tarde ad credendum pertrahitur, quasi a doctore jacens erigitur. Sed qui de suae vitae maculis erubescens procidendo in faciem humilitatis pariter et pudoris indicia praefert, jure a suo praeceptore meretur erigi. Petrus vero inquit, et reliqua.« Communionem quippe aequalitatis meruit sanctitas actionis. Item in Apocalypsi: Et dixit mihi: Vide ne feceris; conservus enim tuus sum et fratrum tuorum habentium testimonium Jesu. De hoc sanctus Gregorius tractat dicens: »Quia enim coeli rex terram nostrae carnis assumpsit, infirmitatem nostram illa jam angelica celsitudo non despicit. Ad pacem nostram angeli redeunt, intentionem prioris discordiae postponunt, [Col. 0483C] et quos infirmos prius abjectosque despexerant, jam socios venerantur. Hinc est enim quod Loth, vel Josue angelos adorant, nec tamen adorare prohibentur: Joannes vero in Apocalypsi adorare angelum voluit, sed tamen idem hunc angelus ne se debeat adorare compescit, dicens: Vide ne feceris, conservus tuus sum et fratrum tuorum. Quid est quod ante Redemptoris adventum angeli ab hominibus adorantur et tacent, postmodum vero adorari refugiunt, nisi quod naturam nostram quam prius despexerant, postquam hanc super se assumptam conspiciunt, substratam sibi videre pertimescunt. Nec jam sub se velut infirmam contemnere ausi sunt, quam super se videlicet in coeli rege venerantur. Nec habere dedignantur hominem socium qui super [Col. 0483D] se adorant hominem Deum.« Neque enim beatus Joannes apostolus et evangelista Christi dilectissimus spiritalibus sibi a Deo revelatis visionibus alienari a Deo voluit, et honorem ipsi soli debitum incongrue deferendo sacrilegium committere, et contrarius Deo fieri qui se tanto exaltavit honore. Nec etiam angelus tanquam divinus sibi ab apostolo cultus esset allatus, ita recusavit sed tantummodo per humilitatem illam, ut praedictum est, humanae naturae substantiam quam a Deo in unitatem personae cognovit assumptam, sibi noluit venerando se videre substratam et inclinatam. Licet ut solet multiplex esse sensus Scripturae ab aliis doctoribus haec intelligi cognovimus. Hoc modo similiter in caeteris sanctorum libris auctorum plurima [Col. 0484A] de hac ratione exempla reperiuntur. Paulinus in libro IX quem de virtutibus sancti Felicis metrico textu composuit:

Ecce sacerdotis reditum satiatus adoro
Suscipiens humili metantem in pectore Christum.


Idem.


Et licet a veteri tumulis absconditus aevo
Qua mortalis erat latuit telluris operto,
Vina tamen vegetante Deo membrisque superstes
Gratia, divinum spirantia martyris ossa
Clarificat populis merito vivente sepulti
Et magni solium breve confessoris adorat.
Jugiter e variis congesta frequentia terris.


Item Prudentius in libro qui praetitulatur Apotheosis.


[Col. 0484B] Nec responsa refert Lybicis in Syrtibus Hammon.
Ipsa suis Christum Capitolia Romula moerent
Principibus lucere Deum, destructaque templa
Imperio cecidisse ducum jam purpura supplex
Sternitur Aeneadae rectoris ad atria Christi
Vexillumque crucis summus dominator adorat.


Idem ad Valerianum episcopum de passione sancti Hippolyti.


Mane salutatum concurritur, omnis adorat
Pubes, eunt, redeunt, solis ad usque obitum.

Alterum autem verbum, quod est colo, Priscianus qui propter nobilissimi claritatem ingenii lumen Romanae facundiae meruit vocitari, triplicem sensum habere demonstrat ita dicendo: Colo quoque pro diligo, et habito, et aro accipitur. Hinc Augustinus in [Col. 0484C] libro X de Civitate Dei: »Latriam quippe nostri ubicunque sanctarum Scripturarum positum est interpretati sunt servitutem. Sed ea servitus quae debetur hominibus secundum quam praecipit Apostolus servos dominis suis subditos esse debere, alio nomine Graece nuncupari solet. Latria vero secundum consuetudinem qua locuti sunt qui nobis divina eloquia condiderunt, aut semper, aut tam frequenter ut pene semper, ea dicitur servitus quae pertinet ad colendum Deum. Proinde si tantummodo cultus ipse dicatur, non soli Deo deberi videtur. Dicimur enim colere egregios homines, quos honorifica vel recordatione, vel praesentia frequentamus. Nec solum ea quibus nos religiosa humilitate subjicimus, sed quaedam etiam quae subjecta sunt nobis, perhibentur [Col. 0484D] coli. Nam ex hoc verbo et agricolae, et coloni, et incolae vocantur, et ipsos deos non ob aliud appellant coelicolas, nisi quod coelum colant; non utique venerando, sed inhabitando, tanquam coeli quosdam colonos; non sicut appellantur coloni qui conditionem debent genitali solo propter agriculturam sub dominio possessorum, sed, sicut ait quidam Latini eloquii magnus auctor (Virg. Aeneid. I, 12):

Urbs antiqua fuit, Tyrii tenuere coloni,
ab incolendo enim colonos vocavit non ab agricultura. Hinc et civitates a majoribus civitatibus velut populorum examinibus conditae, coloniae nuncupantur. Ac per hoc cultum quidem non deberi nisi Deo, propria quadam ratione verbi hujus omnino verissimum [Col. 0485A] est; sed quia et aliarum rerum dicitur cultus, ideo Latine uno verbo significari cultus Deo debitus non potest.« Luce vero clarius est, quod hoc verbum non solum ad Creatorem, verum etiam ad creaturas refertur, sed dissimili, ut superius diximus, ratione; aliter enim colitur Deus, aliter angelus, vel homo, aliter terra pro varietate frugum et arborum quae in ea condendo, orando, seminando, plantando, irrigando, potando, multiplici et laboriosa exercentur cura. Aliter in sancta Ecclesia Dominica crux, officia, et festa Christi, et sanctorum ejus a Christianis coluntur et celebrantur. In tantum ista trita et omnibus pene nota sunt, ut exemplis manifestari vel approbari parum egeant. Sed tamen pauca confirmationis et experientiae causa majoris sunt subjicienda. [Col. 0485B] De Domini cruce colenda Sedulius in libro IV Paschalis carminis ait:

Pax crucis ipse fuit, violentaque robora membris
Illustrans propriis, poenam vestivit honore,
Suppliciumque dedit signum magis esse salutis,
Ipseque sanctificans in se tormenta beavit.
Neve quis ignoret speciem crucis esse colendam,
Quae Dominum portavit ovans, ratione potenti,
Quatuor inde plagas quadrati colligit orbis,
Splendidus auctoris de vertice fulget Eous,
Occiduo sacrae lambuntur sidere plantae;
Arcton dextra tenet, medium laeva erigit axem,
Cunctaque de membris vivit natura creantis,
Et cruce complexum Christus regit undique mundum.


Item de sancta Ecclesia colenda Paulinus in 10.


[Col. 0485C] Nata recens opera haecque molibus undique celsis
Cernitis emicuisse pari splendentia cultu.


Item post pauca.


Aemula consertis jungunt fastigia tignis
Et paribus variae speciosae cultibus exstant.


Idem de eadem re in epistola ad Severum de Cruce.

Itaque prompto filii imperatoris assensu mater Augusta patefactis ad opera sancta thesauris, toto abusa fisco est; quantoque sumptu atque cultu regina poterat, et religio suadebat aedificatis basilicis contexit omnes, et excoluit locos.


De sanctis colendis Prudentius in passione Apostolorum.


Ecce duas fidei summo patre conferente dotes
Urbi colendas quas dedit togatae.


Idem de civi. col.
[Col. 0485D]

Germine nobilis Eulalia,
Mortis et indole nobilior:
Emeritam sacra virgo suam
Cujus ab ubere progenita est
Ossibus ornat, amore colit.


Item Fortunatus ad clerum Parisiacum.


Caetus honorifici decus et gradus ordinis ampli
Quos colo corde, fide, religione patres,
Jam dudum obliti desueto carmine plecti
Cogitis antiquam me renovare lyram.


Idem de cultu Ecclesiae, de festis sanctorum colendis.


Quae Placidina sacris ornavit culmina velis
Certantesque simul hic facit, illa colit.


De festis sanctorum colendis Prudentius de natali sancti martyris Hippolyti commemorans ait:
[Col. 0486A]

Si bene commemini, colit hunc pulcherrima Roma.
Idibus Augusti mensis ut ipsa vocat

Et alia multa quae proferre longum est. Sicut ergo in his verbis erravit, unde, ut arbitror, suae coepit origo perversitatis, ita jam in hoc nomine quod est Apostolicus licet minori periculo, simili tamen est deceptus imperitia. Juxta etenim artis professionem grammaticae de eo tractare conatus antiquorum more doctorum, qui cum omnibus sapientiae studiis eruditi forent, quando in libris, vel eorum expositionibus alicujus de illis causa, ratione reperiri contigisset, pleniter eam intimari atque enodare; ita et iste eorum imitator, aut etiam praelator hujus nominis quod est [Col. 0486B] apostolicus sensum rationemque nitens exprimere ac si illud ex integro et corrupto est compositum, quasi apostoli custos non vere nec rationabiliter sed praesumptuose audacterque incognita affirmans, et de incertis certa diffiniens. Apostolicus enim simplex nomen est et derivativum a nomine quod est apostolus, addita cus ejus genitivo, et non habet illum sensum quem iste imperite excogitavit. Non enim dicitur Italicus Italiae custos, Gallicus Galliae custos, Germanicus custos Germaniae, sed haec nomina ad sensum suorum pertinent originalium. De his autem non magnopere curamus. Nam si aliquis studiosius inquireret, cuncta pene incondite vitioseque deprehendisset esse dictata. Ad ea igitur quae magis necessaria sunt de quibus ante disseruimus, [Col. 0486C] revertamur. Quomodo ergo nullam spem evadendi prosperandive potest habere ille, qui inevitabili necessitate aliquod mare valde aestuosum et periculosum transire compellitur, non habens navem qua portetur: ita et quicunque perversus et incredulus est, almae fidem crucis tenere nolens, et per hoc ejus carens tutamine, de mari hujus saeculi ad portum supernae patriae pervenire non poterit. Hinc Augustinus in expositione Evangelii secundum Joannem.

Sic est enim tanquam videat quisquam de longe patriam, et mare interjaceat: videt quo eat, sed non habet qua eat. Ut ergo esset et qua iremus, venit inde ad quem ire volebamus, et quid fecit? instituit lignum quo mare transeamus. Nemo enim potest transire mare hujus saeculi nisi cruce Christi [Col. 0486D] portatus. Hanc crucem aliquando amplectitur et infirmus oculis, et qui non videt longe quo eat non ab illo excedat; et ipsa illum perducit ad patriam, ubi jam non opus erit, quia nullum mare transibitur. Melius est ergo non videre mente id quod est, et tamen a cruce Christi non recedere, quam videre illum mente et crucem Christi contemnere. Hoc ergo signum salutiferum in lege et prophetis longe ante praefiguratum est. Unde legitur in Genesi de Abraham et Isaac filio suo. Tulit quoque ligna holocausti et imposuit super Isaac filium suum. Fascis enim lignorum, quem Isaac patre imponente ad locum a Deo jussum portavit, ut super eum immolaretur, crucem significat quam mysticus Isaac, hoc [Col. 0487A] est Christus Dei Patris voluntate ad locum bajulavit Calvariae. Hinc Paulinus in 9:

Hostia viva Deo tanquam puer offerat Isaac,
Et mea ligna gerens sequar almum sub cruce patrem.

Item in Exodo: Vocavit autem Moyses omnes seniores Israel et dixit ad eos: Ite, tollentes animal per familias vestras, immolate phase, fasciculumque hyssopi tingite sanguine qui est in limite et aspergite ex eo super liminare et utrumque postem (Exod. XII, 21). Unde Augustinus in expositione Evangelii secundum Joannem: »In sua ergo lingua, hoc est in Hebraea, pascha transitus dicitur, propterea quia tunc primum pascha celebravit populus Domini, quando Aegypto fugientes Rubrum Mare transierunt. Nunc [Col. 0487B] ergo figura illa prophetica in veritate completa est, cum sicut ovis ad immolandum ducitur Christus, cujus sanguine illitis postibus nostris, id est, cujus signo crucis frontibus nostris a perditione hujus saeculi tanquam a captivitate vel interemptione Aegyptia liberamur, et agimus saluberrimum transitum, cum a diabolo transimus ad Christum; et ab isto instabili saeculo ad ejus fundatissimum regnum.« Idem de hac re in libro II de Doctrina Christiana: »Meminerit ergo eorum qui pascha illo tempore per umbrarum imaginaria celebrabant, cum signari postes sanguine agni juberentur, hyssopo fuisse signatos. Herba haec humilis, et mitis est, et nihil fortius et penetrabilius ejus radicibus. Et in charitate radicati, et fundati possemus comprehendere cum [Col. 0487C] omnibus sanctis quae sit latitudo, et longitudo, et altitudo, et profundum, id est, crucem Domini. Et etiam in hyssopo vis purgatoris, ne inflante scientia de divitiis ab Aegypto ablatis superbe aliquid pulmo tumidius anhelet. Asperges me, inquit, hyssopo, et mundabor; lavabis me, et super nivem dealbabor. Auditui meo dabis exsultationem, et laetitiam. Deinde consequenter annectit, ut ostendat purgationem a superbis significari hyssopo, et exultabunt ossa humiliata.« Augustinus in libro X de Civitate Dei: »Qui dicam obvios hostes, transitumque prohibentes atque praeliantes orante Moyse manibusque ejus in figura crucis extentis, nullo Hebraeorum cadente prostratos?« Item in libro Numerorum: Fecit ergo Moyses serpentem aeneum, et posuit pro signo: quem [Col. 0487D] percussi aspicientes sanabantur. Augustinus: »Dictum est ad Moysen a Domino ut faceret aeneum serpentem, et exaltaret in ligno in eremo et admoneret populum Christum, ut si quis morsus esset a serpente, illum serpentem exaltatum in ligno attenderet. Factum est. Mordebantur homines; intuebantur, sanabantur. Interim modo, fratres, ut a peccato sanemur, Christum crucifixum intueamur, quia sicut Moyses, inquit, exaltavit serpentem in eremo, sic exaltari oportet Filium hominis, ut omnis qui credit in eum non pereat, sed habeat vitam aeternam.« Quomodo qui intuebantur illum serpentem, non peribant morsibus serpentum: sic qui intuentur fide mortem Christi sanantur a morsibus peccatorum: [Col. 0488A] sed illi sanabantur a morte ad vitam temporalem, hic autem ait, ut habeant vitam aeternam. Hoc enim interest inter figuratam imaginem et rem ipsam: figura praestabat vitam temporalem, res ipsa cujus illa figura erat, praestat vitam aeternam. Item in libro Josue legitur de Raab meretrice quae exploratores Israelitas suscipiens per cruenti quoddam coloris signum, hoc est funiculum coccineum cum tota sua domo, a morte fuerat liberata, significans Ecclesiam de gentibus multimodis idolorum cultibus violatam, signo postmodum almae crucis sanguine illito Christo salvatam. Inde Paulinus lib. VIII.


Sola Raab meretrix castam quae gessit iniqua
Gente fidem, non freta suis evadere muris,
Sed pietate Dei meritum pietatis adepta est.


Item post pauca.
[Col. 0488B]

Puniceo proprium signavit vellere tectum,
Excepitque suam patria pereunte salutem.
Significans illos mundo labente tegendos
Quos crucis invictae signat cruor. Hinc cape quantum
Ipse cruor valeat cujus salvabat imago


Item Isaias

Parvulus natus est nobis; filius datus est nobis, et factus est principatus ejus super humerum ejus. Hieronymus: »Licet ex eo quod supra dixerat Emmanuel, id est, nobiscum Dominum, illum esse monstraverat, tamen nunc dicit factum illius principatum super humerum ejus velut quod crucem suam ipse portaverit, vel per humerum ostendens brachii fortitudinem, [Col. 0488C] eodem Isaia dicente: Revelavit Dominus Deus brachium sanctum suum omnibus gentibus.« Item Ambrosius in libro quem de sancta edidit Trinitate: »Crux Domini est principium fortitudinis, qua via sanctis est reserata martyribus, ad sacri certaminis passionem. Vidit hoc principium Isaias et ideo ait: Parvulus natus est nobis, filius datus est nobis. Viderunt et magi et ideo cum parvulum in praesepio cernerent, adoraverunt dicentes: Parvulus natus est nobis; cum stellam conspicerent praedicantes, filius datus est nobis. Aliud munus e terris, aliud munus e coelo et utrumque unum adoraverunt, iidemque munera obtulerunt, ut ostenderent ipsum esse coeli Dominum, qui in praesepio videretur.« Item etiam in libro Ezechielis: Et dixit Dominus [Col. 0488D] ad eum: Transi per mediam civitatem in medio Jerusalem et signa thau super frontes virorum gementium et dolentium, super cunctis abominationibus quae sunt in medio ejus (Ezech. IX, 4).

Quod Hieronymus exponit: »Extrema thau littera crucis habet similitudinem quae in Christianorum frontibus pingitur et frequenti manus inscriptione signatur. Gementes igitur dolentesque salvantur, qui non solum malis non consentiunt operibus, sed et aliena plangunt peccata, praecipiturque sex viris ut praeter eos qui possint dicere: Signatum est super nos lumen vultus tui, Domine, cunctos interficiant nemini eorum parcentes qui absque Christi signaculo aliquid esse se credunt.« Quid ergo restat homini [Col. 0489A] sine nave salutiferae crucis procellosum hujus saeculi mare transeunti? Nihil ut est arbitrandum aliud nisi remaneat in mediis necatus fluctibus et cum terris Aegyptiis in profundum demergatur inferni? Et quid imminet, et cujus frons eodem non armatur neque inscribitur signo? Nihil praeter hoc, ut secundum prophetam cum praevaricatoribus Israel gladio divinae mactetur ultionis. Veri autem ac salvandi Israelitae duodeno millium numero ex duodecim tribubus Israel electi hoc est universi fideles et orthodoxi per totum orbem sanctae et catholicae matris Ecclesiae filii recta fide et mundo corde Dominum intuentes, sanamque duodecim doctrinam observantes apostolorum, ab angelis Domini, hoc gloriosissimo et saluberrimo Dominicae crucis signo [Col. 0489B] suis inscribuntur frontibus, et per hoc salvantur. Quos beatus Joannes, ut in Apocalypsi legitur ante thronum et in conspectu agni stetisse conspexerat, hinc ait: Et vidi alterum angelum ascendentem ab ortu solis habentem signum Dei vivi; et clamavit voce magna ad quatuor angelos quibus datum est nocere terrae et mari, dicens: Nolite nocere terrae, neque mari, neque arboribus, quoadusque signemus servos Domini nostri in frontibus eorum. Et audivi numerum signatorum centum quadraginta quatuor millia signati ex omni tribu filiorum Israel (Apoc. VII, 2). Dominus in carne natus qui magni consilii angelus est paternae scilicet voluntatis nuntius visitavit nos oriens ex alto, vexillum crucis quo suorum frontes signaret afferens. Et clamavit voce magna, et reliqua. [Col. 0489C] Hoc est praedicatione sublimi: Poenitentiam agite; appropinquavit enim regnum caelorum. Nolite nocere, et reliqua, quoadusque signemus servos Domini nostri in frontibus eorum. Ad hoc gentium confractum est imperium, ut signo fidei cui restiterant facies sanctae libere notarentur. Nam et ipsa crucis figura dilatatum ubique Domini significat regnum. Sicut vetus distichon probat:


Respice distinctis quadratum partibus orbem,
   Ut signum fidei cuncta tenere probet.

Neque enim frustra in fronte pontificis nomen Domini tetragrammaton scribebatur, nisi quia hoc est signum unicum simul et quadratum in fronte fidelium, de quo in Psalmo pro torcularibus canitur: Domine Dominus noster, quam admirabile est nomen [Col. 0489D] tuum in universa terra (Psal. VIII), et caetera usque dum ait, ut destruas inimicum et defensorem Sequitur, amicti stolis albis et palmae in manibus eorum: Stolis baptismum, palmis triumphum crucis insinuat. Pro quo mirabili et ineffabili divinae crucis sacramento orat Apostolus sua ad Deum flectens genua, ut donetur fidelibus, hoc intelligere, dicens in Epistola ad Ephesios.

Hujus rei gratia flecto genua mea ad Patrem Domini nostri Jesu Christi, ex quo omnibus paternitas in caelis et in terra nominatur, ut det vobis secundum divitias gloriae suae virtutem corroborari per spiritum ejus in interiore homine habitare Christum per fidem in cordibus vestris, in charitate radicati et fundati, [Col. 0490A] ut possitis comprehendere cum omnibus sanctis quae sit latitudo, et longitudo, et sublimitas et profundum; scire etiam supreminentem scientiae charitatem Christi, et impleamini in omnem plenitudinem Domini (Ephes. III, 14). Unde Augustinus in expositione Evangelii secundum Joannem: »Quid enim de ipsa cruce dicturi sumus quae certe similiter ab inimicis atque impiis Christo facta et impacta est?« Et tamen ea significari recte intelligitur, quod ait Apostolus quae sit latitudo, et longitudo, et altitudo, et profundum. Lata est quippe in transverso ligno quo extenduntur pendentes manus, et significat opera bona in latitudine charitatis. Longa est a transverso usque ad terram, ubi dorsum pedesque figuntur, et significat perseverantiam in longitudine temporis [Col. 0490B] usque in finem. Alta est in cacumine quod per transversum lignum sursum versus excedit et significat supernum finem, quo cuncta opera referuntur. Quoniam cuncta latitudine ac longitudine bene ac perseveranter fiunt, propter altitudinem divinorum facienda sunt praemiorum. Profunda est in ea parte quia in terra figitur. Ibi quippe et occulta est, nec videri potest, sed cuncta ejus apparentia et eminentia inde consurgunt, sicut bona nostra de profunditate gratiae Dei, quae comprehendi ac indicari non potest universa procedunt.

Item de eo quod supra in Apocalypsi: Posthaec vidi turbam magnam, quam dinumerare nemo poterat, ex omnibus gentibus, et tribubus, et populis, et linguis, stantes ante thronum et in conspectu agni, [Col. 0490C] amicti stolis albis, et palmae in manibus eorum; et clamabant voce magna dicentes: Salus Deo nostro qui sedet super thronum, et agno (Apoc. VII, 13); cunctis et in frontibus et in manibus hoc est in professione et actione signari. Ita enim Dominus in ea forma in qua pro nobis pati dignatus est, creditur esse venturus ad judicium, bajulans crucem suam omnibus obscuratis fidelibus solam mirabili et ineffabili fulgore coruscantem sicut in Evangelio legitur: Sol obscurabitur, et luna non dabit lumen suum, et stella cadent de caelo, et virtutes caelorum commovebuntur: et tunc apparebit signum filii hominis in caelo (Matth. XXIV, 29).

Inde Joannes in Evangelio: Videbunt in quem transfixerunt (Joan. XIX, 37). Ita, inquam, veniet et [Col. 0490D] numerosissimis et gloriosissimis supernorum civium et omnium fidelium vallatus, et comitatus agminibus singulis eorum hoc triumphale vexillum in suis ferentibus humeris.

Hinc Joannes Chrysostomus in homilia de cruce et latrone. »Volo ut alias rationes cognoscas. Crucem solam non reliquit in terra, sed secum eam levavit ad coelum. Sed, ais, hoc unde demonstratur? Et ideo audi: Cum ipsa veniet, cum ipsa secundam suam praesentabit. Ideo gloriosam crucem nuncupavi. Item post pauca. Et tum signum videbitur filii hominis in caelo. Vidisti gloriam signi, id est crucis: solis lumen reddetur obscurum, lunae non dabitur gratia, sed illud radiabit et lucebit, et sicut imperatorem [Col. 0491A] regalis pompa praecedit, et militaris ordo praeecundo vexilla humeris portare consuevit, et his ejus declaratur adventus, sic Domino de coelo veniente angelorum coetus, et archangelorum multitudo, illud signum humeris portant excelsis, et regalem nobis adventum denuntiant.« Hinc etiam Paulinus in lib. IX:

Qui cruce purpurea pretiosi sanguinis ostro,
Arduus ascensu voluerit penetravit in alta.


Idem in carmine 11 de eadem re.


Alfa itidem mihi Christus et qui summa supremis
Finibus, excelsi pariter complexus et imi,
Victor et inferna et pariter coelestia cepit,
Effractisque abyssis coelos penetravit apertos,
Victricem referens superata morte salutem.
[Col. 0491B] Utque illum patriae junxit victoria dextrae
Vexillumque crucis super omnia sidera fixit.
Corporeum statuit coelesti in sede trophaeum.

Quid ergo erit facturus in illa die inimicus et persecutor crucis Christi, quando ea omnis exercitus Domini signatus et ornatus apparuerit? Ille autem ipsam semper exosus et persecutus non merebitur cum caeteris consignari; propter hoc tamen non remanebit non signatus; duo enim signa erunt, quibus cuncti in illa die pro diversitate meritorum signandi sunt. Unum Christi, alterum diaboli. Unum ad salvandum, alterum ad perdendum. Unum ad defendendum, alterum ad decipiendum. Unum ad dirigendum, alterum ad seducendum et depravandum. Unum ad glorificandum et exaltandum, alterum [Col. 0491C] ad condemnandum et in barathrum aeternae mortis praecipitandum. Et quicunque uno signo cum Christo et electis suis non fuerit consignatus, altero cum Satana et ejus satellitibus ipsius signo et charactere notatis signabitur. Hinc legitur in Apocalypsi: Si quis adoraverit bestiam et imaginem ejus et acceperit characterem in fronte sua aut in manu sua et hic bibet de vino irae Dei qui mixtus est mero in calice irae ipsius, et cruciabitur igne et sulphure in conspectu angelorum sanctorum, et ante conspectum agni et fumus tormentorum eorum ascendet in saecula saecolorum (Apoc. XIV, 9). Immanissimae vero et miserrimae vesaniae est, certissimaeque perditionis indicium, hominem Christiano vocatum nomine, episcopalemque locum occupantem. Hoc tale signum [Col. 0491D] despicere, et asino vilique cuilibet assimilare ligno, ut veluti adulando et indiscreto laudando Christi gratiam ob hoc meretur suam blasphemans et contemnens crucem, quasi de ejus laude et commemoratione ipsi esset ignominiosa et contumeliosa erubescentia, sed qui hoc aestimat plus ei displicet, quam placet, et magis infert injuriam quam honorem. Unde Gregorius: Sed infidelium mens grave in illo scandalum pertulit cum eum et post tot miracula morientem vidit. Unde et Paulus dicit: Nos autem praedicamus Christum crucifixum, Judaeis quidem scandalum, gentibus autem stultitiam. Stultum quippe hominibus visum est, ut pro hominibus auctor vitae moreretur, et inde contra cum homo scandalum [Col. 0492A] sumpsit, unde etiam plus debet fieri ut honoraretur. Debuit enim tanto Dominus ab hominibus dignius honorandus esse, quanto pro hominibus et indigna susceperat. Quid est ergo dicere: Beatus qui non fuerit scandalizatus in me, nisi aperta voce abjectionem mortis suae humilitatemque signare? Unde Augustinus in expositione Evangelii secundum Joannem: Oportebat enim ut contemneretur; nisi enim contemneretur non crucifigeretur; si non crucifigeretur non funderet et sanguinem, quo pretio nos redemit. Ut autem daret pro nobis pretium crucifixus est; ut crucifigeretur contemptus est; ut contemneretur, humilis apparuit. Unde Apostolus in Epistola ad Philippenses: Humiliavit semetipsum factus obediens usque ad mortem, mortem autem crucis. [Col. 0492B] Unde Augustinus in libro Quaestion. cap. 78: Crucifigi ergo se permisit, ut passio ejus proficeret nobis, ut hinc cum signo ejus exeuntes a secunda morte minime teneremur. Metuit enim mors etiam servos ejus a quo victa est. Hoc triumphali vexillo inclyta bellatrix sobrietas, placidam virtutem catervam cedere seque de acie molientem subtrahere revocavit in praelium, et de hoste, multorum deceptrice luxuria, facilem prosperamque obtinuit victoriam. Unde Prudentius in libro qui Psychomachia titulatur figurate loquens ait:

Ingemuit tam triste nefas, fortissima virtus,
Sobrietas, dextro socios decedere cornu,
Invictamque manum quondam sine caede perire,
Vexillum sublime crucis, quod in agmine primo
[Col. 0492C] Dux bona praetulerat, defixa cuspide sistit,
Instauratque levem dictis mordacibus alam,
Exstimulans animos nunc probris, nunc prece mixta.


Idem post pauca.


En ego sobrietas, si conspirare paratis,
Pando viam cunctis virtutibus, ut malesuada
Luxuries, multo stipata satellite, poenas
Cum legione sua Christo sub judice pendat.
Sic effata, crucem Domini ferventibus offert
Obvia quadri-jugis lignum venerabile in ipsos
Intentans frenos: quod ut expavere feroces
Cornibus oppansis et summa fronte coruscum,
Vertunt praecipitem caeca formidine fusi
Per praerupta fugam. Fertur resupina reductis
[Col. 0492D] Nequidquam loris auriga, comamque madentem
Pulvere foedatur; tunc et vertigo rotarum
Implicat, excusat dominam; nam prona sub axem
Labitur, et lacero tardat sufflamine currum.

De quo etiam gloriosissimo et sublimissimo venerandae et colendae crucis signo, simul cum reliquiis sanctorum reverendissimis, Paulinus ad Severum scribens ait: »Frater Victor, inter alias operum tuorum et votorum narrationes, retulit nobis desiderare te ad basilicam quam modo apud Primoliu cum nostram majorem priore condideris, de sacris sanctorum reliquiis benedictionem, qua adornetur domestica tua ecclesia, ut fide et gratia tua dignum est: Testis est autem Dominus quod si vel scrupulum [Col. 0493A] sacri cineris habuissemus, supra quam nobis ad basilicam quae proxime in nomine Domini consummabitur dedicandam, necessarium erit, misissemus unanimitati tuae. Sed quia non habuimus hujus muneris copiam, et ille se spem ejusdem gratiae copiosam habere dixit, a sancta Silvia quae illi de multorum ex Oriente martyrum reliquiis spopondisset inveniunt quod digne, et ad basilicae sanctificationem vobis et ad sanctorum cinerum cumulandam benedictionem mitteremus partem particulae de ligno divinae crucis, quod nobis bonum benedicta Melania ad Jerusalem munere sancti inde episcopi Joannis attulit. Accipite ergo magnum in modico munus et in segmento pene atomo astulae brevis sumite munimentum praesentis et pignus aeternae [Col. 0493B] salutis. Non angustetur fides vestra carnalibus oculis parva cernentibus, sed interna acie totam in hoc minimo vim crucis videat. Dum videre vos cogitatis lignum illud quo salus nostra, quo Dominus majestatis affixus tremente mundo pependerit, exsultetis cum tremore, recordemur et petras scissas ad hujus aspectum crucis, et saltim saxorum aemulatione praecordia nostra findamus timore divino. Reputemus et velum templi eodem crucis mysterio scissum, et intelligamus illius veli scissuram eo fuisse praetentam, ut audientes vocem Domini, et mysterium pietatis immensae, non obduremus corda nostra, sed a carnalibus dividamur et scindamus infidelitatis velamen, ut revelata cordis facie salutarium Domini munerum sacramenta videamus.

[Col. 0493C] Non autem vobis et hoc scribimus, ut imitemini compositionem istam, qua tubello aureolo rem tantae benedictionis inclusimus; magis enim nos tali paratu fidem vestram imitati sumus, ut vestram formulam mitteremus in specie auri, quia scimus vos ut aurum ignitum, intra vos habere regnum Dei, hoc est fidem crucis qua regnum coelorum invaditur.« Idem post pauca: »Sed in historia crucis accipite magnum et vere divinum miraculum. Regina illa venerabilis, ut venit Hierosolymam, diligenter et pie loci illius, et circa omnium divinorum curiosa insignium, et oculis haurire gestiens fidem quam piis auribus litterisque perceperat, crucem Domini studiosissime inquirere adorsa est.« Item [Col. 0493D] in sequentibus: »Sed cum tres pariter cruces, ut quondam fixae Domino et latronibus steterant, repertae fuissent, gratulatio repertarum coepit anxia dubitatione confundi, justo piorum metu, ne forsitan aut pro cruce Domini patibulum latronis eligerent, aut salutare lignum pro stipite latronis abjiciendo violarent. Respexit pias fideliter aestuantium curas Dominus, et ipsi potissimum quae tam piae sollicitudinis princeps erat, hujus consilii lumen infudit, ut aliquem recens mortuum quaeri et inferri juberet. Nec mora, verbum factum. Cadaver illatum est, deponitur, jacenti una de crucibus admovetur; sed eorum ligna mors sprevit. Postremo Dominicam crucem prodiit resurrectio, et ad salutaris [Col. 0494A] ligni tactum, morte profuga, funus excussum, et corpus erectum est, tremefactisque viventibus stetit mortuus, et funebribus ut Lazarus quondam vinculis expeditus illico inter spectatores suos redivivus incessit. Ergo crux Domini tot operta aetatibus et a Judaeis in tempore passionis abscondita, neque gentibus in aedificatione fani terram sine dubio ad ipsam fabricam egerentibus revelata est. Nonne divina manu latuit, ut nunc inveniretur, cum religiose quaereretur, ita ut crucem Christi decuit. Experimento resurrectionis inventa et probata crux Christi est, dignoque mox ambitu consecratur condita in passionis loco basilica, quae auratis corusca laquearibus et aureis dives altaribus, arcano repositam sacrario crucem servat. Quam episcopus urbis [Col. 0494B] ejus quotannis, cum Pascha Domini agitur, adorandam populo princeps ipse venerantium promit; neque praeter hanc diem qua crucis ipsius mysterium celebratur, ipsa, quae sacramentorum causa est, quasi quoddam sacrae solemnitatis insigne profertur: nisi interdum religiosissimi postulent qui tantum causa illo peregrinationis advenerint, ut sibi ejus revelatio quasi in pretium longinquae peregrinationis deferatur, quod solo episcopi beneficio obtineri ferunt, cujus et tantum munere de eadem cruce haec minuta sacri ligni ad magnam fidei et benedictionis gratiam haberi datur.

Quae quidem crux in materia insensata vim vivam tenens, ita ex illo tempore innumeris pene quotidie hominum votis lignum suum commodat [Col. 0494C] ut detrimenta non sentiat, et quasi intacta permaneat, quotidie dividua sumentibus, et semper totam venerantibus; sed ista imputribilem virtutem et indetribilem soliditatem, de illius profecto carnis sanguine bibit, quae passa mortem non vidit corruptionem.

Idem Paulinus.


Hinc titulus indicat deposita sub altari sanctasanctorum.


Hic pietas, hic alma fides, hic gloria Christi:
   Hic est martyribus crux sociata suis.
Nam crucis e ligno magnum brevis astula pignus,
   Totaque in exiguo segmine vis crucis est.
Hoc Melani sancto delatum munere Nolam
   Summum Hierosolymae venit ab urbe bonum.
[Col. 0494D] Sancta Deo geminum velant altaria honorem
   Cum cruce apostolicos quae sociant cineres,
Quam bene junguntur ligno crucis ossa piorum,
   Pro cruce ut occisis in cruce sit requies.


Idem de signo Domini super ingressum picto hac specie qua versus indicant.


Cerne coronatam Domini super atria Christi
Stare crucem duro spondentem celsa labori
Praemia: tolle crucem qui vis auferre coronam.


Item dextra laevaque crucibus minio superpictis haec epigrammata sunt.


Ardua floriferae crux cingitur orbe coronae,
   Et Domini fuso tincta cruore rubet.
[Col. 0495A] Quaque super signum resident coeleste columbae
   Simplicibus produnt regna patere Dei.


Item.


Hac cruce nos mundo et nobis interfice mundum
   Interitu culpae vivificans animam;
Nos quoque perficies placitas tibi, Christe, columbas,
   Si vigeat puris pars tua pectoribus.


Super medianum arcum hi versus sunt.


Ut medium valli pax nostra resolvit Jesus
Et cruce dissidium perimens duo fecit in unum,
Sic nova distructo veteris discrimine tecti
Culmina conspicimus portarum foedere jungi.
Sancta nitens famulis interluit atria lymphis
Cantharus, intrantumque manus lavat amne mini[stro.
[Col. 0495B] Plebs gemina Christum Felicis adorat in aula
Paulus apostolico quam temperat ore sacerdos.


Idem in lib. VIII de virtute sanctae crucis.


Nos crucis invictae signum et confessio munit,
Armatique Deo mentem non quaerimus arma
Corporis; et quanquam membris videamur inermes,
Arma tamen gerimus quibus et sub pace serena
Contra incorporeos animis decernimus hostes.


Item in 10.


Currimus ergo fide tantum et prece supplice nixi,
Ad vicina mei Felicis limina, et inde
Contiguam paribus votis accurrimus aulam,
Atque ab apostolici cineris virtute medelam
Poscimus, impositis subjecti altaribus ora.
Ipse domum remeans modicum sed grande saluti
[Col. 0495C] De crucis aeternae sumptum mihi fragmine lignum;
Promo tenensque manu adversis procul ingero [flammis,
Ut clypeum retinens pro pectore quo tegerem me,
Arceremque hostem, collato umbone relisum.
Credite, nec donate mihi, sed reddite Christo
Grates, et justas date laudes Omnipotenti.
Nostra salus etenim cruce Christi et nomine constat:
Inde fides nobis et in hoc cruce nixa periclo
Profuit et nostram cognovit flamma salutem.
Nec mea vox aut dextra illum, sed vis crucis ignem
Terruit, inque loco de quo surrexerat ipso
Ut circumscriptam praescripto limite flam[mam
Sidere, et exstingui fremitu moriente coegit,
Et cinere exortam cineri remeare procellam.
[Col. 0495D] Quanta crucis virtus ut se natura relinquat!
Omnia ligna vorans ligno crucis uritur ignis,
Multa manus crebris tunc illa incendia vasis,
Aspergens largis cupiebat vincere lymphis.
Sed licet exhaustis pensarent fontibus imbres,
Vi majore tamen lassis spargentibus omnem
Vicerat ignis aquam, nos ligno exstinximus ignem:
Quamque aqua non poterat, vicit brevis astula flammam.


Idem in epistolis ad Severum de palliolis:

Interveniant orationes tuae, ut animam meam multa corruptione descissam, et spinis meorum sensuum temere consertam, Dominicae crucis acus inserto verbi salutaris filo sarciat; fidem enim et verbum crucis [Col. 0496A] Christi hanc arbitror acum qua vitae nostrae habitus innovatur, mors nostra compungitur. Nosque ipsi Deo per interventum ipsius mediatoris assuimur.


Idem in carmine 11, laude sanctae crucis ipsum concludens.


Nunc ad te, veneranda Dei crux, verto loquelas
Gratantesque tua concludam laude profatus.
O crux magna Dei pietas, crux gloria coeli,
Crux aeterna salus hominum, crux terror iniquis
Et virtus justis, lumen fidelibus, o crux,
Quae terris in carne Deum servire saluti,
Inque Deo coelis hominem regnare dedisti.
Per te lux patuit veri, nox impia fugit.
Tu destruxisti credentibus eruta fana,
Gentibus humanae concors tu fibula pacis;
[Col. 0496B] Concilians hominem medium per foedera Christi.
Facta hominis gradus es, quo possit in aethera ferri.
Esto columna piis tu semper, et anchora nobis.
Ut bene nostra domus maneat, bene classis agatur,
In cruce fixa fidem, vel de cruce nacta coronam.

Et caetera quam plurima quae de laudibus et praeconiis virtutum hujus divini signi in scripturis copiosissime continentur; quae quia percurrere longum et cuncta comprehendere impossibile est, in hoc interim sinamus articulo; ut statim cum suffragio et interventione gloriosi principis apostolorum, pro quo nunc decernere statuimus, ad tertiam veniamus quaestionem. De tribus enim praecipue causis ille impudens calumniator in sua disputavit epistola, hoc est primo de imaginibus confringendis ac projiciendis. [Col. 0496C] Secundo de cruce non honoranda amplius quam asinus quilibet, aut spinosa rubus. Novissime, id est tertio loco, memorias sanctorum et specialiter ecclesiam sancti Petri orandi causa prohibet adiri, dicens hunc laborem vanum esse et inutilem sine aliquo profectu, vocansque eos qui illum arripiunt caecos, insipientes, et stultos. Affirmat enim reliquias, id est ossa hominum quamlibet sanctorum ossibus pecorum, vel verius lignis, et lapidibus aliave quapiam terra non esse reverentiora. Cujus haereseos Eunomius primus exstitit auctor. Deinde Vigilantius istius vicinus et affinis de gente natus Convenarum, quos per Pyrenaei juga latrocinantes consul Pompeius, edomita Hispania, inde deposuit, et in unum congregavit; unde et Convenarum [Col. 0496D] urbs nomen accepit. Contra quam haeresim sanctus scripsit Hieronymus, et orthodoxa eam sanctae auctoritate Scripturae pleniter superavit et confudit. Quod autem ille sanctorum omnium basilicas maximeque sancti Petri orandi causa visitati abhorret, dum eam numerosior populus quam alias appetit ecclesias, propter excellentiam scilicet apostolorum et innumerabilium martyrum ibidem requiescentium, invidiae ut arbitror et cupiditatis stimulis agitatus hoc facit, quod votiva illuc plurima confluunt donaria. Nam si ad Taurinensem ecclesiam ita deferrentur, certe crediderim quod non minus isti consuetudini favendo et eam laudando desudasset, quam nunc blasphemando et dehortando laborat, [Col. 0497A] et non remissiori studio libros componeret, ad persuadendum omnibus, quo sanctorum Taurinensium reliquias colerent, eorumque se intercessionibus commendarent, quam modo contra apostolos rebellando congerit, et perverse obloquendo depromit. Idcirco hoc teterrimo infectus livore prorumpit dicens: »Hunc inde inolevisse errorem, quod imperitum hominum genus non intelligens Domini verba quibus ait Petro: Tu es Petrus et super hanc petram aedificabo Ecclesiam meam; et tibi dabo claves regni coelorum, et reliqua (Matth. XVI 18), consuetudinem assumpsit adire Romanam quasi ibi plus quam alibi possit proficere: cum Petrus nihil inde sciat nec valeat succurrere, neque adjuvare. Et quia non dixerit Dominus [Col. 0497B] Petro: Quodcunque solveris in coelo erit solutum et in terra, et quodcunque ligaveris in coelo erit ligatum super terram, ob hoc Petrus de terra migrans ad coelum reliquit illud ministerium, quod ei quandiu in terra habitaverat concessum est, et aliis succedentibus est traditum.« Sed ista excogitata oppositio tota perversa, tota est vana. Omnia enim in ea contraria insinuantur, scilicet ut scabellum pedum Dei judicum judicis sua esse sedes decuisset; et hominum terrigenarum propria habitatio coelum haberi. Ut ibi judiciario utentes jure ligent reos, et solvant emendatos; et hoc Dominus quasi in terra inferius subsidens assentiendo et perdonando confirmet.

Sed haec ita esse non deberi neque convenire omnibus [Col. 0497C] recte sapientibus et intelligentibus patet. Ipsius ergo potius ac suorum parium hanc esse potestatem solvendi ac ligandi intercedendique pro aliis quandiu peregrinantur in hoc mortali corpore, pronuntiat, et confirmat his verbis; ac per hoc sciendum est quod tandiu antistitibus Ecclesiae istud ministerium concessum est, usque dum ipsi peregrinantur in hoc mortali corpore. Cum vero debitum mortis reddiderunt, alii succedunt loco ipsorum, qui eamdem obtinent judiciariam potestatem sicut scriptum est: Pro patribus tuis nati sunt tibi filii, constitues eos principes super omnem terram (Psal. XLIV, 17). Quasi peregrini quique, miseri abjectissimique pauperculi plus obtinere atque impetrare debuissent ab imperatore, quam sui gloriosissimi [Col. 0497D] principes et honoratissimi seniores, quia secundum istum calumniatorem apostoli quasi longinqui ac detenti ut pote mortui supplices suas appetentes memorias, scire, vel audire, vel pro eis intervenire nequeunt, cum e contrario legitur in Evangelio: Deus Abraham, Deus Isaac et Deus Jacob, non est Deus mortuorum, sed vivorum (Marc. XII, 27). De quibus dicitur Sequuntur agnum quocunque vadit (Apoc. XIV, 4). Unde Hieronymus: »Si agnus ubique, ergo et hi qui cum agno sunt, ubique esse credendi sunt. Et cum diabolus et daemones toto vagentur orbe, et celeritate nimia ubique praesentes sint, martyres post effusionem sanguinis sui, quadam custodia operiuntur, inclusi, et inde exire non poterunt?« Hoc [Col. 0498A] etiam in sua subjungit epistola dicens: »Audite et hoc insipientes in populo et stulti aliquando sapite, qui intercessionem apostoli Romam pergendo quaeritis. Ac si juxta sui magistri ac propinqui Vigilantii sensum, dum vivimus, ut ait Hieronymus, mutuo pro nobis orare possemus. Postquam autem mortui fuerimus, nullius sit pro alio exaudienda oratio: praesertim cum martyres ultionem sui sanguinis obsecrantes, impetrare non quiverint. Si apostoli et martyres adhuc in corpore constituti possunt orare pro caeteris, quando de se adhuc debent esse solliciti, quanto magis post coronas, victorias et triumphos! Unus homo Moyses sexcentis millibus armatorum impetrat a Deo veniam, et Stephanus imitator Domini sui et primus martyr in Christo pro persecutoribus [Col. 0498B] veniam deprecatur: postquam cum Christo esse coeperint, minus valebunt? Paulus apostolus ducentas septuaginta sex sibi dicit in navi animas condonatas, et postquam resolutus coeperit esse cum Christo, tunc ora clausurus est, et pro his qui in toto orbe ad suum Evangelium crediderunt, mutire non poterit?« Sancto autem Augustino lascive blanditur, et adulatur singulari eum praeferens laude, quasi suae fautorem vecordiae, et cum sit omnium artium inscius liberalium nititur procacissime ipsius dialectica per se ipsum sine ullo uti magisterio, et ad ea quae affirmare maluerit ipsam imprudentissime detorquere. Sicut per hoc ejusdem exemplum quod pravo sensu ex libro de Trinitate VIII arripuit, memorias sanctorum non esse orationis studio appetendas, [Col. 0498C] eorumque reliquias despectui atque odio esse habendas voluit astruere, dicens: »Audite et hoc insipientes in populo et stulti aliquando sapite, qui intercessionem apostoli Romam pergendo quaeritis, quid contra vos dicat idem saepe dictus beatissimus Augustinus. In libro enim de Trinitate VIII inter caetera sic dixit: Redi ergo mecum et consideremus cur diligamus apostolum? Numquidnam propter humanam speciem quam notissimam habemus eo quod credimus eum hominem fuisse? Non utique alioquin nunc non est quem diligamus, quandoquidem homo ille jam non est (anima enim ejus a corpore separata est); sed id quod in illo amamus etiam nunc vivere credimus.« Cum ille non intellexerit quo sensu Augustinus dixerit apostolum non propter [Col. 0498D] humanam speciem, neque ob hoc quod homo aliquando fuerit esse diligendum. Nemo enim aut propter pulchritudinem, aut propter carnalis affectum cognationis, voluntatisve appetitum, vel aliam quamlibet causam hominem debet diligere, nisi tantummodo propter Deum, in quo et ob quem totus homo, qui ex duabus substantiis anima et corpore constat, est diligendus eo modo et mensura, qua utramque convenit diligere. Unde idem Augustinus in libro de Doctrina Christiana primo. »Sed quaeritur utrum propter se homo ab homine diligendus sit, an propter aliud. Si enim propter se, fruimur eo; si propter aliud, utimur eo. Videtur autem mihi propter aliud diligendus. Quod enim propter se diligendum est, [Col. 0499A] in eo constituitur beata vita: cujus etiamsi nondum res, tamen spes ejus nos hoc tempore consolatur. Maledictus autem qui spem suam ponit in homine. Sed nec seipso quisque frui debet, si liquide advertas; quia nec seipsum debet propter seipsum diligere, sed propter illum quo fruendum est. Tunc est quippe optimus homo, cum tota vita sua pergit in incommutabilem vitam, et toto affectu inhaeret illi. Si ergo te ipsum non propter te debes diligere, sed propter illum ubi dilectionis tuae rectissimus finis est, non succenseat homo, si etiam ipsum propter Deum diligis, haec enim regula dilectionis divinitus constituta est: Diliges, inquit, proximum tuum tanquam te ipsum; Deum vero ex toto corde et ex tota anima et ex tota mente, ut omnes cogitationes tuas [Col. 0499B] et omnem vitam et omnem intellectum in illum conferas a quo habes ea ipsa quae confers. Quisquis ergo recte diligit proximum hoc cum eo debet agere, ut etiam ipse toto corde, tota anima, tota mente diligat Deum. Sic enim eum diligens tanquam se ipsum, totam dilectionem sui et illius refert in illam dilectionem Dei quae nullum a se rivulum duci extra patitur, cujus derivatione minuatur. Non autem omnia quibus utendum est, diligenda sunt, sed ea sola quae aut nobiscum societate quadam referuntur in Deum, sicuti est homo vel angelus; aut ad nos relata, beneficio Dei per nos indigent, sicuti est corpus. Nam utique martyres non dilexerunt scelus persequentium se; quo tamen usi sunt ad promerendum Deum.« Idem in eodem lib. I: »Cum ergo quatuor sint diligenda, [Col. 0499C] unum quod supra nos est, alterum quod nos sumus, tertium quod juxta nos est, quartum quod infra nos est; de secundo et quarto nulla praecepta danda erant. Quantumlibet enim homo excidat a veritate, remanet illi dilectio sui et dilectio corporis sui.« Et post pauca. »Nemo ergo se odit. Et hinc quidem nulla cum aliqua secta quaestio fuit. Sed neque corpus suum quisquam odit; verum est enim quod ait Apostolus: Nemo unquam carnem suam odio habuit. Et quod nonnulli dicunt, malle se esse sine corpore, omnino falluntur. Non enim corpus suum, sed corruptiones ejus et pondus oderunt. Non itaque nullum corpus, sed incorruptum et celerrimum corpus volunt habere. Sed putant nullum corpus esse si tale fuerit, quia tale aliquid esse animam putant. [Col. 0499D] Quod autem continentia quadam et laboribus persequi videntur corpora sua, qui hoc recte faciunt, non id agunt, ut non habeant corpus, sed ut habeant subjugatum et paratum ad opera necessaria. Libidines enim male utentes corpore, id est consuetudines inclinationis animae ad fruendum interioribus per ipsius corporis laboriosam quamdam malitiam exstinguere affectant. Nam non se interimunt, et curam suae valetudinis gerunt. Qui autem perverse id agunt, quasi naturaliter inimico suo corpori bellum ingerunt. In quo fallit eos quod legunt: Caro concupiscit adversus spiritum, et spiritus adversus carnem; haec enim invicem adversantur (Gal. V, 17). Dictum est enim hoc propter indomitam carnalem consuetudinem, adversus [Col. 0500A] quam spiritus concupiscit, non ut interimat corpus, sed ut concupiscentia ejus, id est consuetudine mala edomita, faciat spiritui subjugatum, quod naturalis ordo desiderat; quia enim hoc erit post resurrectionem, ut corpus omnimodo cum quiete summa spiritui subditum immortaliter vigeat, hoc etiam in hac vita meditandum est, ut consuetudo carnalis mutetur in melius, nec inordinatis motibus resistat spiritui. Quod donec fiat, caro concupiscit adversus spiritum, et spiritus adversus carnem: non per odium resistente spiritu, sed per principatum, quia magis quod diligit vult subditum esse meliori; nec per odium resistente carne, sed per consuetudinis vinculum, quod a parentum etiam propagine inveteratum naturae lege inolevit. Id ergo [Col. 0500B] agit spiritus in domanda carne, ut solvat malae consuetudinis quasi pacta perversa, et fiat pax consuetudinis bonae.« Et infra. »Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum, tanquam te ipsum. In his duobus praeceptis tota lex pendet et omnes prophetae. Finis itaque praecepti est dilectio, et ea gemina, id est Dei et proximi. Quod si te totum intelligas, id est animum et corpus, et proximum, id est animam et corpus ejus, (homo enim ex anima constat et corpore) nullum rerum diligendarum genus in his duobus praeceptis praetermissum est. Cum enim praecurrat dilectio Dei, ejusque dilectionis modus praescriptus appareat, ita ut caetera in illum confluant de dilectione tua nihil dictum [Col. 0500C] videtur. Sed cum dictum est, diliges proximum tuum tanquam te ipsum, simul et tui abs te dilectio non praetermissa est. Ille autem juste et sancte vivit qui rerum integer aestimator est: ipse est autem qui ordinatam habet dilectionem, ne aut diligat quod non est diligendum, aut non diligat quod diligendum est, aut amplius diligat quod minus diligendum est, aut aeque diligat quod vel minus vel amplius diligendum est, aut minus vel amplius quod aeque diligendum est. Omnis peccator in quantum peccator est non est diligendus; et omnis homo in quantum homo est, diligendus est, propter Deum, Deus vero propter seipsum. Et si Deus omni homine amplius diligendus est, amplius quisque Deum debet diligere quam seipsum. Item amplius alius homo diligendus [Col. 0500D] est quam corpus nostrum, quia propter Deum omnia ista diligenda sunt, et potest nobiscum alius homo Deo perfrui quod non potest corpus, quia corpus per animam vivit qua fruimur Deo. Omnes autem aeque diligendi sunt. Sed cum omnibus prodesse non possis, his potissimum consulendum est, qui pro locorum et temporum, vel quarumlibet rerum opportunitatibus constrictius tibi quasi quadam sorte junguntur.«

Et post alia: »Omnium autem qui nobiscum frui possunt Deo, aliquos diligimus quos ipsi adjuvamus, partim eos a quibus adjuvamur, partim quorum et indigemus adjutorio, et indigentiae subvenimus, partim quibus nec ipsi conferimus aliquid commodi, nec ab eis ut nobis conferatur attendimus. Velle tamen [Col. 0501A] debemus ut omnes nobiscum diligant Deum. et totum quod eos vel adjuvamus, vel adjuvamur ab eis, ad unum illum finem referendum est.« Si autem Augustinus sanctorum memorias, orationis causa non esse censuisset appetendas, ob hoc videlicet quod nulla ibidem copiosius vel praesentius eorum meritis a Deo suffragia supplicantibus praestarentur, mirum videtur cur tantus et talis auctor tam doctus et verax in caeteris suis libris omnia sibimet contraria docere et confirmare non erubuerit, dicit enim in libro de Cura pro mortuis gerenda, ad Paulinum episcopum: »Alii sunt humanarum limites rerum, alia divinarum signa virtutum. Alia sunt quae naturaliter, alia quae mirabiliter fiunt: quamvis et naturae Deus adsit, et miraculis natura non desit. Non [Col. 0501B] igitur ideo putandum est vivorum quibuslibet rebus interesse posse defunctos, quoniam quibusdam sanandis vel adjuvandis martyres adsunt: sed ideo potius intelligendum est quod per divinam potentiam martyres vivorum rebus intersunt; quoniam defuncti per naturam propriam vivorum rebus interesse non possunt. Quanquam ista quaestio vires intelligentiae meae vincit, quemadmodum opitulentur martyres his quos per eos certum est adjuvari: utrum ipsi per seipsos adsint, uno tempore, tam diversis locis, et tanta inter se longinquitate discretis, sive ubi sunt eorum memoriae, sive praeter suas memorias ubicunque adesse sentiuntur; an ipsis in loco suis meritis congruo, ab omni mortalium conversatione semotis, et tamen Deus omnipotens qui est ubique [Col. 0501C] praesens, nec concretus nobis nec remotus a nobis, exaudiens martyrum preces, per angelica ministeria usquequaque diffusa, praebeat hominibus ista solatia, quibus in hujus vitae miseria judicat esse praebenda; et suorum merita martyrum ubi vult, quando vult, quomodo vult, maximeque per eorum memorias, quoniam hoc novit expedire nobis ad aedificandam fidem Christi, pro cujus illi confessione sunt passi, mirabili atque ineffabili potestate ac bonitate commendet: res est haec altior, quam ut a me possit attingi, et abstrusior quam ut a me valeat perscrutari. Et ideo quid horum duorum sit, an vero fortassis utrumque sit, ut aliquando ista fiant per ipsam praesentiam martyrum, aliquando per angelos suscipientes personam martyrum, definire non audeo: [Col. 0501D] mallem a scientibus ista perquirere. Neque enim nemo est qui haec sciat, nec qui sibi scire videatur, et nesciat. Dona enim Dei sunt, his alia, et illis alia largientis, secundum Apostolum qui dicit unicuique dari manifestationem spiritus ad utilitatem.« Cujus gratia revelante, Hieronymus certius de hac diffinivit ratione, exprimens illam Apocalypsis sententiam, hoc est: Sequuntur agnum quocumque vadit (Apoc. XIV, 4), si agnus ubique, ergo et hi qui cum agno sunt, ubique esse credendi sunt.« Quam ergo magna et pene innumerabilia miraculorum signa, et inexhausta corporum animarumque remedia ad memorias martyrum, divina per eorum orationes operante manu, quotidie fiunt, ex paucis quae sanctus [Col. 0502A] Augustinus in libro XXII, de Civitate Dei refert, satis apparet, dum ejus Claudius suam auctoritate sectam aestimet posse esse suffultam, cujus verba sunt haec: »Virtribunitius Hesperius apud nos est. Habet in territorio Fussalensi fundum qui Zubeli appellatur. Ubi cum afflictione animalium et servorum suorum domum suam spirituum malignorum vim noxiam perpeti comperisset, accepit ab amico suo terram sanctam de Hierosolymis allatam, ubi sepultus Christus die tertio resurrexit, eamque suspenderat in cubiculo suo, ne quid mali etiam ipse pateretur. Ex tunc domus ejus ab illa infestatione purgata est, quid de illa terra fieret cogitabat, quam diutius in cubiculo suo reverentiae causa habere nolebat. Forte accidit ut ego et collega tunc meus episcopus Sinicensis [Col. 0502B] Ecclesiae Maximinus in proximo essemus, ut veniremus rogavit, et venimus. Cumque nobis omnia retulisset, etiam hoc petivit, ut infoderetur alicubi, atque ibi orationum locus fieret, ubi etiam Christiani possent ad celebranda quae Dei sunt congregari. Non dissensimus, factum est. Erat ibi juvenis paralyticus rusticanus, qui, hoc audito, petivit a parentibus suis ut illum ad eum locum sanctum non cunctanter afferrent. Quo cum fuisset allatus, oravit, atque inde continuo pedibus suis abscessit. Victoriana dicitur villa ab Hippone Regio minus triginta millibus abest, ubi est memoria martyrum Mediolanensium Protasii et Gervasii. Portatus est eo quidam adolescens, qui cum die medio tempore aestatis equum ablueret in fluminis [Col. 0502C] gurgite, daemonem incurrit. Ibi cum jaceret, vel morti proximus, vel simillimus mortuo, ad vespertinos illuc hymnos et orationes cum ancillis suis, et quibusdam sanctimonialibus ex more, domina possessionis intravit, atque hymnos cantare coeperunt. Qua voce ille quasi percussus et excussus est, et cum terribili fremitu altare apprehensum movere non audens, sive non valens, tanquam eo fuerit alligatus, aut affixus tenebat, et cum grandi ejulatu parci sibi rogans confitebatur ubi adolescentem, et quando et quomodo invaserit. Postremo se exiturum esse denuntians, membra ejus singula nominabat quae se amputaturum exiens minabatur, atque inter haec verba discessit ab homine. Sed oculus ejus in maxillam fusus tenui venula, ab interiore [Col. 0502D] quasi radice pendebat, totumque ejus medium, quod nigellum fuerat, albicaverat. Quo viso, qui aderant (concurrerant autem etiam alii vocibus ejus acciti, et se omnes pro illo in oratione prostraverant), quamvis eum sana mente stare gauderent, rursus tamen propter ejus oculum contristati, medicum quaerendum esse dicebant. Ibi maritus sororis ejus, qui eum eo detulerat: Potens est, inquit, Deus, sanctorum orationibus, qui fugavit daemonem, lumen reddere. Tum, sicut potuit, oculum lapsum atque pendentem, loco suo revocatum ligavit, nec nisi post septem dies putavit esse solvendum. Quod cum fecisset, sanissimum invenit. Erat quidam senex Florentius Hipponensis noster, homo religiosus et [Col. 0503A] pauper; sartoris se arte pascebat, casulam perdiderat, et unde sibi emeret non habebat. Ad Viginti Martyres quorum memoria est apud nos celeberrima, clara voce ut vestiretur oravit. Audierunt eum adolescentes qui forte aderant irrisores, eumque discedentem exagitantes prosequebantur. At ille tacitus ambulans, ejectum grandem piscem palpitantem vidit in littore, eumque illis faventibus atque adjuvantibus apprehendit, et cuidam coquo Cattuso nomine, bene Christiano, ad coquinam conditariam tribuit, indicans quid gestum sit. Trecentis follibus vendidit, lanam comparare inde disponens, ut uxor ejus quomodo posset ei quo indueretur, efficeret. Sed coquus concidens piscem, annulum aureum in ventriculo ejus invenit, moxque miseratione flexus, [Col. 0503B] et religione perterritus homini eum reddidit, dicens: Ecce quomodo te viginti martyres vestierunt. Eucharius presbyter ex Hispania, Calamae habitans, veteri morbo calculi laborabat; per memoriam supradicti martyris quam Possidius illo advexit episcopus, salvus factus est. Idem ipse postea morbo alio praevalescente, mortuus sic jacebat, ut ei jam pollices ligarentur: opitulatione memorati martyris, cum de memoria ejus reportata esset, et super jacentis corpus missa ipsius presbyteri tunica, suscitatus est. Fuit ibi vir in ordine suo primarius, nomine Martialis, aevo jam gravis, et multum a religione abhorrens Christiana. Habebat sane fidelem filiam, et generum eodem anno baptizatum. Qui cum eum aegrotantem multis et magnis lacrymis [Col. 0503C] rogarent ut Christianus fieret, prorsus abnuit, eosque a se turbida indignatione submovit. Visum est genero ejus ut iret ad memoriam sancti Stephani, et illic pro eo quantum possit oraret, ut Deus illi daret in Christum credere. Fecit hoc ingenti gemitu, et fletu, et sinceriter ardente pietatis affectu. Deinde abscedens, aliquid de altari florum quod occurrit, tulit, eique cum jam nox esset ad caput posuit. Tum dormitum est. Et ecce ante diluculum clamat, ut ad episcopum curreretur, qui mecum forte tunc erat apud Hipponem. Cum ergo cum audissent absentem, venire presbyteros postulavit. Venerunt, credere se dixit, admirantibus atque gaudentibus omnibus, baptizatus est. Hinc quandiu vixit in ore habebat: Christe, accipe spiritum meum (Act. VII, 19). [Col. 0503D] Cum haec verba beatissimi Stephani, quando lapidatus est a Judaeis, ultima fuisse nesciret, quae huic quoque ultima fuerunt; nam non multo post etiam ipse defunctus est. Audurus nomen est fundi ubi Ecclesia memoria martyris Stephani est. Puerum quemdam parvulum cum in area luderet exorbitantes boves, qui vehiculum trahebant, rota obtriverunt, et confestim palpitavit exspirans. Hunc mater arreptum ad eamdem memoriam posuit; et non solum revixit, verum etiam illaesus apparuit. Sanctimonialis quaedam in vicina possessione quae Capaliana dicitur, cum aegritudine laboraret, ac desperaretur, ad eamdem memoriam tunica ejus allata est; quae antequam revocaretur, illa defuncta est. Hac [Col. 0504A] tamen tunica operuerunt cadaver ejus parentes, et recepto spiritu salva facta est. Apud Hipponem Bassus quidam Syrus ad memoriam ejusdem martyris orabat pro aegrotante et periclitante filia, eoque secum vestem ejus attulerat; et ecce pueri de domo concurrerunt, qui ei mortuam nuntiarent. Sed cum, eo orante, illi ab amicis ejus exciperentur, prohibuerunt eos dicere, ne per publicum plangeret. Qui cum domum redisset jam suorum ejulatibus personantem, et vestem filiae quam referebat super eam projecisset, rursus reddita est vitae. Ibidem apud nos Irenaei cujusdam collectarii filius aegritudine exstinctus est. Cumque corpus jaceret exanime, atque a lugentibus et lamentantibus exsequiae pararentur, amicorum ejus quidam inter aliorum consolantium [Col. 0504B] verba suggessit, ut ejusdem martyris oleo corpus perungeretur. Factum est, et revixit. Itemque apud nos vir tribunitius Eleusinus, super memoriam martyrum, quae in suburbano ejus est, aegritudine exanimatum posuit infantulum filium suum, et post orationem, quam multis cum lacrymis ibi fudit, viventem levavit. Quid faciam? Urget hujus operis implenda promissio, ut non hic possim omnia commemorare quae scio: et procul dubio plerique nostrorum, cum haec legent, dolebunt me praetermisisse tam multa quae utique mecum sciunt. Quos jam nunc ut ignoscant, rogo, et cogitent quam prolixi laboris sit facere, quod me hic non facere suscepti operis necessitas cogit. Si enim miracula sanitatum, ut alia taceam, ea tantummodo velim scribere [Col. 0504C] quae per hunc martyrem, id est, gloriosissimum Stephanum, facta sunt in colonia Calamensi, et in nostra, plurimi conficiendi sunt libri. Nec tamen omnia colligi poterunt, sed tantum de quibus libelli dati sunt, qui recitarentur in populis. Id namque fieri voluimus, cum videremus antiquis similia divinarum signa virtutum, etiam nostris temporibus frequentari, et ea non debere multorum notitiae deperire. Nondum est autem biennium ex quo apud Hipponem-Regium coepit esse ista memoria, et multis, quod nobis certissimum est, non datis libellis, de his quae mirabiliter facta sunt, illi ipsi qui dati sunt ad septuaginta ferme numerum pervenerant, quando ista conscripsi. Calamae vero ubi et ipsa memoria prius esse coepit, et crebrius dantur, incomparabili [Col. 0504D] multitudine superant. Uzali etiam, quae colonia Uticae vicina est, multa praeclara per eumdem martyrem facta cognovimus, cujus ibi memoria longe prius quam apud nos ab episcopo Evodio constituta est. Sed libellorum dandorum ibi consuetudo non est, vel potius non fuit; nam fortasse nunc esse jam coepit. Cum enim nuper illic essemus, Petronia materfamilias, quae ibi mirabiliter ex magno atque diuturno, in quo medicorum adjutoria cuncta defecerant, languore sanata est. Quam hortati sumus volente supradicto loci episcopo ut libellum daret qui recitaretur in populo; et obedientissime paruit. In quo posuit etiam quod hic reticere non possum, quamvis ad ea quae hoc opus urgent festinare compellar. [Col. 0505A] A quodam Judaeo dixit sibi fuisse persuasum, ut annulum capillatio vinculo insereret, quo sub omni veste ad nuda corporis cingeretur: qui annulus haberet sub gemma lapidem in renibus inventum bovis. Hoc alligata quasi remedio ad sancti martyres limina veniebat. Sed profecta a Carthagine, cum in confinio fluminis Bagradae in sua possessione mansisset, surgens ut iter perageret, ante pedes suos illum jacentem annulum vidit, et capillatiam zonam qua fuerat alligatus, mirata tentavit. Quam cum omnino suis nodis firmissimis, sicut erat, comperisset astrictam, crepuisse atque exsiluisse annulum suspicata est, qui etiam ipse cum integerrimus fuisset inventus, futurae salutis quodammodo pignus de tanto miraculo se accepisse praesumpsit, atque illud vinculum [Col. 0505B] solvens, simul cum eodem annulo projecit in flumen. Non credant hoc qui etiam Dominum Jesum per integra virginalia matris enixum et ad discipulos ostiis clausis ingressum fuisse non credunt; sed hoc certe quaerant, et, si verum invenerint, illa credant. Clarissima femina est, nobiliter nata, nobiliter nupta, Carthagine habitat: ampla civitas, ampla persona, rem quaerentes latere non sinit. Martyr certe ipse, quo impetrante illa sanata est, in Filium permanentis Virginis credidit, in eum qui ostiis clausis ad discipulos ingressus est, credidit: postremo, propter quod omnia ista dicuntur a nobis, in eum qui ascendit in coelum cum carne, in qua resurrexerat, credidit; et ideo per eum tanta fiunt, quia pro ista fide animam posuit. Fiunt ergo etiam nunc multa [Col. 0505C] miracula, eodem Deo faciente per quos vult et quemadmodum vult. Unum etiam est apud nos factum non majus quam illa quae dixi, sed tam clarum atque illustre miraculum, ut nullum arbitrer esse Hipponensium qui hoc non vel viderit vel didicerit, nullum qui oblivisci ulla ratione potuerit. Decem quidam fratres, quorum septem sunt mares, tres feminae, de Caesarea Cappadociae suorum civium non ignobiles, maledicto matris recenti, patris eorum obitu destitutae, quae injuriam sibi ab eis factam acerbissime tulit, tali poena sunt divinitus coerciti, ut horribiliter quaterentur omnes tremore membrorum: in qua foedissima specie oculos suorum civium non ferentes, quaquaversum cuique ire visum est, toto pene vagabantur orbe Romano. Ex his etiam ad nos venerunt [Col. 0505D] duo, frater et soror, Paulus et Palladia, multis aliis locis miseria diffamante jam cogniti. Venerunt autem ante Pascha ferme dies quindecim, ecclesiam quotidie et in ea memoriam gloriosissimi Stephani frequentabant, orantes ut jam sibi placaretur Deus, et salutem pristinam redderet. Et illic et quocunque ibant, convertebant in se civitatis aspectum. Et nonnulli qui eos alibi viderant, causamque tremoris eorum noverant, aliis, ut cuique poterant, indicabant. Venit et Pascha, atque ipso die Dominico mane, cum jam frequens populus praesens esset, loci sancti cancellos ubi martyrium erat, idem juvenis orans teneret, repente prostratus est, et dormienti simillimus jacuit, non tamen tremens, sicut etiam [Col. 0506A] per somnium solebat, stupentibus qui aderant atque aliis paventibus, aliis dolentibus. Cum eum quidam vellent erigere, nonnulli prohibuerunt, et potius exitum exspectandum esse dixerunt. Et ecce surrexit, et non tremebat, quoniam sanatus erat, et stabat incolumis, intuens intuentes. Quis ergo intuentium se tenuit a laudibus Dei? Clamantium, gratulantiumque vocibus ecclesia usquequaque completa est. Inde ad me curritur ubi sedebam, jam processurus. Irruit alter quisque post alterum, omnis posterior quasi novum quod alius prior dixerat nuntiantes. Meque gaudente, et apud me Deo gratias agente, ingreditur etiam ipse cum plurimis, inclinatur ad genua mea, erigitur ad osculum meum. Procedimus ad populum, plena erat ecclesia, personabat vocibus [Col. 0506B] gaudiorum, Deo gratias! Deo laudes! nemine tacente, hinc atque inde clamantium. Salutavi populum, et rursus eadem ferventiore voce clamant. Facto tandem silentio, Scripturarum divinarum sunt lecta solemnia. Ubi autem ventum est ad mei sermonis locum, dixi pauca pro tempore et pro illius jucunditate laetitiae. Nobiscum homo prandit, et diligenter nobis omnem suae fraternae calamitatis indicavit historiam. Sequenti itaque die post sermonem redditum, narrationis ejus libellum in crastinum populo recitandum promisi. Quod cum et Dominico Paschae die tertio fieret in gradibus exedrae, in qua de superiore loquebar loco, feci stare ambos fratres cum eorum legeretur libellus. Intuebatur populus universus sexus utriusque, unum stantem sine deformi [Col. 0506C] motu, alteram membris omnibus contrementem. Et qui ipsum non viderant, quid in eo divinae misericordiae factum esset, in ejus sorore cernebant. Videbant enim quid in illo gratulandum, quid pro illa esset orandum. Inter haec recitato eorum libello de conspectu populi eos abire praecepi; et de tota ipsa causa aliquanto diligentius coeperam disputare, cum ecce me disputante voces aliae de memoria martyris novae gratulationis audiuntur. Conversi sunt eo qui me audiebant, coeperuntque concurrere. Illa enim ubi de gradibus descendit in quibus steterat, ad sanctum martyrem orare perrexerat. Quae mox ut cancellos attigit collapsa similiter velut in somnum sana surrexit. Dum ergo requireremus quid factum fuerit, unde strepitus laetus exstiterit, ingressi [Col. 0506D] sunt cum illa in basilicam, ubi eramus, adducentes eam sanam de martyris loco. Tum vero tantus ab utroque sexu admirationis clamor exortus est, ut vox continuata cum lacrymis, non videretur posse finiri. Perducta est ad eum locum, ubi paulo ante steterat tremens. Exsultabant eam similem fratri, cui doluerant, remansisse dissimilem, et nondum fusas preces suas pro illa, jam tamen praeviam voluntatem tam cito exauditam esse cernebant, exsultabant in Dei laudem voces, sine verbis, tanto sonitu, quantum aures nostrae ferre vix possent. Quid erat in cordibus exsultantium, nisi fides Christi pro quo Stephani sanguis effusus est?«

Quod autem dicit sanctum Petrum caeterosque [Col. 0507A] apostolos a ministerio solvendi ac ligandi, hoc est, judicandi in Ecclesia esse remotos, et illum aliosque sui pares in illorum successisse locum, quasi digniores atque efficaciores pro lassatis aut de aliqua convictis falsitate substitutos, cum illi quod semel a Domino principaliter cum universitate Ecclesiae attributum sit, hoc est judices sanctae fieri Ecclesiae nunquam esse desierint, aut per suam corporalem praesentiam judicando, aut per suam doctrinam quam vice sua posteris reliquerunt, quid enim quispiam rector Ecclesiae a semetipso, aut per se ipsum sine evangelica, vel apostolica, canonicave, qua inde emersit auctoritate judicare recte poterit, aut diffinire? Hoc autem subnectere nititur exemplo de Psalmis assumpto. Pro patribus tuis nati sunt tibi [Col. 0507B] filii, constitues eos principes super omnem terram (Psal. XLIV, 17). Cum illud et de apostolis et de sanctis quibusque episcopis eorum scilicet successoribus recte intelligitur, sicut Apostolus ait: Patres nostri sub nube fuerunt (I Cor. VI, 10). Et in Psalmo: Nimis honorati sunt amici tui, Deus, nimis confortatus est principatus eorum (Psal. CXXXVIII, 17). Fallor si haec ita esse Augustinus non affirmat in expositione Evangelii secundum Joannem dicens. »Hoc agit Ecclesia spe beata in hac vita aerumnosa; cujus Ecclesiae Petrus apostolus propter apostolatus sui primatum gerebat figurata generalitate personam, quod enim ad ipsum proprie pertinet, natura unus homo erat, gratia unus Christianus, abundantiore gratia unus idemque primus apostolus. Sed quando ei dictum [Col. 0507C] est: Tibi dabo claves regni coelorum, et quodcunque ligaveris super terram, erit ligatum et in coelis; et quodcunque solveris super terram, erit solutum et in coelis (Matth. XVI, 19), universam significat Ecclesiam, quae in hoc saeculo diversis tentationibus velut imbribus, fluminibus, tempestatibus, quatitur et non cadit, quoniam fundata est super petram, unde Petrus nomen accepit. Non enim a Petro petra, sed Petrus a petra; sicut non Christus a Christiano, sed Christianus a Christo vocatur. Ideo quippe ait Dominus: Super hanc petram aedificabo Ecclesiam meam (Ibid. 18); quia dixerat Petrus: Tu es Christus Filius Dei vivi (Ibid. 16).« Super hanc ergo, inquit, Petram quam confessus es, aedificabo Ecclesiam meam; petra enim erat Christus, super quod fundamentum [Col. 0507D] etiam ipse aedificatus est Petrus. Fundamentum quippe aliud nemo potest ponere, praeter id quod positum est, quod est Christus Jesus. Ecclesia ergo quae fundatur in Christo, claves ab eo regni coelorum accepit in Petro, id est potestatem ligandi solvendique peccata. Quod est enim per proprietatem in Christo Ecclesia, hoc est per significationem Petrus in petra, qua significatione intelligitur Christus petra, Petrus Ecclesia. Haec igitur Ecclesia duas vitas sibi divinitus praedicatas et commendatas novit, quarum est una in fide, altera in specie: una in tempore peregrinationis, altera in aeternitate mansionis; una in labore, altera in requie; una in via, altera in patria; una in opere [Col. 0508A] actionis, altera in mercede contemplationis. Ista significata est per apostolum Petrum, illa per Joannem. Tota hic agitur ista usque in hujus saeculi finem et illic invenit finem: differtur illa complenda post hujus saeculi finem, sed in futuro saeculo non habet finem. Ideo dicitur huic, Sequere me; de illo autem, Sic eum volo manere donec veniam. Quid ad te? tu me sequere (Joan. XXI, 19, 22). Quid enim est hoc quantum sapio, quid est? nisi Tu me sequere, per imitationem perferendi temporalia mala; ille maneat donec sempiterna venio redditurus bona: quod apertius, ita dici potest: Perfecta me sequatur actio informata meae passionis exemplo, inchoata vero contemplatio maneat donec venio, perficienda cum venero. Nemo tamen istos insignes [Col. 0508B] apostolos separet, et in eo quod significabat Petrus, ambo erant; et in eo quod significat Joannes, ambo futuri erant: significando sequebatur iste, manebat ille; credendo autem, ambo mala praesentia hujus miseriae tolerabant. Ambo futura bona illius beatitudinis exspectabant. Nec ipsi soli, sed universa hoc facit sancta Ecclesia sponsa Christi, ab istis tentationibus eruenda, in illa felicitate servanda. Sicut ergo nomen, honor, dignitas, officium evangelistae ab Joanne non tollitur, licet hoc cum eo pariter Petrus et universitas sanctae Ecclesiae sortiatur, ita nec Petrus primatum Ecclesiae et potestatem solvendi in ea ac ligandi sibi a Domino ob indubitatae remunerationem fidei principaliter traditam amittit, quamvis eis Joannes cum integritate Ecclesiae in [Col. 0508C] hoc ministerio, sicut praedictum est, societur. Hinc Augustinus: Omnibus igitur sanctis ad Christi corpus inseparabiliter pertinentibus, propter hujus vitae procellosissimae gubernaculum ad liganda et solvenda peccata claves regni coelorum primus apostolorum Petrus accepit, eisdemque omnibus sanctis propter vitae illius secretissimae quietissimum sinum super pectus Christi Joannes evangelista discubuit, quoniam nec iste solus, sed universae Ecclesiae ligat solvitque peccata. Nec ille in principio Verbum Deum apud Deum et caetera de Christi divinitate, et de totius divinitatis Trinitate atque unitate sublimia, quae in illo regno facie ad faciem contemplanda, nunc autem donec veniat Dominus, in speculo atque in aenigmate contuenda sunt, quae praedicando ructaret [Col. 0508D] de fonte Dominici pectoris solus bibit, sed ipse Dominus ipsum Evangelium pro sua cujusque capacitate omnibus suis bibendum toto terrarum orbe diffudit. Caute autem humiliato et submisso corde ab episcopis, hic versus, Pro patribus tuis, etc., legendus est et intelligendus. Imo vero velut indignos et minus idoneos semetipsos tanto debent censere ministerio quod spiritales et excellentissimi viri, ac si impares, declinando et fugiendo accipere recusarunt. Nec inde superbiendo vel insultando contra sanctos apostolos debent intumescere, sicut illorum oppugnator, adversarius, et contemptor vanissima inflatus elatione, et nimia temeritate praesumens inaniter gloriatur, cui et suis pariter similibus Isaias [Col. 0509A] comminatur dicens: Vae vobis qui sapientes estis in oculis vestris, et coram vobismetipsis prudentes (Isai. V, 21). Item Apostolus: Nolite esse prudentes apud vosmetipsos (Rom. XII, 16). Inde Gregorius exponens illam sententiam qua Dominus post resurrectionem suis ait discipulis: »Quorum remiseritis peccata, remittuntur eis, et quorum retinueritis retenta sunt (Joan. XX, 23), lubet intueri, illi discipuli ad tanta onera humilitatis vocati, ad quantum culmen gloriae sint perducti. Ecce non solum de semetipsis securi fiunt, sed etiam alienae obligationis potestatem relaxationisque accipiunt. Principatum superni judicii sortiuntur, ut vice Dei quibusdam peccata retineant, quibusdam relaxent. Sic eos a Deo decebat erigi, quia tantum pro Deo concesserant humiliari. Ecce [Col. 0509B] qui districtum Dei judicium metuunt, animarum judices fiunt; et alios damnant vel liberant, qui semetipsos damnari metuebant. Horum profecto nunc in Ecclesia episcopi locum tenent. Solvendi ac ligandi auctoritatem suscipiunt, qui gradum regiminis sortiuntur. Grandis honor, sed grave pondus istius est honoris: durum quippe est, ut qui nescit tenere moderamina vitae suae, judex vitae fiat alienae. Et plerumque contingit, ut hunc judicii locum teneat, cui ad locum vitae minime concordat. Ac saepe agitur ut vel damnet immeritos vel alios ipse ligatos solvat; saepe in solvendis ac ligandis subditis suae voluntatis motus, non autem causarum merita sequitur. Unde fit, ut ipsa hac ligandi et solvendi potestate se privet, qui hanc pro suis voluntatibus, et non pro [Col. 0509C] subjectorum moribus exercet. Proponit etiam exemplum de Ezechiel propheta ad confirmandum, quod nulli supplicanti ac poenitendo laboranti de sanctorum meritis, vel intercessionibus confidendum sit (Ezech. XIV, 14). Noe, Daniel, et Job non liberabunt filium neque filiam.« Ergo perversitas auctoritate sacrae Scripturae non potest veraciter esse defensa neque firmata, licet ea haeretici adulterantes verbum Dei ad favendum suae pravitati abutantur, et ad hoc eam violenter attrahere conentur. Dicit enim Propheta impios et praevaricatores perdurantes in sceleribus suis, nullo modo per aliorum quorumlibet sanctorum intercessiones sine sua propria solertia et labore a tormentis posse liberari. Hieronymus: »Unde nec praevaricatorem filium martyr poterit liberare, [Col. 0509D] nec sanctae conversationis mater impudicae filiae dabit praemia pudicitiae. Et a contrario parentum vitia filiis non nocebunt, sed anima quae peccaverit ipsa morietur. Non solum autem sancti non liberabunt impios non agentes poenitentiam de peccatis et iniquitatibus suis, sed nec ipse Deus. Unde Apostolus: Ignoras quoniam benignitas Dei ad poenitentiam te adducit? Secundum duritiam autem tuam, et cor impoenitens thesaurizas tibi iram in die irae et revelationis justi judicii Dei, qui reddet unicuique secundum opera ejus (Rom. II, 4-6). Poenitentes autem et conversos affligentes se in fletu, et planctu, et eleemosynis sua redimentes peccata, et inducentes presbyteros, et memorias sanctorum adeuntes, [Col. 0510A] omnique diligentia satisfactioni insistentes, credimus a Domino per suam ineffabilem misericordiam, et per haec exercitia posse liberari. Claudius ergo novus ac mirabilis philosophus, artium expers liberalium, totam suam industriam, atque sui subtilitatem ingenii ad dilaniandum, lacerandumque Christi corpus Ecclesiam exercet, et ob hoc jugiter certat, instat, studet, vigilat: dum antiqui magistri et spiritales philosophi, unicum et singulare studium hoc habuerint, laudare apostolos, hymnos et carmina in honorem martyrum sensu jucundo ac dulcisona modulatione componere, eorumque loca adire, suisque se intercessionibus summa cum veneratione ac devotione commendare. Quorum unus Paulinus episcopus vir eruditissimus et sanctissimus, sicut et [Col. 0510B] multi de eo testati sunt, nobilem librum quindecim carminibus distinctum in honore et laude sancti Felicis martyris edidit; in quo quanta miracula et virtutes per ipsius merita et intercessiones, divina largiente clementia, ad suum fieri quotidie tumulum, et maxime die natalis ejus anniversario disseruit, non facile a quoquam excerpi aut deflorari potest, quia cuncta, flores, aromata, rosae, lilia suaveolentia, ac melliflua sunt. Hoc autem modo primum ejusdem incipit carmen:

Inclyte confessor, meritis et nomine Felix,
Mens pietate potens, summi mens accola coeli,
Nec minus in totis experta potentia terris,
Qui Dominum Christum non vincta voce professus
[Col. 0510C] Contemnendo truces meruisti evadere poenas,
Devotamque animam tormenta per omnia Christo,
Sponte tua jussus laxatis reddere membris,
Liquisti vacuos rabidis lictoribus artus,
Vectus in aetherium sine sanguine martyr honorem;
O pater, o domine, indignis licet annue servis,
Ut tandem hanc fragili trahimus dum corpore vitam,
Sedibus optatis, et qua requiescis in aula,
Hunc liceat celebrare diem, pia reddere coram
Vota, et gaudentes inter gaudere tumultus.
Sit jam, quaeso, satis merita impietate tulisse
Hanc poenam, tot jam quot te sine viximus annis,
Sede tua procul, heu! quamvis non mente remoti.
Jam desideriis immenso tempore fessis
Consule: jam vel sero memor miserere tuorum,
[Col. 0510D] Perque orbem, magni qui nos procul aequore ponti
Disparat, obtritis quae nos inimica retardant,
Pande vias faciles; et si properantibus ad te
Invidus hostis obest, objecta repagula pelle
Fortior adversis, et amicos provehe cursus.
Seu placeat telluris iter, comes aggere tuto
Esto tuis; seu magna tui fiducia longo
Suadeat ire mari, de currere mollibus undis,
Et famulis famulos a puppi suggere ventos,
Ut Campana simul, Christo duce, littora vecti
Ad tua mox alacri rapiamur culmina cursu,
Inque tuo placidus nobis sit limine portus.

Audiat nunc Vigilantianus inimicus crucis Christi, sacrarum violator imaginum, quod illustres viri sapientia [Col. 0511A] et sanctitate toto orbe eminentes, cuncta collaudant quae ille vituperat; et credentes confirmant quae ille incredulus negat; et jubent exerceri quae ille vetat per omnia dissimilis et contrarius sanctae orthodoxorum religioni et sapientiae. Quae enim est, ut ait Apostolus, participatio justitiae cum iniquitate? aut quae societas luci ad tenebras? Quae autem conventio Christi ad Belial? aut quae pars fideli cum infideli (I Cor. VI, 14, 15)? Audiat, inquam, sanctos et sapientes viventes adhuc in carne orare et rogare studiosissime ac devotissime sanctos obitos, corpore defunctos, sed viventes cum Christo, atque regnantes, ut dignarentur intervenire pro eis ad Dominum. Audiat eos sanctam Domini crucem, sanctorum reliquias congruo, fideli et religioso cultu [Col. 0511B] laudare, diligere ac venerari. Hinc beatum Paulinum sanctitate et sapientia praeditum, quasi quemdam pharum lucidissimum et turrim inexpugnabilem imprimis praetendimus, qui plurima de hac ratione luculentissimo, atque fecundissimo sermone disseruit, ita inquiens in sancti martyris Felicis carmine 2:

Tempus adest plenis grates tibi fundere votis.
O pater, o domine, indignis licet optime servis
Tandem exoratum est inter tua limina nobis
Natale celebrare tuum. Tria tempore longo
Lustra cucurrerunt, ex quo solemnibus istis
Coram vota tibi, coram mea corda dicavi,
Ex illo qui me terraque marique labores
Distulerint a sede tua procul orbe remota,
[Col. 0511C] Novisti; nam te mihi semper ubique propinquum,
Inter dura viae, vitaeque incerta, vocavi.
Et maria intravi, duce te: quia cura pericli
Cessit amore tui, nec te sine; nam tua sensi
Praesidia, in Domino superans maris aspera Christo,
Semper eo et terris te propter tutus et undis.


Idem in eodem.


Ecce vias vario plebs discolor agmine pingit:
Urbes innumeras una miramur in urbe.
O felix Felice tuo tibi praesule Nola.
Inclyta cive sacro, coelesti firma patrono:
Post quae ipsam titulos Romam sortita secundos.
Quae prius imperio tantum, et victricibus armis,
Nunc et apostolicis terrarum est prima sepulcris.
[Col. 0511D] Sis bonus, o Felixque tuis, Dominumque potentem
Exores, liceat placato munere Christi
Post pelagi fluctus, mundi quoque fluctibus actis,
In statione tua placido consistere portu.


Idem in carmine 3.


Hunc, precor, aeterna nobiscum pace serenum
Posce diem: hoc iterum liceat gaudere reverso,
Annuaque hic, et vota tuis, et carmina festis
Reddere placati tranquillo numine Christi.
Hic amor, hic labor est nobis; haec vota tuorum
Suscipe, commendaque Deo, ut cum sedula cura
Servitium nostrum longo tibi penderit aevo,
Tunc demum placidos pietate laboris alumnos
Absolvat mittente manu; positasque tuorum
[Col. 0512A] Ante tuos vultus animas vectare paterno
Ne renuas gremio Domini fulgentis ad ora.


Idem in 4.


Da verbum de fonte tuo; tua non queo fari
Te sine: namque tui laus martyris, et tua laus est,
Qui facis Omnipotens homines divina valere
Fortiaque infirmis superans, de carne triumphas.


Idem in 6.


Longa igitur mihi materies, quantumque erit aevi,
Tantum erit, et verbi super hoc quo dicere gesta
Felicis pateat, si copia tanta sit oris,
Quanta operum, meritique manet: nam tempore ab illo
Quo primum ista dies Felicem fine beato
Condidit, et carnem terris, animam dedit astris:
Ex illo prope cuncta dies operante videtur
[Col. 0512B] Confessore Dei, probat et sine corpore vivum
Christus, ut ostendat majorem in morte piorum
Virtutem, quam vim in vita superesse malorum.


Idem in eodem.


Postquam depositum tumulandi in sede feretrum,
Certatim populus pietatis circumfusus
Undique densato coetu sic membra coronat,
Relligiosa pie pugna exercetur amantum:
Quisque alium premere et propius consistere certat
Relliquiis, corpusque manu contingere gaudet.
Nec satis est vidisse semel, juvat usque morari,
Luminaque expositis, et qua datur oscula membris
Figere; dat meritam Christo plebs consona laudem.


Idem in eodem.


Facta igitur rata justa pium texere sepulcro
Funus; at in sanctis divinitus insita membris
[Col. 0512C] Gratia non potuit cum carne morique tegique.
Illico, sed positis ex ossibus emicuit lux,
Quae medicis opibus meriti dare signa potentis
Hactenus ex illo non unquam tempore parcit.
Et toto, quo mundus erit, fulgebit in aevo,
Lux eadem sancti cineris per saecula custos.


Idem in eodem.


Quae tamen, ampla licet, vincuntur culmina turbis;
Quod crescente fide superundat gratia Christi,
Quae populis medico Felicem munere praestat
Vivere. Qui perstans etiam post corporis aevum
Praesidet ipse suis sacer ossibus; ossaque sancti
Corporis e tumulo non obsita pulvere mortis,
Arcano aeternae sed praedita semine vitae,
[Col. 0512D] Vivificum spirant animae victricis odorem;
Quo medicina potens datur exorantibus aegris.
Quanta resurgentis virtus et gloria cinget,
Conjectare licet cum gloria tanta sepultos
Ambiat, et quanto rediviva decore micabunt
Corpora, in obscuris cum sit lux tanta favillis?
Quid nobis miseris horum praestare coronae
Sufficient, quorum et cineres dant commoda vivis?


Idem in eodem.


Namque vides quod agas tibi adhuc superesse, sed [in me,
Qui prope caecatis oculis tua cominus asto
Limina; nam multo mersi mea lumina fletu,
Non solum damno, sed et inter gaudia plorans.
[Col. 0513A] Dempsisti causam lacrymarum, tolle modo orta
Vulnera de lacrymis; miseratus, sancte, meorum
Damna boum, miserare itidem modo damna ocu[lorum
Donastis reduces pecudes mihi, rursus et illis
Redde meos oculos. Nam quid juvat esse reductos,
Si languente acie praesens praesentibus absim?
Talia praesentis populi risere querentem
Sed procul admotae secreti martyris aures
Suscepere pias ab inepto supplice voces,
Moxque refecta sacram senserunt lumina dextram.
Inde domum gaudens oculis bubusque receptis,
Collaudante Deum populo remeabat, et illum
Laeta sequebatur gemini victoria voti.


Idem in carmine 7.


[Col. 0513B] Sancte, precor, succurre tuo: scio quia proximus [astas,
Et de contigua missis hunc auribus aede
Audisti, Felix, fletum infelicis alumni.
Sive modo excelso lateri conjunctus adhaeres
Ante thronum magni regis confessus, amicus,
Pauperis hanc venerande tui trans nubila vocem
Accipis aure Dei, neque temnis, sed petis illic
Quam mihi deportes Christo miserante salutem.


Idem in eodem.


Ipse opifex, lux nostra, Deus, Felicis amici
Natalem tanta voluit decorare medela;
Ut confessoris meritum sublime potenti
Munere monstraret, non ut cumularet honorem
Martyris hoc opere, ingentes cui contulit olim
[Col. 0513C] Nobilibus titulis benedicto nomine palmas,
Quas indefessis in eo virtutibus omni
Tempore continuat Domini clementia Christi.
Sed nobis voluit specialem tempore in isto
Laetitiam donare Deus, propriique patroni
Tale aliquid propriis operans signum dare servis.


Idem in carmine 8.


Forte magis pietas nobis dabit ista salutem,
Si nostras ideo libeat deponere curas,
Ut confessori laetantia corda feramus,
Cujus honore Deus gaudet, quia martyr honorem
Contempsit proprium Domini pro nomine Christi,
Vilior ipse sibi, ut Christo pretiosior esset.


Idem in eodem.


Ut quondam hos habuit vetus aetas, si modo nostra
[Col. 0513D] Felicem sortita salus, petat omne quod audet,
Quodque cupit, tali speret confisa patrono
Sancte, Deo dilecte, Dei tu dextera, Felix,
Esto precor nobis tu munitissima turris.


Idem in eodem.


Sed velut aeternos pueris recinentibus hymnos,
Roscidus accensos discussit spiritus ignes
Sic nobis placido Felicis gratia flatu,
Aspirante Deo, bellorum temperet ignes,
Ortaque Romuleis reprimens incendia terris,
Sollicitos placida jam pace refrigeret aestus,
Fessaque restinctis absolvat pectora curis.


Idem in eodem.


Quidam homo non longum tempus tam prodigiali
[Col. 0514A] Daemone distentus fuit, ut jam non modo notos
Ille cibos hominum, vel si congesta daretur
Multa mensa dape, in facili consumeret haustu
Verum et gallinas habitantum limine raptas,
Mox ut sustulerat rabido discerperet ore,
Et pluma incoctas non suffocante voraret.
Quin et funeream saniem sitiebat, et ossa
Lambebat, pecudum projecta cadavera mandens,
Obscenus conviva canum. Hic modo daemone tanto,
Sobrius, ecce procul conductum exercet agellum.
Et curante Deo sancta Felicis in aula
Redditus ipse sibi, claro satis indice monstrat
Felicem meritis et Christi nomine fortem.


Idem in carmine 9.


[Col. 0514B] Salve, chara dies, salve, mihi lux mea, salve,
Semper festa mihi; sed in hoc mihi clarius anno
Orta refulsisti, quia cum Felicis honore
Nicetam revehis, sanctorum ut amore duorum
Binum habeam natalem hodie, quo corpore sumpti
Martyris excessum celebrans et corpore prompti


Idem in eodem.


Ipso nunc Felice opus est, et in hoc mihi munus
Sumat, ut a Christo, mihi quas impertiat ipse,
Ut digne sibi grater opes. Et nunc mihi vellem
Viva perennis aquae manarent flumina ventre
Ut non ore meo, sed Christi munere possem
Laetitiam enarrare meam, quae munere Christi
Uberius solito placidum mihi pectus inundat.


Idem in eodem.


[Col. 0514C] Nam quasi contignata sacris coenacula tectis,
Spectant de superis altaria tuta fenestris,
Sub quibus intus habent sanctorum corpora sedem,
Namque et apostolici cineres sub coelite mensa
Depositi, placidum Christo spirantis odorem
Pulveris inter sancta sacri libamina reddunt.
Hic pater Andreas, hic qui piscator ad Argos
Missus vaniloquas docuit mitescere linguas.


Idem in eodem.


Hic et Nazarius martyr, quem munere fido
Nobilis Ambrosii substrata mente recepi,
Culmina Felicis dignatur, et ipse cohospes
Fraternasque domos privatis sedibus addit.
Quamvis sancti omnes, toto simul orbe per unum
[Col. 0514D] Sint ubicunque Deum: quo praesentantur ubique,
Corporis ut sua membra Deo, sed dedita sanctis
Sunt loca corporibus; neque tantum qua jacet ora
Totum corpus, ibi positorum gratia vivit
Sed quacunque pii est pars corporis, et manus exstat
Contestante Deo meriti documenta beati
Magna et in exiguo sanctorum pulvere virtus
Clamat apostolici vim corporis, indice verbo.
His igitur vicinus erit quicunque supernis
Castus aget tectis, et qui procul advena recto
Percitus affectu sanctas properarit ad aedes,
Cum velit oratum Christo secretus adire
Sive die seu nocte velit sua promere vota,
Impiger attiguo de limine prodeat hospes.


Idem in eodem.
[Col. 0515A]

Quod superest ex his quae facta et picta videmus,
Materiam orandi pro me tibi suggero poscens,
Rem Felicis agens ut pro me sedulus ores.
Et decet, ut quem mente pia comitaris, eumdem
Et mentis facie referas animoque sequaris
Par in amore mei; nec enim miser ambigo amari
Martyre, vel modici dignatus amore catelli,
Cum mihi vita, domus, res, gratia, gloria, panis,
Sit Felix donante Deo; quo praesule posce
Montibus in sanctis mea fundamenta locari,
Et coeptam peragi irrupto molimine turrim.


Idem in carmine 18.


Sidera si coelo, si possunt gramina terris
Defore, mella favis, aqua fontibus, uberibus lac;
[Col. 0515B] Sic poterant linguis laudes cessare piorum
In quibus et vitae virtus, et gloria mortis
Ipse Deus; pro quo vitam voluere pacisci
Et moriendo piam sancire fidem populorum.


Idem in eodem.


Horum de numero procerum confessor in ista
Urbe datus Felix longe, lateque per orbem
Nominis emicuit titulo: sed Nola sepulti
Facta domus, tanquam proprio sibi sidere plaudit:
Omnis enim quacunque manet mandatus in ora
Martyr, stella loci simul et medicina colentum est.
Namque tenebrosum veteri caligine mundum,
Languentesque animas miseratus in orbe Creator,
Sic sua disposuit terris munimenta piorum,
Sparsit ut astrorum nocturno lumina coelo.


Idem in eodem.
[Col. 0515C]

Hos igitur nobis cupiens avertere morbos
Omnimedens Dominus, sanctos mortalibus aegris
Per varias gentes medicos pietate salubri
Edidit; utque suam divina potentia curam
Clarius exereret, potioribus intulit illos
Urbibus; et quosdam licet oppida parva retentent
Martyres, ad proceres Deus ipsos moenibus amplis
Intulit, et paucas functos divisit in oras;
Quos tamen ante obitum toto dedit orbe magistros;
Inde Petrum et Paulum Romana fixit in urbe,
Principibus quoniam medicis caput orbis egebat.


Idem in eodem.


Sic Deus et reliquis tribuens pia munera terris,
[Col. 0515D] Sparsit ubique loci magnas sua membra per urbes.
Sic dedit Andream Parthis, Ephesoque Joannem,
Ut simul Europam atque Asiam curaret in illis,
Discuteretque graves per lumina tanta tenebras.
Parthia Matthaeum complectitur, India Thomam,
Lebbaeum Libyes, Phryges accepere Philippum,
Creta Titum sibi sumpsit, et Antiochia et Ostia [Lucam,
Marcus, Alexandria, tibi datus, ut bove pulso.


Idem in eodem.


At Carthago potens Cypriano martyre gaudet,
Cujus ex ore simul profusi et sanguine fontes
Fecundaverunt Libyae sitientis arenas.


Idem in eodem.


Nec minor occiduis effulsit gratia terris,
[Col. 0516A] Ambrosius Latio, Vincentius exstat Hiberis,
Gallia Martinum, Delphinum Aquitania sumpsit,
Multaque praeterea per easdem largiter oras
Semina sanctorum positis diffusa sepulcris
Illustrant totum superis virtutibus orbem.


Idem in eodem.


Sic itaque et nostra haec Christi miserantis amore
Felicis meruit muniri Nola sepulcro,
Purgarique simul; quia caecis mixta ruinis
Orbis, et ipsa moriens in nocte jacebat.


Idem in eodem.


Personae exululant poenis qui numine falso
Di fuerant; et qui mentito nomine vivos
Ante Dei cultum sibi nil coeleste videntes
Dediderant homines, hi nunc ubi lumine Christi
[Col. 0516B] Vera fides patuit, non possunt ferre sepultos.


Idem in carmine 13 de Gothorum exercitus cum suo rege interitu.


Pluribus haec etenim causa est curata patronis,
Ut Romana salus, et publica vita maneret,
Hic Petrus, hic Paulus proceres, hic martyres omnes,
Qui simul innumeros magnae tenet ambitus Urbis,
Quosque per innumeras diffuso limite gentes,
Intra Romuleos veneratur Ecclesia fines,
Sollicitas simul impenso duxere precatu
Excubias. Felix meus his velut unus eorum
In precibus pars magna fuit; sed summa petiti
Muneris ad cunctos nulli privata refertur.


Idem in 14.


Nunc ad te, venerande parens, aeterne patrone
[Col. 0516C] Susceptor meus, et Christo charissime Felix,
Gratificas verso referam sermone loquelas.
Multa mihi variis tribuisti munera donis,
Omnia praesentis vitae rem spemque futurae
Quae pariunt tibi memini debere: cui me
Mancipium primis donavit Christus ab annis.
Si mihi flumineis facundia curreret undis,
Oraque mille forent centenis persona linguis
Forte nec his opibus collato fonte refectus,
Omnia Felicis percurrere munera possem
Quanta suo Dominus donavit Christus amico,
Et mihi confessor famulo transmisit alumno.


Idem in eodem.


Si prima repetens ab origine cuncta revolvam,
Quae pietate pari vario mihi praestitit aevo,
[Col. 0516D] Ante queam capitis proprii munerare capillos
Quam tua circa me, Felix bone, dona referre.


Idem in eodem.


Incolumi solio et nunquam rimante sepulcro
Undique vallatum solido munimine corpus
Martyris et meriti nullis patuisse piaclis:
Et dignum retinere suae pia carnis honorem
Ossa, quia sanctis nunquam desistit adesse
Spiritus: unde piis stat gratia viva sepulcris,
Quae probat in Christo cunctos sine morte sepultos
Ad tempus placido sopiri corpora somno.


Idem in 15.


Ver age carminibus: fluat articulata modestis
Vox numeris; ades, o dives, mihi causa loquendi
[Col. 0517A] Felix, et tacito mea corda illabere flatu.
Spiritus ore meo curret tuus; esto meis fons
Eloquiis; ego vero tuis ero fistula rivis,
Quos mihi praebueris divini a flumine verbi.


Idem in eodem.


Surge igitur, blandoque meum spiramine pectus
Ingredere, o Felix pater, et domine, atque patrone;
Tu domus et medicina mihi, et sapientia Felix:
Tu nunc obtusam mihi longa per otia mentem
Exacue ignito vegetans mea lumine corda.


Idem in eodem.


Sed mihi non isto fundendus in aequore sermo est,
Ut per sanctorum merita aut miracula curram,
Et quae per sanctos omnes ab origine rerum
Praestat agitque Deus, versu pertexere coner,
[Col. 0517B] Quae nec mens humana capit, nec lingua profari
Et quid in hoc mirum, si charta volumine toto
Non capiat quae nec mundus capit, omnia totus?
Major enim mundo mundi sator, ipse Deus rex,
Qui terram coelumque implet, quem non capit iste
Mundus, eum capiunt sancti non corporis amplo
Sed pietate humiles, et mundo corde capaces.


Idem in eodem.


Nunc itaque ut divina mei bene gesta patroni
Felicis referam, vel quae mihi commoda vitae
Contulerit, vel quae multis ope coelite praestans,
Muneribus conferre piis non desinit omni
Pene die, variis tribuens pia munera signis:
Christum laudari meritorum postulat ordo.
Non hominem, sed eum potius laudare videbor,
[Col. 0517C] Quo Felix auctore potens, venerabile nomen
Obtinet, et medicas dat opes, quibus aegra revisit
Corpora, captivasque animas vi daemonis atri
Absolvit superante Deo: nec in hac ope tantum
Munificus Felix operatur munera Christi,
Et de vipereo fortissimus hoste triumphat.

Item ut magis miretur lividus accusator, imo ut fremat et tabescat, audiat Paulinum, ut ait Augustinus, Nolanum episcopum, ex opulentissimo divite voluntate pauperrimum, et copiosissime sanctum, de sapientiae scientia non inflatum, sed humiliatum: quia charitatis ardore erat flagratus et ejus ornatu aedificatus. Audiat, inquam, talem Paulinum ita dicentem in sua epistola ad Sulpitium Severum: [Col. 0517D] »Eritne, quaeso, tempus illud, et illucescet ille aliquando dies, quo fraternitatem tuam, comite electorum Dei cohorte, venientem, in gremio jam communis patroni dominaedii mei Felicis excipiam?« Idem ad eumdem in epistola de palliolis: »Tugurium vero nostrum, quod a terra suspensum coenaculo, una porticu cellulis hospitalibus interposita, longius tenditur, quasi dilatatum gratia Domini non solum sanctis qui illam plurimi comitabantur, sed etiam divitum illorum catervis non capaces angustias praebuit; in quo personis puerorum ac virginum choris vicina dominaedii nostri Felicis culmina resultabant.« Idem ad eumdem de sancto Claro presbytero comite sancti Martini: »Itaque sanctae ipsius [Col. 0518A] memoriae versus, non quia aliquid divinis ejus meritis dignum loqui possem, sed ut studium plurimae in illius anima charitatis exprimerem, ausus sum facere et unanimitati tuae mittere. Quos tu coram Domino sanctae et cohospitanti tecum semper in Domino animae ejus recitans, excusabis audaciam meam et commendabis obsequium.«


Presbyter hic situs est meritis et nomine Clarus,
Martino studiis comes, et meriti modo consors.
Digna pio domus est altaria, sub quibus artus
Conditur exanimos, nam spiritus aethere gaudet,
Discipulumque pari sociat super astra magistro.
Clare fide, praeclare actu, clarissime fructu,
   Qui meritis titulum nominis aequiparas,
Casta tuum digne velant altaria corpus,
   [Col. 0518B] Ut templum Christi contegat ara Dei.
Sed quia tu non hac qua corpus sede teneris,
   Qui meritis superis spiritus involitas.
Sive patrum sinibus recubas, Dominive sub ara
   Conderis, aut sacro pasceris in nemore;
Qualibet in regione poli situs aut paradisi,
   Clare, sub aeterna pace beatus agis;
Haec peccatorum bonus accipe vota rogantum,
   Ut sis Paulini Therasiaeque memor.
Dilige mandatos interveniente Severo
   Quos ignorasti corpore sic meritos.
Unanimi communis amor sit, fomes utrisque
   Perpetui summo foederis in Domino.
Non potes implicitos divellere; si trahis unum,
   Unus adhaerentem, qua rapitur, rapiet.
[Col. 0518C] Ergo individuos pariter complectere fratres,
   Utque sumus, sic nos dilige participans.
Sic Deus accivit, sic nos Martinus amavit;
   Sic et tu pariter, Clare, tuere pares.
Non meritis sed amore pares; tu, sancte, valebis,
   Exorare, pares et meritis fieri.
Si cum Martino socia pietate labores,
   Ut vincant vestrae crimina nostra preces.
Et simul in vestri ducamur sorte Severi,
   Vestraque nos ambos protegat ala sinu.

Idem de his tribus pariter in unum collectis, hoc est de sancta pictura, et divina cruce, sacrisque sanctorum reliquiis, de quibus blasphemator quasi alter immanior tartareus Cerberus rabida tria guttura pandens trifauci perstrepit latratu, et velut setiger [Col. 0518D] olidusque hircus vitem amoenam Christi et suae Ecclesiae discerpere, et cicatricem ei foedam infligere venenoso dente conatur, ita disseruit: »Quod si Dominus desiderium animae vestrae fecerit secundum fidem vestram, adjiciens ornatui et sanctificationi operum vestrorum, ut sacros cineres de benedictis gloriosorum apostolorum aut martyrum reliquiis adipiscamini (quia hujus voti praesumptione vos aliam apud Primuliacum nostram, et priore majorem basilicam praeparasse cognovimus), dignum opere fidei vestrae, et operis fideliter elaborati dedicatione procul dubio celeberrima, sanctorum quoque reliquiis decens arbitramur, ut hoc etiam quod de cruce misimus, pariter depositum sacratumque veneremini. [Col. 0519A] Quod si ita placuerit, placitum vestrum hi, si videbitur, versiculi nuntiabunt.«


Divinum veneranda tegunt altaria foedus,
   Compositis sacrum cum cruce martyribus.
Cuncta salutiferi coeunt martyria Christi,
   Crux, corpus, sanguis, martyris ipse Deus.
Namque Deus semper vobis sua munera servat,
   Atque ubi Christus, ibi Spiritus et Pater est.
Sic ubi crux, et martyr ibi; qua martyris et crux,
   Martyrii sanctis, quae pia causa fuit.
Illa cibum vitae mortalibus, illa coronas,
   Quae Domino famulos participant, peperit.
In cruce fixa caro est, qua pascor, de cruce sanguis
   Ille fluit, vitam quo bibo, corda lavo.
[Col. 0519B] Christe, tuo coeant simul haec tua dona Severo,
   Portitor et testis sit crucis iste tuae.
Carne tua vivat, tuus illi pocula sanguis
   Praebeat, in verbo vivat, agatque tuo,
Quaque tuum socio Martinum ascendere Claro
   Vidit et ipse tuo munere vectus eat.

»Si vero magis placeat vobis hanc de cruce benedictionem ad quotidianam tutelam atque medicinam in promptu habere, ne semel condita in altario non semper ad manum, ut usus exigit, praesto sit, sufficit et illa ad basilicae consecrationem gratia, scilicet Dominus cum apostolis et martyribus; quorum venerandus cinis, si sine crucis consortio subjiciatur altaribus, hic opertos titulus indicavit:


Pignora sanctorum divinae gloria mensae
   [Col. 0519C] Velat apostolicis edita corporibus,
Spiritus et Domini medicis virtutibus instat,
   Per documenta sacros viva probat cineres.
Sic geminata piis aspirat gratia votis,
   Infra martyribus desuper acta sacris.
Vota sacerdotis, viventum et commoda, parvo
   Pulvere sanctorum mors pretiosa juvat.«


Idem de eisdem ternis sacris.

Verum hanc quoque basiliculam de benedictis apostolorum et martyrum reliquiis sacri cineres in nomine Christi sanctorum sancti, et martyrum martyris, et dominorum Domini consecrabunt: ipse enim testatus est se vicissim confessorum suorum confessorem futurum. Ideo super hac praeter picturam [Col. 0519D] gratia geminatus est titulus de pictura:


Sanctorum labor et merces sibi rite cohaerent,
Ardua crux pretiumque crucis sublime corona.
Ipse Deus nobis princeps atque corona
Inter floriferi coeleste nemus paradisi
Sub cruce sanguinea niveo stat Christus in agno,
Agnus ut innocua injusto datus hostia letho.
Alite quem placida sanctus perfundit hiantem
Spiritus, et rutila Genitor de nube coronat.

Item Aurelius Prudentius Clemens, vir consularis ac Hiberorum eruditissimus, eodem fidei ac devotionis studio flagrans, multa de sanctorum laudibus intercessionibusque postulandis metrico textu composuit. Hinc mira humilitate substernendo ad se conversus [Col. 0520A] suamque adhortans animam, ait in praefatione libri .

      Atqui fine sub ultimo
   Peccatrix anima stultitiam exuat.
Saltem voce Deum concelebret, si meritis nequit.
      Hymnis continuet dies,
   Nec vox ulla vocet, quin Dominum canat.
Pugnet contra haereses, catholicam discutiat fidem.
      Conculcet sacra gentium,
   Labem, Roma, tuis inferat idolis.
Carmen martyribus devoveat, laudet apostolos.
      Haec dum scribo vel eloquor.
   Vinclis utinam corporis emicem.
Liber, quo tulerit lingua sono mobilis ultimo!


Idem in Romani martyris carmine.


[Col. 0520B] Vellem, sinister inter haedorum greges
Ut sum futurus, eminus dignoscerer
Atque, hoc precante, diceret rex optimus:
Romanus orat: transfer hunc haedum mihi;
Sit dexter agnus, induatur vellere.


Idem in hymno sanctorum martyrum Emitherii et Chelidonii Calagurritanorum.


   Scripta sunt coelo duorum martyrum vocabula,
Aureis quae Christus illic adnotavit litteris,
Sanguinis notis, et idem scripta terris tradidit.
   Pollet hoc felix per orbem terra Ibera stemmate,
Hic locus dignus tenendis ossibus visus Deo,
Qui beatorum pudicus esset hospes corporum.
   Hic calentes hausit undas caede tinctus duplici.
Illitas cruore sancto nunc arenas incolae
[Col. 0520C] Confrequentant obsecrantes voce, votis, munere.
   Exteri nec non et orbis huc colonus advenit;
Fama nam terras in omnes percucurrit proditrix,
Hic patronos esse mundi, quos precantes ambiant.
   Nemo puras hic rogando frustra congessit preces;
Laetus hic tersis revertit supplicator fletibus,
Omne quod justum poposcit impetratum sentiens.
   Tanta pro nostris periclis cura suffragantium est,
Non sinunt, inane ut ullus voce murmur fuderit;
Audiunt, statimque ad aurem regis aeterni ferunt.
   Inde larga fonte ab ipso dona terris influunt,
Supplicium causas petitis quae medelis irrigant.
Nil suis bonus negavit Christus unquam testibus.


Idem in eodem.


   Caesaris vexilla linquunt, eligunt signum crucis,
[Col. 0520D] Proque ventosis draconum, quos gerebant, palliis,
Praeferunt insigne lignum, quod draconem subdidit.


Idem in eodem.


   His modis spurcum latronem martyrum virtus quatit;
Haec coercet, torquet, urit, haec catenas incutit;
Praedo vexatus relictis se medullis exuit.
   Linquit illaesam rapinam; faucibus siccis fugit;
Ungue ab imo usque ad capillum salva reddit omnia,
Confitens ardere sese: nam gehennae est incola.
   Quid loquar purgata longis alba morbis corpora?
Algidus cum decoloros horror artus concutit;
Hic tumor vultum relinquit, hic color verus reddit.
   Hoc bonum Salvator ipse quo fruamur praestitit,
[Col. 0521A] Martyrum cum membra nostro consecravit oppido,
Sospitant quae nunc colonos quos Iberus alluit.


Idem de sancti Laurentii passione verbis orantis ait:


   Absterge, Christe, hoc dedecus,
Emitte Gabriel tuum,
Agnoscat ut verum Deum
Errans Julica caecitas.
   Et jam tenemus obsides
Fidissimos hujus spei;
Hic nempe jam regnant duo
Apostolorum principes.
   Alter vocator gentium,
Alter cathedram possidens
Primam, recludit creditas
Aeternitatis januas.
   [Col. 0521B] Discede, adulter Juppiter,
Stupro sororis oblite,
   elinque Romam liberam,
Plebemque jam Christi fuge
   Te Paulus hinc exterminat,
Te sanguis exturbat Petri,
Tibi id quod ipse armaveras,
Factum Neronis officit.


Idem in eodem.


   O ter quaterque et septies,
Beatus Urbis incola,
Qui te ac tuorum cominus
Sedem celebrat ossium,
   Cui propter advolvi licet,
[Col. 0521C] Qui fletibus spargit locum,
Qui pectus in terram premit,
Qui vota fundit murmure.
   Nos Vasco Iberus dividit
Binis remotos Alpibus
Trans Cottianorum juga,
Trans in Pyrenas ninguidos.
   Vix fama nota est, abditis
Quam plena sanctis Roma sit,
Quam dives urbanum solum
Sacris sepulcris floreat.
   Sed qui caremus his bonis
Nec sanguinis vestigia
Videre coram possumus,
Coelum intuemur eminus.


Idem in ejusdem fine passionis.
[Col. 0521D]

   Quae sit potestas credita,
Et muneris quantum datum,
Probant Quiritum gaudia,
Quibus rogatus annuis.
   Quod quisque supplex postulat,
Fert impetratum prospere;
Poscunt, litantur, indicant,
Et tristis aut ullus redit.
   Ceu praesto semper adsies,
Tuosque alumnos urbicos
Lactante complexus sinu
Paterno amore nutrias.
   Hos inter, o Christi decus,
[Col. 0522A] Audi, et poetam rusticum
Cordis fatentem crimina,
Et facta prodentem sua.
   Indignus agnosco et scio,
Quem Christus ipse exaudiat,
Sed per patronos martyres
Potest medelam consequi.
   Audi, benignus, supplicem
Christi reum Prudentium,
Et servientem corpori,
Absolve vinclis saeculi.


Item in fine hymni sanctae Eulaliae.


   Carpite purpureas violas,
Sanguineosque crocos metite:
[Col. 0522B] Non caret his genialis hiems,
Laxat et arva tepens glacies,
Floribus ut cumulet calathos.
   Ista comantibus e foliis
Munera, virgo puerque, date;
Ast ego serta choro in medio
Texta feram pede dactylico,
Vilia, marcida, festa tamen.
   Sic venerarier ossa libet,
Ossibus altare et impositum,
Illa Dei sita sub pedibus
Prospicit haec, populosque suos
Carmine propitiata fovet.


Idem in passione sancti Vincentii martyris.


   Felix amoeni littoris
[Col. 0522C] Secessus ille, qui sacra
Fovens arenis viscera
Viem sepulcri praebuit.
   Dum cura sanctorum pia
Deflens adornat aggerem,
Tumuloque corpus creditum
Vitae reservat posterae.
   Sed mox subactis hostibus,
Jam pace justis reddita,
Altar quietem debitam
Praestat beatis ossibus.


Idem in eadem passione.


   Adesto nunc, et percipe
Voces precantum supplices,
Nostri reatus efficax
[Col. 0522D] Orator ad thronum Patris.
   Per te, per illum carcerem,
Honoris augmentum tui,
Per vincla, flammas, ungulas,
Per carceralem stipitem,
   Per fragmen illud testeum,
Quo parta crevit gloria,
Per quem trementes posteri
Exosculamur lectulum.
   Miserere nostrarum precum,
Placatus ut Christus suis
Inclinet aurem prosperam,
Noxas nec omnes imputet.
   Si rite solemnem diem
[Col. 0523A] Veneramur ore, pectore,
Si sub tuorum gaudio
Vestigiorum sternimur.
   Paulisper huc tu illabere,
Christi favorem deferens,
Sensus gravati ut sentiant
Levamen indulgentiae.


Idem de hymno sanctorum XVIII martyrum Caesar-Augustanorum


Bis novem noster populus sub uno
Martyrum servat cineres sepulcro
Caesaraugustam vocitamus urbem
   Res cui tanta est.
Plena magnorum domus angelorum,
Non time mundi fragilis ruinam,
[Col. 0523B] Tot sinu gestans simul offerenda
   Munera Christo.
Cum Deus dextram quatiens coruscam,
Nube subnixus veniet rubente,
Gentibus justam positurus aequo
   Pondere libram.
Orbe de magno caput excitata
Obviam Christo properanter ibit
Civitas quaeque pretiosa portans
   Dona canistris.
Afra Carthago tua promet ossa,
Ore facundo Cypriane doctor;
Corduba Ascisclum dabit, et Zoellnm,
   Tresque coronas.
Tu tribus gemmis diadema pulchrum
[Col. 0523C] Offeres Christo genitrix piorum,
Tarraco, intexit cui Fructuosus
   Sutile vinclum.
Nomen hoc gemmae strophio illigatum est;
Emicant juxta lapides gemelli,
Ardet et splendor parilis duorum
   Igne corusco.
Parva Felicis decus exhibebit
Artubus sanctis locuples Gerunda,
Nostra gestabit Calagurris ambos,
   Quos veneramur.
Barchinon claro Cucufate freta
Surget, et Paulo speciosa Narbo,
Teque praepollens Arelas habebit,
   Sancte Genesi.
[Col. 0523D] Lusitanorum caput oppidorum
Urbs adoratae cineres puellae
Obviam Christo rapiens, ad aram
   Porriget ipsam.
Sanguinem Justi cui pastor haeret,
Ferculum duplex, geminumque donum
Ferre Complutum gremio juvabit.
   Membra duorum.
Ingeret Tingis sua Cassianum,
Festa Massylum monumenta regum,
Qui cinis gentes domitas coegit
   Ad juga Christi.


Idem post pauca.


Hoc colunt cives, velut ipsa membra
[Col. 0524A] Cespes includat suus, et paterno
Servet amplectens tumulo beati
   Martyris ossa.


Idem in fine ejusdem passionis.


Nos pio fletu, date, perluamus
Marmorum sulcos, quibus est operta
Spes, ut absolvat retinaculorum
   Vincla meorum.
Sterne te totam generosa sanctis
Civitas mecum tumulis, deinde
Mox resurgentes animas, et artus
   Tota sequeris.


Idem in fine passionis sanctae Agnetis.


O virgo felix, o nova gloria,
Coelestis arcis nobilis incola,
[Col. 0524B] Intende nostris colluvionibus,
Vultum gemello cum diademate;
Cui posse soli Cunctiparens dedit
Cum vel ipsum reddere fornicem.
Purgabor oris propitiabilis
Fulgore nostrum si jecur impleas.
Nil non pudicum est, quod pia visere
Dignaris, almo vel pede tangere.


Idem in hymno beatorum martyrum, Fructuosi episcopi Tarraconensis, et Augurii atque Eulogi diaconorum.


   Tum de corporibus sacris favillae,
Et perfusa mero leguntur ossa,
Quae raptim sibi quisque vindicabat.
   Fratrum tantus amor domum referre
[Col. 0524C] Sanctorum cinerum dicata dona,
Aut gestare sinu fidele pignus.
   Sed ne relliquias resuscitandas,
Et mox cum Domino simul futuras,
Discretis loca dividant sepulcris,
   Cernentur niveis stolis amicti,
Mandant restitui, cavoque claudi
Mixtim marmore pulverem sacrandum.
   O triplex honor, o triforme culmen,
Quo nostrae caput excitatur urbis,
Cunctis urbibus eminens Iberis!
   Exsultare tribus libet patronis,
Quorum praesidio foventur omnes,
Terrarum populi Pyrenaearum.


Idem in passione sancti Cassiani Forocorneliensis.
[Col. 0524D]

   Hic mihi, cum peterem te, rerum maxima Roma,
Spes est oborta prosperum Christum fore.
   Stratus humi, tumulo advolvebar, quem sacer ornat
      Martyr dicato Cassianus corpore.
   Dum lacrymans mecum reputo mea vulnera, et omnes
Vitae labores, ac dolorum acumina,
   Erexi ad coelum faciem; stetit obvia contra
Fucis colorum picta imago martyris,
   Plagas mille gerens, totos lacerata per artus.


Idem post pauca.


   Aedituus consultus ait: Quod prospicis, hospes,
Non est inanis, aut anilis fabula.
   [Col. 0525A] Historiam pictura refert, quae tradita libris,
Veram vetusti temporis monstrat fidem.


Idem in fine ejusdem passionis.


   Haec sunt quae liquidis expressa coloribus, hospes,
Miraris: ista est Cassiani gloria.
   Suggere, si quod habes justum, vel amabile votum,
Spes si qua tibi est, si quid intus aestuas.
   Audit, crede, preces martyr prosperrimus omnes,
Ratasque reddit, quas videt probabiles.
   Pareo, complector tumulum, lacrymas quoque fundo,
Altar tepescit ore, saxum pectore.
   Tunc arcana mei percenseo cuncta laboris;
[Col. 0525B] Tunc quod petebam, quod timebam murmuro.
   Et post terga domum dubia sub sorte relictam,
Et spem futuri forte nutantem boni.
   Audior, Urbem adeo, dextris successibus utor;
Domum revertor, Cassianum praedico.

Fortunatus similiter sanctos, et eorum memorias laudando et honorando, suis devote et fideliter se orationibus commendantes posse adjuvare et credidit, et docuit. Hinc de basilica sancti Gregorii enarrans ait:

Qui virtute potens Orientis in axe sepultus,
   Ecce sub occiduo cardine praebet opem.
Ergo memento preces, et reddere vota, viator,
   Obtinet hic meritis quod petit alma fides.


Idem de sancto Mauricio, et suis commilitonibus.


[Col. 0525C] Fortunatus enim per fulgida dona Tonantis
   Ne tenebris crucier, quaeso, feratis opem.


Idem de sancto Medardo.


Haec pie pauca ferens ego Fortunatus amore,
   Auxilium posco, da mihi vota, precor.


Idem in epitaphio Gregorii episcopi civitatis Lingonicae.


Si quaeras meritum, produnt miracula rerum,
   Per quem debilibus fertur amica salus.


Idem in epitaphio Caletrici Chartetici episcopi civitatis Carnotenae.


Haec qui, sancte Pater, pro magnis parva susurro,
   Pro Fortunato, quaeso, precare tuo.


Idem de Gregorio episcopo Turonense.


[Col. 0525D] Martini meritis per tempora longa, Gregori,
   Turonicum foveas pastor in urbe gregem;
Conciliis sacris sis norma et vita priorum,
   Exemploque tuo crescat adeptus honor.
Lumen apostolicum populis tua lingua ministret,
   Et coeli donum te radiante micet.

Legimus etiam electos Domini per priorum merita sanctorum Dominum exorasse, sicut in Daniele memoratur de Azaria ita orante: Ne, quaesumus, tradas nos in perpetuum propter nomen tuum, et ne dissipes testamentum tuum, neque auferes misericordiam tuam a nobis propter Abraham dilectum tuum, et Isaac servum tuum, et Israel sanctum tuum, quibus locutus es, pollicens quod multiplicares semen eorum [Col. 0526A] sicut stellas coeli, et sicut arenam quae est in littore maris (Dan. III). Quod procul dubio nullatenus fecissent, nisi, divino revelante Spiritu, certissime cognovissent plus apud Dominum valere sanctos, deposita corruptibilis et mortalis sarcina carnis, ei inseparabiliter adhaerentes, quam alios in hac adhuc aerumnosa vita degentes, ubi caro concupiscit adversus spiritum, et spiritus adversus carnem; quos licet perfecti sint, terrena tamen aggravat ac deprimit habitatio, et de semetipsis semper debent esse solliciti. Unde Apostolus queritur, quamvis eum spes futurae consolatur libertatis, dicens: Condelector enim legi Dei secundum interiorem hominem. Video autem aliam legem in membris meis repugnantem legi mentis meae, et captivantem me in lege peccati quae est in [Col. 0526B] membris meis. Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII). Non solum autem diversis vivorum necessitudinibus intercessione sanctorum a Domino mirabiliter et praesentialiter succurritur, verum etiam defunctis fidelibus, juxta eorumdem memorias humatis, divina credimus et legimus praestari suffragia, his videlicet qui hoc per corpus ante paraverunt et promeruerunt, ut et sacrificia et orationes atque eleemosynae quae pro eis ab Ecclesia vel ab amicis quibuslibet superstitibus fiunt, ipsis post obitum valeant proficere. Unde Augustinus in libro de cura pro mortuis gerenda ad Paulinum episcopum. »Scripsisti mihi quaerens a me utrum prosit cuique post mortem quod corpus ejus apud sancti [Col. 0526C] alicujus memoriam sepelitur.« Et post pauca: »Nam dicis videri tibi non esse Inanes motus animorum religiosorum atque fidelium pro suis ista curantium. Adjungis etiam vacari non posse, quod universa pro defunctis Ecclesia supplicare consuevit: ut hinc et illud conjici possit, homini prodesse post mortem si fide suorum humando ejus corpori talis provideatur locus, in quo appareat opitulatio, etiam isto modo quaesita, sanctorum. Sed cum haec ita sint, quomodo huic opinioni contrarium non sit quod ait Apostolus: Omnes astabimus ante tribunal Christi, ut referat unusquisque secundum ea quae per corpus gessit, sive bonum sive malum (II Cor. V, 10), non te satis videre significas. Haec quippe apostolica sententia ante mortem admonet fieri, quod possit prodesse [Col. 0526D] post mortem; non tunc quando jam recipiendum est quod quisque gesserit ante mortem. Verum haec ita solvitur quaestio, quoniam quodam vitae genere acquiritur, dum in hoc corpore vivitur, ut aliquid adjuvent ista defunctos; ac per hoc secundum ea quae per corpus gesserunt, eis quae per corpus religiose pro illis facta fuerint, adjuvantur. Sunt enim quos nihil omnino adjuvant ista; sive pro eis fiant quorum tam mala sunt merita, ut neque talibus digni sint adjuvari: sive pro eis quorum tam bona, ut talibus non indigeant adjumentis. Genere igitur vitae, quod gessit quisque per corpus, efficitur ut prosint vel non prosint quaecunque pro illo pie fiunt, cum reliquerit corpus. Nam meritum per quod ista prosint, si nullum [Col. 0527A] comparatum est in hac vita, frustra post hanc quaeritur vitam. Ita fit ut neque inaniter Ecclesia vel suorum cura pro defunctis, quod potuerit, religionis impendat; et tamen ferat unusquisque secundum ea quae per corpus gessit, sive bonum sive malum, reddente Domino unicuique secundum opera ejus. Ut enim hoc quod impenditur, possit ei prodesse post corpus, in ea vita acquisitum est quam gessit in corpore.« Et post multa: »Provisus sepeliendis corporibus apud memoriam sanctorum locus, bonae affectionis humanae est erga funera suorum: quoniam si nonnulla religio est ut sepeliantur, non potest nulla esse quando ubi sepeliantur attenditur. Sed cum talia vivorum solatia requiruntur, quibus eorum pius in suos animus appareat, non video quae sint [Col. 0527B] adjumenta mortuorum, nisi ad hoc ut dum recolunt ubi sint posita eorum quos diligunt corpora, eisdem sanctis illos tanquam patronis susceptos apud Dominum adjuvandos orando commendent. Quod quidam facere possent, etiamsi talibus locis eos humare non possent.« Et mox: »Cum itaque recolit animus ubi sepultum sit charissimi corpus, et occurrit locus nomine martyris venerabilis, eidem martyri animam dilectam commendat recordantis et precantis affectus. Qui cum defunctis a fidelibus charissimis exhibetur, eum prodesse non dubium est iis qui, cum in corpore viverent, talia sibi post hanc vitam prodesse meruerunt.« Idcirco, ut arbitror, Ambrosius suum fratrem Satyrum, quem nimium dilexerat, juxta sanctum martyrem Victorem sepelivit, de quo tres libros [Col. 0527C] edidit egregios: unum de ejus planctu, alteros duos consolatorios de resurrectione et paradiso. Cujus epitaphium hoc dictatur tetrasticho.

Uranio Satyro supremum frater honorem
   Martyris ad laevam detulit Ambrosius.
Haec meriti merces ut sacri sanguinis humor
   Finitimas penetrans alluat exuvias.

Concordat autem huic rationi quod legitur in libro Regum, cadaver cujusdam hominis, ut ossa Elisaei prophetae tetigerit, statim fuisse resuscitatum. Ita enim ibi continetur: Mortuus est ergo Elisaeus et sepelierunt eum. Latrunculi quoque de Moab venerunt in terram in ipso anno. Quidam autem sepelientes hominem viderunt latrunculos et projecerunt cadaver in [Col. 0527D] sepulcrum Elisaei, quod adhaesit, et tetigit ossa Elisaei, et revixit homo, et stetit super pedes suos (IV Reg. XIII). His ergo omnibus superius comprehensis, certissime et evidentissime patet picturas sanctas, et sanctam Domini crucem, et sacras electorum Dei reliquias dignis et congruis honoribus a catholicis et orthodoxis in Deo et propter Deum venerari oportere, non ut sacrificando eis divinus honor, et cultus soli Deo omnium creatori debitus sit a quoquam deferendus, sed ut in ejus amore, honore, laude, et gloria sua sancta, insignia, et venerabilia vasa, prout decet, singula eorum ab omnibus fidelibus et religiosis salva fide et non ficta honorentur et amplectantur. Ille vero Eunomianus et Vigilantianus, omnium sanctorum [Col. 0528A] adversarius et blasphemator, inimicus crucis Christi, sanctaeque ejus destructor et conflator imaginis, ac per hoc gradatim ascendens, incarnationis et passionis ejus derisor et contemptor. Ubicunque enim Crucifixi sacram intuetur effigiem, suos stringens oculos osque buccis contorquens tumentibus subsannando et cachinnando perstrepit atque clamat: Ecce Christus mortuus, et tortus. Quem ob hoc Judaei prae caeteris in hac regione collaudant, omnibusque proferunt; et quia in nullo ab eorum traditione et religione dissonat, sapientissimum eum Christianorum vocant, quos veluti imperitos et inscios ab eo discere et suos fieri discipulos deridendo et insultando exhortantur; ipso nihilominus vicissim eos, et maxime suos affines Saracenos, nimiis hyperbolicisque [Col. 0528B] perbolicisque efferente praeconiis. Hic igitur tantum et taliter sanctae et catholicae fidei et sanae doctrinae obstinatissime resistens, et contra hanc procacissime garriens et contendens, ut perversissimus schismaticus, pravissimusque haereticus corripiendus; et quasi vas inutile amarissimo felle, et veneno lethifero plenum, apostolicae et canonicae auctoritatis praevalida conterendus, imo confringendus est virga. Ut enim caetera omittam, quomodo aut qualiter episcopus crucem Domini abhorrens, conculcans, violans, ac destruens ecclesiastica officia, hoc est baptizare, chrisma conficere, manus impositionem, benedictionemve aliquam dare, aut quaslibet facere consecrationes, aut missam celebrare sine illius inscriptione salutiferi potest signaculi, sine quo ista omnia sacra [Col. 0528C] rite ac illibate peragi nequeunt? Hinc sanctus Augustinus ait in expositione Evangelii secundum Joannem: »Postremo quid est quod omnes noverunt signum Christi, nisi crux Christi? Quod signum nisi adhibeatur sive frontibus credentium, sive ipsi aquae ex qua regenerantur, sive oleo quo chrismate ungantur, sive sacrificio quo aluntur, nihil eorum rite perficitur. Quomodo ergo per id quod mali faciunt, nihil boni significatur, quando per crucem Christi quam fecerunt mali in celebratione sacramentorum ejus, bonum nobis omne signatur?« Quomodo, inquam, inter Christicolas veraciter poterit reputari, dum ea quae catholica exercet Ecclesia refutat ac detestatur? In litaniis enim et in caeteris Ecclesiae officiis nullum sanctorum vult memorare, aut nominare, [Col. 0582D] vel eorum anniversaria celebrare festa, sed velut vanam observationem et inutilem consuetudinem despiciens, omnia praetermittit. Ne quasi per eorum intercessiones aliquid a Deo postulare videatur, quibus seipsum praefert, illorum reliquias ossibus pecorum, aridisque lignis ac lapidibus comparando, lampades cereosque in Ecclesia per diem lucere, oculosque orando ad terram inclinare prohibet, quasi Deus ubique non esset, et quasi hoc humilitatis ac devotae orationis indicium fore non videretur. Cum in Evangelio de publicano legitur: Nec oculos audebat ad coelum levare (Luc. XVIII, 10). Stephanusque pro lapidantibus se orans genua posuit in terram (Act. VII, 60). Sed et Paulus Simone Mago a [Col. 0529A] daemonibus in aera subvecto pronus ad terram orasse describitur. Haec autem interim dixisse sufficiat. Caetera vero quam plurima quae per alios fideles homines et veraces ab eo prolata audientes et nobis renuntiantes didicimus, tam impia et tam sacrilega habentur, ut animus Christianus vel ea litteris tradere, vel aliis referre recuset et expaveat. Idcirco illa scribere omittentes ad verba, tantummodo suae epistolae respondere curavimus. Propter istam autem insanissimam perversitatem renuit ad conventum occurrere episcoporum, vocans illorum synodum congregationem asinorum. Sed illi nimium patientes, [Col. 0530A] haec diutius dissimulare non debuerant; neque ad damna animarum cumulanda et cancrum mortiferum nutriendum, tali erat parcendum homini, qui, ut ait Apostolus, Deo non placet, et omnibus hominibus adversatur. Ego vero ob divinae crucis contemptum zelans, et zelando commotus, blasphemiamque sanctorum surda aure transire nequiens, quia membrorum despectus ad capitis sui redundat injuriam, eo dicente: Qui vos spernit, me spernit (Luc. X, 16). Haec pauca de sanctis libris assumens, collegi, si necesse fuerit ad resistendum diabolo, Christo opitulante, his alia, prout ipse dederit, adjuncturus.




[Col. 0529]
DUNGALI CARMINA.
(Marten., ampliss. Collect., tom. VI, pag. 811.)



CARMINA I, II, III, IV. DE CAROLO MAGNO.
[Col. 0529B]

(Vide Patrologiae tom. XCVIII, col. 1443.)



V. Versus ad ecclesiam.


Haec est mira domus vario depicta metallo,
   Nobilis in clero, dogmate clara pio.
Auro tecta nitent, paries argenteus albet,
   Ex nitido pressa marmore terra gemit.
Haec formosa domus, victor cognoscere debes,
   Corpora sanctorum continet una trium.



VI. Versus ad fontes.


Hic fons irriguus vitalia dona ministrat,
   Et renovans populos mittit ad astra Deo.
[Col. 0529C] En ibi Christus adest, qui primi fontis origo
   Abluit omne scelus, purgat et omne nefas.
Currite nunc, pueri, ad latices undasque sacratas
   Sordibus immersis munera ferte Deo.



VII. Versus ad fenestram.


Ne David grabatum tentator callidus intret,
   Signetur Domini ista fenestra manu;
Quadrus evangelii defendat numerus omne
   Corpus et interius cunctipotens animam.



VIII. Versus ad ostium.


Qui Aegyptios agni dudum de sanguine postes
   Signavit, nostros signet et ipse Deus.



IX. Versus ad ministerium.
[Col. 0529D]

Qui ex duro latices jussit producere saxo,
   Hic jubeat purum fundere saepe merum.
Sit tibi summa salus semper sine fine beata,
Hoc optat Martin vestraeque salutis amator,
Assiduis Dominum precibusque poposcerit almum.
Aeternamque simul faciat te sumere palmam
Pectore nam puro Dominum portare memento
Ut illum valeas rectorem semper habere, etc.



X. Epitaphium Folradi (abbatis S. Dionysii).
[Col. 0530D]

Felix illa hominum est mors et pretiosa bonorum,
   Gloria quam sequitur, vita, salusque, quies.
Qui patriam repetunt linquentes extera mundi,
   Post miseros luctus gaudia longa tenent.
Ex quorum numero clarus jam jure sacerdos
   Corpore deposito hoc jacet in tumulo.
Clarus qui meritis vitae, spe, nomine fulsit,
   Virtutum radiis, splendor ubique suis.
Qui probitate pater fuit omnibus atque magister,
   Illos arte monens, hos pietate regens.
Ecclesiae cultor, fautor peregrum, ultor egentum.
   Proderat ore cunctis hic pietate pari:
Eloquio dulcis, factis probus, ore serenus,
   [Col. 0530C] Pectore nectareo, promptus ad omne bonum.
Sed quia certum est te palmam meruisse patrone,
   Pro peregrino me posco precare tuo.



XI. Epitaphium Fardulfi (abbatis S. Dionysii).


Qui pietate pater, pastor, curaque magister,
   Tranquillus, placidus, promptus ad omne bonum,
Ecclesiae cultor, largus miserator egenum
   Fardulfus fuerat; hoc jacet in tumulo,
In hac aede Dei tolli qui nomine claro
   Aeternis meruit laudibus et precibus.



XII. Alii versus.


[Col. 0530D] Egregii proceres Clotharius ac Dagobertus,
Filius et pater hic memorantur laude perenni.
Sed magis ecclesiam ditavit hanc Dagobertus
Cum Nanthilde sua quem exornant aurea busta.



XIII. Item alii versus.


Effigies regum hic et nomina clara refulgent
Praecipui Caroli et Pippini fortis alumni,
Optimus Augustus summo quo patre coruscat
Caesar, quem peperit Berta pulcherrima mater.



XIV. Epitaphium Pippini regis Italiae.
[Col. 0531A]

Hoc jacet in tumulo Pippinus rex venerandus,
   Hesperiam rexit, hoc jacet in tumulo.
Francia quem genuit pulchra pietate repletum,
   Nunc tenet Hesperia Francia quem genuit.
Nobilis in genere, pulchra de stirpe coruscans,
   Quem genuit Carolus nobilis in genere.
Nubila cuncta fugans mundi properavit ad aethra,
   Nunc sine fine manet nubila cuncta fugans.
Deque sua facie superabat lilia pulchra,
   Fulsit clara dies deque sua facie,
Nobilior meritis quam quis valet ore referre,
   In specie pulcher, nobilior meritis.
[Col. 0531B] Unus amor populi, virtus, pax omnibus una,
   Dilexit cunctos unus amor populi.
Rex bonus et placidus, nulli pietate secundus,
   Jure alios rexit rex bonus et placidus.
Cujus ab ore pio populus sua vota metebat,
   Suavia cuncta bibit cujus ab ore pio.
Raptus ab orbe fuit cito pastor largus egentum
   . . . . . . Raptus ab ore fuit.



XV. Epitaphium Motharii.


Qui manibus librum, lector, comprenderis istum
   Hic praecepta Dei discere sacra potes.
Scriptorem forsan operis si noscere curas,
   Illius nomen nolo latere tibi.
[Col. 0531C] Edidit hunc librum Motharius ipse sacerdos,
   Conscripsit digitis hoc opus ex propriis,
Atque in honore dedit sanctae sacer ille Mariae,
   Ut posset requiem prendere perpetuam.
Quisquis es, o lector, librum qui legeris istum,
   Det sibi dic Dominus perpetuam requiem.



XVI. Item aliud.


Hoc recubat tumulo Motharius ille sacerdos,
   Qui prius in mundo vixit amore pio.
Felix ille fuit, mundi terrena reliquit,
   Eligit et sanas discere litterulas,
Plenius ut Domini potuisset dicere jussa,
   Ante fuit humilis plenus amore Dei.



XVII. Epitaphium Dungali.


Quisquis es hunc cernens titulum, dic pectore puro,
   Sit requies illi, lector opime, precor.
[Col. 0532A] Te precor, omnipotens quadrati conditor orbis,
   Dungalus ut vigeat miles ubique tuus,
Atque suum jugiter defendas corpus in aevum,
   Ne lupus incautum dilacerare queat.
Sidereum ut valeat rite comprendere Olympum,
   Cum sanctis vitam participare queat.
Quaerere divinum non cessat nocte dieque
   Auxilium, ut poscit vincere cuncta mala.
Divitias varias temnit mundi perituri,
   A mundi curis libera corda vehit,
Atque regit propriam justo moderamine carnem,
   Pro carnis vitio ne pereat anima.
Mortiferasque rogat mundi contemnere pompas,
   Coelestis regni quaerere lucra rogat.
In Domini meditans toto conamine lege,
   [Col. 0532B] Et servit Domino mens pia jure suo.
Discipulos proprios illustrat lumine sacro,
   Ceu posita in celso clara lucerna loco.
Scripturas promit casto de pectore sacras,
   Edocet infirmos et validos pariter.
Lacte rigans pueros, et dat capientibus escam,
   Hinc lac ut capiant, inde cibum pariter.
Ceu pia mater alit natos cum mente benigna,
   Escam grandaevis, lac rudibus tribuens.
Plura quid enumerem sanctis virtutibus istis?
   Dicere quas nequeo, scribere nec valeo.
Pectore si fluerent verba ceu flumina nostro,
   Nec sic sufficerem digna referre tibi.
Sis sanus, vigeas, opto, per tempora longa,
   Perpetuam requiem det tibi, posce Deo.
[Col. 0532C] Solvitur incertis mundus cum casibus iste,
   Et genus humanum pessima mors perimit,
Cum venit extremum, nil prosunt tempora longa,
   De mortis nullus lege solutus adest.



XVIII. Epitaphium Authelmi monachi.


Authelmi monachi busto sunt membra sub isto,
   Mors inimica annis quem tulit in teneris.
Principio vitae felix terrena reliquit,
   Despexit mundum, nunc super astra micat.
Nobilis in genere, placidus, bonus, omnibus aequus.
   Nobilior meritis, quam valet ore loqui.
[Col. 0532D] Atque fuit sapiens, humilis, pietate repletus,
   Ingenio fortis, fulsit in orbe potens.
Quisquis, o lector, titulum qui perlegis istum,
   Perpetuam requiem det sibi, posce, Deus.




ANNO DOMINI DCCCXXVI.
S. ADALHARDUS ABBAS CORBEIENSIS IN GALLIA.




[Col. 0533]
NOTITIA HISTORICA IN S. ADALHARDUM.
(Mabill. Acta SS. Ord. S. Bened., tom. IV, p. 306.)

[Col. 0533A] 1. Adalhardus patrem habuit Bernartum seu Bernardum, Caroli Martelli filium, Pippini regis fratrem, patruum Caroli Magni; quem Bernardum quidam ex legitima conjuge, alii ex concubina progenitum aiunt. Horum fundamentum est, quod Carolus Martellus in regni divisione nullam rationem habuit nisi Carolomanni, Pippini et Grifonis; habiturus etiam Remigii, Hieronymi et Bernardi, si, aeque ut illi, legitimi fuissent. Hic est Bernhartus, Caroli Magni patruus, qui una cum Carolo ipso in Italiam »per montem Jovis cum una parte exercitus« profectus est contra Desiderium Langobardorum regem anno 773, testante Eginhardo: quique inter fratres conscriptos monasterii Sancti Galli numeratur. Uxoris nomen genusque, ex qua filios tres, Adalhardum, Walam et Bernarium; et filias duas, Gundradam et Theodradam, suscepit, hactenus discere non licuit. Saxonicam eam fuisse inde colligo quod Radbertus in lib. I de Vita Walae abbatis, cap. 12, tradit, Walam (quod etiam de Adalhardo [Col. 0533B] dicendum) »ex genere Saxonum« fuisse: quod cum de paterna stirpe dici non possit, de materna interpretandum est. Eorum fratres patrueles ex Hieronymo fuere sanctus Folcuinus Morinorum episcopus, et Fulradus abbas monasterii Sancti Quintini. De sancto Folcuino infra suo loco.

2. Adalhardum in Belgii vico, vocabulo Hustia (Huise), natum esse tradunt Mejerus, Molanus, Joannes Cosinus, et si qui alii. Qui locus exstat in dioecesi Tornacensi prope Aldernandum (Audenarde) oppidum, sancti Adalhardi fonte et cultu celebratus. Illud tamen movet quod Hustiae non per Adalhardum, sed per Conradum comitem, in possessionem Corbeiensis monasterii venisse memoratur. Nam in quodam recentiori chronico ms. ejus monasterii lego, Odonem ex abbate Corbeiensi Bellovacensem episcopum, pactione facta cum Aginelmo Tornacensi episcopo, »ecclesiam de Hustia construxisse anno 874, in honorem apostolorum Petri et Pauli, [Col. 0533C] ea conditione ut Corbeiensis jurisdictionis remaneret, sacrumque oleum et chrisma singulis annis episcopus Tornacensis donaret.« Tum subduntur haec verba: »Et hanc villam de Hustia quidam Conradus comes superiori anno ecclesiae Corbeiensi donarat.« Et tamen sancti Adalhardi patrimonium in Belgio plurimum fuisse docet nos idem chronicon, ubi de Hildeberto abbate: cujus tempore Nortmanni anno 882 Corbeiense monasterium, quod tum apud omnes celeberrimum erat, in multis diruisse; totumque patrimonium beati Adalhardi, videlicet Biringuas, Montem-Aquarum, Gomplas, et Molas, cum adjacentibus castellis combussisse« feruntur; quae villae omnes in Belgio sitae sunt. Biringuae, vulgo Beringhen, in pago Leodicensi, uti et Montes-Aquarum, Montenac; Gomplae et Molae in Brabantiae pago dicto Campinensi. Alia plura in illis partibus [Col. 0534A] ad sanctum Adalhardum pertinuisse dicuntur: quae omnia superiori saeculo alienata, nescio an brevi redibunt in possessionem abbatiae Corbeiensis. Certe Adelhartus inter comites et primates Carolomanni in Austria regnantis ab Eginhardo recensetur ad annum 771, quod argumento est Adalhardum nostrum, qui tum comes erat, subfuisse regno Austrasiano, ad quod Belgica provincia pertinebat.

3. Varias dignitates pie ac feliciter gessit vir sanctus, facta monasticae vitae professione. Fuit in primis abbas utriusque Corbeiae, antiquae scilicet in Gallia et novae in Saxonia, cujus praecipuus auctor fuit cum Wala fratre suo. Exstat in vetusto codice membraneo catalogus abbatum ejus loci, desinens in Ratoldo abbate, cui alii abbates secunda manu additi leguntur.

4. Ad haec primus e nostris Adalhardus ad regni administrationem a Carolo Magno vocatus est, »ut regnum Italiae, quae sibi commissa fuerat, et ejus [Col. 0534B] regem Pippinum juniorem ad statum reipublicae et ad religionis cultum utiliter, juste atque discrete honestius informaret. Ubi tantam promeruit laudem, ut quibusdam, ita ut fertur, non homo, sed pro virtutis amore angelus praedicaretur,« inquit Radbertus, qui etiam egregium papae Leonis elogium de eo refert. Idem munus excepit Wala frater Adalhardi, eo missus a Ludovico Augusto una cum Gerungo ostiariorum magistro, »quorum consilio et in re familiari, et in negotiis ad regni commoda pertinentibus uteretur« Lotharius ejus filius. Adalhardus ex Italia reversus, »primus inter consiliarios« Caroli Magni habitus est, ut ex Hincmaro patet, eamque dignitatem retinuit Ludovico imperante, teste Paschasio in Vitae num. 52.

5. Praeterea Romam a Carolo Augusto missus est ad Leonem papam anno 809, una cum Bernario Warmatiensi et Jesse Ambianensi episcopis, quibus socius etiam datus Smaragdus abbas monasterii Sancti Michaelis in pago Verodunensi: ut contentio [Col. 0534C] de processione Spiritus sancti auctore Joanne monacho Hierosolymitano exorta finiretur. Haec constant tum ex monumentis Conciliorum Galliae, tum ex collatione hac de re habita Romae, quam collationem scriptis mandavit Smaragdus, tum ex epistola Leonis ad Riculfum episcopum. Interfuit etiam abbas noster synodo Noviomagensi ad Oesiam anno 814, ex Frodoardi lib. II, cap. 18.

6. Denique litterarum studiis non humanioribus modo, in quibus maxime pro tempore excelluit, sed etiam sacris addictus fuit. Qua in re erat »Patris Augustini velut pedisequus operum clarissimus imitator;« ob id Aurelius Augustinus appellatus, ut memorat Paschasius in Vitae num. 14 et 21; qui et num. 18 adducit egregium specimen ejus eloquentiae et intrepidi zeli, fragmentum scilicet unius e multis epistolis Adalhardi, quas omnes excidisse [Col. 0535A] dolemus. Ejusdem librum de ordine palatii, etiam deperditum, laudat Hincmarus Rhemorum antistes in epistola de recta novi ac juvenis regis Institutione, cap. 12, his verbis: »Adalhardum senem et sapientem, domni Caroli imperatoris carne propinquum, et monasterii Corbeiae abbatem, inter primos consiliarios primum in adolescentia mea vidi: cujus libellum de Ordine palatii legi et scripsi.« Exstat in Spicilegii tomo IV liber de statutis monasterii Corbeiensis Adalhardi mandato conditus, in editis imperfectus interpolatusque sub hoc titulo: Brevis, quem Adalhardus ad Corbeiam regressus anno incarnationis [Col. 0536A] Domini 822, mense Januario, indictione 15, imperii vero gloriosi Ludovici Augusti 8, fieri jussit. In eodem codice membraneo, ex quo haec statuta descripta sunt, habentur Capitula domni Adalhardi abbatis de admonitionibus in congregatione, id est, ut quidem interpretor, summaria rerum quas monachis suis inter concionandum solebat inculcare. Postremo Frodoardus in Historiae Rhemensis lib. III, cap. 23, testatur Hincmarum Odoni Belvacensi episcopo scripsisse »pro ratione lunae paschalis, et lectione quam Adalhardus abbas inde composuit.«



STATUTA ANTIQUA ABBATIAE S. PETRI CORBEIENSIS QUAE MONACHIS SUIS PRAESCRIPSIT SANCTUS ADALHARDUS ABBAS.
(Apud Canisium, Spicil.)




[Col. 0535]
CANISII MONITUM PRAEVIUM.

[Col. 0535B] Fragmenta Statutorum veteris Corbeiae, quae nobilissimus ADALHARDUS, abbas sanctissimus, olim suis monachis cum ab exsilio reversus fuisset anno Christi 822 praescripsit, e schedis membranaceis ejusdem abbatiae chartarii eruimus, ea quidem tempestate exaratis, sed situ et mucore aliquantulum labefactatis, visum subinde fugiebant characteres, adeo ut fere mihi divinandum fuerit. Verba exsoleta et trivialia, quae illa ferebat aetas, elucidare operae pretium putavi, ne quid lectorem moraretur. Caeterum biographus S. Adalhardi B. Gerardus in capite 8 illorum cum laude meminit Statutorum, ad hunc modum: »Quam efficax fuerit (Adalhardus) in dispositionibus ordinationis suae qui nosse voluerit, in libro qui de his conscriptus est, legere poterit non sine grandi admiratione: ubi etiam prospiciet [Col. 0536B] quam sapienter a sapiente disposita fuerit domus Corbeiensis ecclesiae.« Porro praeter ea quae a tenebris ac situ vindicavi fragmenta, superest duntaxat Index capitum numero 61. Edidit et alium librum egregius ille abbas ad regis animum Christianis moribus imbuendum, et aulae ministros in suis quosque officiis recte ac prudenter instituendos continendosque, Hincmaro teste oculato in epistolae 14 cap. 12: »Adalhardum senem et sapientem,« ait ipse, »domni Caroli Magni imperatoris propinquum, et monasterii Corbeiae abbatem, inter primos consiliarios primum in adolescentia mea vidi. Cujus libellum de Ordine palatii legi et scripsi: in quo inter caetera continetur, duabus principaliter divisionibus totius regni statum constare, anteposito semper et ubique omnipotentis Dei judicio [(a) 1Kb] , etc.«




[Col. 0535D]
[STATUTA ANTIQUA ABBATIAE S. PETRI. BREVIS quem ADALHARDUS ad Corbeiam regressus anno incarnationis Domini DCCCXXII, mensis Januarii, indictione XV, imperii vero gloriosi Ludovici Augusti VIII, fieri jussit.]



[LIBER I.]



CAPUT PRIMUM.
[Col. 0535C]

Isti sunt provendarii [a 1Kb] qui omni tempore aequaliter et pleniter in nostris diebus esse debent. Et si unus ex eis mortuus fuerit, statim alter restituendus est, ut ille numerus semper sit plenus, et nullus amplius in illo numero addatur. Et quamvis modo sint alii clerici superflui, sicut est Savaricus, et aliquanti alii ad illam cellam; vel laici aliqui, sicut ibi ad ipsam cellam, et sicut illi Winedi, et Geriola, et Bruningus Saxo, vel Germanus Bituradi, vel si alii adhuc mittantur clerici, vel laici; non tamen ad illum numerum CL adjungendi sunt; sed semper [Col. 0536C] separatim habendi, et tunc liberandi sunt secundum quod temporis ille qui praeest eis, singulis dare jusserit. Isti vero CL uno semper tenore in nostris diebus liberandi sunt, sicut hodie per singulas officinas liberantur; alii sic, alii vero sic, quod ideo hic scribere necesse non fuit, quia ex usu quotidiano tam dantibus quam accipientibus notissimum est; et ipsi ministeriales habent inde singuli breves suos; id est, camerarius, cellerarius et senescalcus.

De clericis. Pulsantes XII, alii clerici VII. Ex his ad cellerarium II, ad lavendariam [b 1Kb] fratrum unus, ad curticulam abbatis unus, ad domum infirmorum [Col. 0537A] tres. Aliae vero necessitates quas clerici facere debent, per pulsantes fiant. Et ideo necesse est ut tales ibi ponantur, qui omnes necessitates interiores facere possint, et de familia nostra sint; nec contradicere quidquam audeant, et juxta quod esse potest ut officiales sint, et de ipso officio, vel religione sua, post praepositum et decanum, ad custodem sancti Joannis respiciant: nec omnino sine custodia relinquantur, ne propter aliquam turpitudinem illorum religio monasterii blasphemetur.

Item de laicis. Matricularii [a 1Kb] duodecim, laici triginta. Ad primam cameram sex, sutores tres; cavalarii duo; fullo unus. Ad secundam cameram quatuordecim. Ex his ad cameram unus; fabri grossarii sex; aurifices duo; sutores duo; scutarii duo; [Col. 0537B] pergaminarius unus; saminator unus; fusarii tres. Ad tertiam cameram, tres: ad cellarium et dispensam portarii duo; ad domum infirmorum unus, gararii duo; ad lignarium in pistrino unus; ad portam medianam unus; carpentarii quatuor; mattiones quatuor; medici duo; ad casam vassallorum duo. Isti sunt infra monasterium.

Isti vero extra monasterium. Ad molinum duodecim: ad piscariam sex; ad stabulum duo; ad hortos octo; ad Buriam [b 1Kb] septem; ad arboretam novam duo; berbicarii duo; ad vivarium quinque.



CAPUT II.

Isti autem sunt dies tredecim, in quibus eis propter amorem Dei et honorem sanctorum dierum, excepto provenda sua, si non amplius, vel talis [Col. 0537C] consolatio danda est: id est inter duos, panis unus vassallorum talis qui fiunt ex modio uno triginta; et unicuique cujuslibet generis pulmenti media libra: et unicuique plenus calix, si fuerit unde, de vino, sin autem de cervisa fratrum. Nativitas Domini, Theophania. Missa domnae Balthildae; et ipso die de ministerio camerarii; Purificatio sanctae Mariae, die Dominica initium Quadragesimae, Coena Domini, Pascha, Ascensio Domini, Pentecoste, Missa sancti Joannis Baptistae, sancti Petri, sancti Martini, sancti Andreae.

Similiter etiam isti sunt dies quibus eis ab opere Dominico [c 1Kb] parcendum est (excepto illud ad victum praeparandum pertinet): Nativitas Domini, S. Stephani, S. Joannis, Natale Innocentium, Octaba [Col. 0538A] Domini, S. Theophaniae, Missa domnae Balthildae, Purificatio S. Mariae, Primo die jejuniorum Quadragesimae, adeo ut spatium habeant confessiones suas renovare; Coena Domini, Parasceve, Sabbato sancto, Quarta feria in Pascha, Rogationes, triduo; Ascensio Domini, S Joannis Baptistae, S. Petri, S. Marcellini, S. Firmini, S. Martini, S. Andreae, Vigilia Natalis Domini. Et illi dies de quatuor temporibus.



CAPUT III.

Haec sunt quae clericis nostris canonicis supra scriptis, qui specialiter pulsantes dicuntur, dari debent. De vestimento: tunicas duas albas et tertiam de alio colore: et caligas quatuor, femoralia duo, soccos filtrinos [d 1Kb] duos, calcearios quatuor cum solis [Col. 0538B] novis, exceptis denariis octo ad calceamentum, vuantos duos, mulfolas duas. Haec omnia anno. Cappam vero de sago, et pelliciam, cottum aut lectarium, sive sagum, in tertio anno accipiant. Ista omnia de illo vestimento debent accipere, quod fratres reddunt dum accipiunt novum, et talia de his eligantur illis qualia inveniri possunt utiliora. Caeterum capellae, hroccus, sive cuculla de sago unde hroccus fieri possit, ad arbitrium prioris erit.



CAPUT IV.

Constituimus ad hospitalem pauperum quotidie dare panes de mixtura [e 1Kb] factos, quadraginta quinque, librarum trium et dimidiae, et de frumento vel spelta panes quinque, quales vassalli accipiunt, ut fiant simul quinquaginta. Ipsi vero panes isto modo partiantur, [Col. 0538C] ut duodecim pauperes, qui supra noctem ibi manent, accipiant singuli unusquisque panem suum, et in crastinum unusquisque ad viaticum dimidium. Hospitalarii autem duo, qui ibi deserviunt, de supra scripto numero unusquisque panem unum: nam panes quinque frumentacii debent partiri inter peregrinos clericos qui in refectorium ducuntur ad viaticum, et infirmos qui ibi sustentantur: ipsam tamen distributionem panum arbitrio committimus hospitalarii; ea videlicet ratione, ut si venerit major numerus pauperum, aut plus aut minus indigentes, sicut sunt inedia defecti, aut pueruli parvuli, ipse discernat, juxta quod oportet. Quod si contigerit aliquo tempore minus venire pauperes, ipse hospitalarius, et magister ejus senior portarius, in memoriam [Col. 0539A] omnimodis habeant, quanto de supra scripto numero propter paucitatem venientium minus dispensatur, ut iterum cum plures venerint, quod remansit, dispensetur.

Caeteris vero pauperibus venientibus, et eadem die recedentibus, solet dari quartarius, vel, sicut diximus, juxta quod hospitalarius praeviderit in majori vel minori numero aut necessitate compedire, companaticus, aut secundum consuetudinem, tribuatur.

De potu autem quotidie detur modius dimidius, id est sextaria VIII, de quibus dividuntur sextaria quatuor inter illos duodecim supra scriptos, ita ut unusquisque accipiat calices duos. Ex aliis quoque quatuor sex dantur clericis, quibus pedes lavantur [Col. 0539B] a fratribus, unicuique calix unus, et Willeranno servitori calix unus: quod residuum fuerit, in arbitrio hospitalarii relinquimus quomodo illud sive infirmis, sive aliis pauperibus dividat. De vino autem erit in arbitrio prioris [a 1Kb] . Infirmorum autem necessitatem senior portarius debet juxta possibilitatem providere, sive in cibo, sive in potu, in his rebus quae hospitalario desunt ad opus infirmorum

Si contigerit venire peregrinos de longinquis provinciis, qui supra scriptum numerum excedant, portarius provideat eis quae necessaria sunt, ita ut non minuatur quidquam de his quae quotidianis diebus deputata sunt.



CAPUT V.

Addimus etiam de companatico in cibos pauperum [Col. 0539C] ad pensas XXX, quae dantur inter caseum et lardum, et modios XXX de leguminibus, quintam partem de decima quam accipit portarius a cellerario de anguillis, vel caseo recente, qui constitutus est dare de decem berbicariis, nec non et de illo qui de villis dominicis datur in decimam. Similiter omnem quintam decimae de pecudibus, id est, in vitulis, in berbicibus, vel omnibus quae dantur de gregibus portario, etiam in caballis.

Insuper disposuimus dare ipsi supra commemorato hospitalario de omni argento quidquid ad portam venerit quintam partem, per manus portarii senioris. De quo argento talem volumus fieri dispositionem; ut non minus quotidie quam quatuor denarii dentur; et si minor fuerit numerus de ipsa quinta, quam [Col. 0539D] sufficere possit ad hanc distributionem quotidianam faciendam, abbas si vult suppleat aliunde; et si ultra creverit, non subtrahatur. Ligna autem provideat portarius pauperibus secundum consuetudinem, vel caetera quae hic scripta non habentur: sicut sunt panni in lectulis, vel vasa, et caetera quaeque. Haec omnia supra scripta de his quae ad portam veniunt, propter illud supplementum argenti, sicut supra commemoratum est, dentur. Insuper accipiat hospitalarius a camerario vestimenta, vel calceamenta [Col. 0540A] fratrum vetera, pauperibus tribuenda secundum consuetudinem. Obsecramus igitur omnes quibus ordinatum fuerit officium in hoc monasterio, ut in largitate ac distributione Dei potius attendant voluntatem, quam nostrae parcitatis exemplum, quoniam unusquisque est pro se redditurus rationem.



CAPUT VI.

Ratio, vel numerus annonae, seu panis, qualiter, vel unde, vel quantum ad monasterium debeat annis singulis venire; vel qualiter custos panis illud debeat dispensare.

Volumus ut annis singulis veniant de spelta bene ventilata atque mundata corbi DCCL, unusquisque corbus habens modia XII, bene coagitata et rasa, ad [Col. 0540B] istum novum modium quem dominus imperator posuit. Et veniat ipsa annona de ipsis villis quas praepositus specialiter in ministerio habet, et si necesse fuerit de omnibus, sin autem de illis quibus ipse cum abbate consideraverit. Istum numerum ideo taliter ordinavimus, ut per dies singulos anni, qui sunt CCCLXV, semper duos corbos habeat; qui simul sunt corbi DCCXXX. Ideo autem XX addere fecimus, ut antea supercrescat quam deficiat. Et quamvis ipsa annona interdum melior, interdum deterior, et aliquando amplius, aliquando minus de farina reddere soleat; nos tamen mediocriter aestimantes, speramus quod de illis duobus corbis semper decem haberi modii possint. Sic ergo singula modia XXX, panes CCC. Quia autem certi sumus quod omni [Col. 0540C] tempore non minus quam trecenti, et aliquid amplius, semper intus assidue manentes, et supervenientes in monasterio erimus, cum tamen modo non magis quam trecenti quinquaginta simus; nos tamen quia aliquando minus, aliquando amplius quam quadringenti fortasse sumus, ita ordinare volumus ac si omni tempore quadringenti simus, ut ex eo quando minus quam quadringenti sumus, supercrescit, habeat unde abundanter dari possit quando amplius sumus. Raro tamen fit, quod amplius simus, cum hoc saepissime fiat quod multo minus quam quadringenti simus.

Addamus ergo ex eo quod de molinis venit quotidie modia quatuor, et fiunt panes centum viginti, junge simul, et sunt panes CCCCXX. Ecce habemus [Col. 0540D] non solum ad quadringentos qui raro sunt, sed etiam quotidie ad viginti supra, qui rarissime fiunt. Sed quia omnis substantia nostra, quae per ministros nostros dispensanda est, semper magis volumus ut supercrescat, quam deficiat: addimus adhuc ex eo quod de molinis venit modium unum, et fiunt quotidie panes CCCCL, de molinis XV. Collecto igitur numero per singulos dies fiunt in totum in anno modia V. CCCCLXXV; addamus etiam XX de illis molinis, et fiunt V. D. Ex quibus III. DCL de spelta; reliqua [Col. 0541A] vero I. DCCCL de molinis venire debent. Quia ergo, sicut supra diximus, magis ut supercrescat quam deficiat, volumus: idcirco primo corbos XX, et insuper quotidie panes supra illos CCCC provendarios, et adhuc modia XXV addere fecimus; cum tamen, sicut supra dictum est, saepius minus quam aut CCCC, aut certe ultra CCCC, esse soleamus.

Et quia ad ipsum molinum, boves, porci, aves diversae, canes et interdum caballi pascendi sunt, addamus adhuc de ipsis molinis modia CL, et fiunt in totum quod de molinis venire debet, modia ducenta. Haec interim ita dicta atque servata sint, quousque pariter considerare valeamus, utrum addere aut subtrahere aliquid necesse sit. Verumtamen monemus atque obsecramus custodem panum, ut [Col. 0541B] quidquid exinde per mensuram vel numerum dierum septimanarum, vel totius anni mensium sciri potest, cum omni diligentia scire non negligat, quemadmodum cum tempus mutationis venerit, nobis renuntiare sciat qualiter praesentem annum administrando transeat. Et ut hoc levius scire possit, separet inde primo illos provendarios, qui per pensas semper aequaliter et habentur et liberantur, quorum numerus semper aequalis est; nisi forte aliquando minor: nam nunquam fit major. Deinde perpendat panem fratrum, quando semel vel quando bis in die manducant, et ponat semper semotim illum qui ad illorum opus deputatus est, et consideret quantum eo tempore, quando semper semel, quantum eo, quando semper bis in die manducant, [Col. 0541C] et quantum in una septimana, in utroque tempore quando minime, et quantum in una, quando maxime impendit; et arbitremur prope eum invenire posse, de quanto valeat pane, vel modiis ad eorum opus transire.

In isto numero ponendi sunt omnes qui panem fratrum accipiunt, excepto hospites qui hunc quotidie non accipiunt. Observet autem ne tantum pariter de pane fratrum faciat, ut remanendi nimium obdurescat; quod si fecerit, eo tempore quando ille illum numerum probat, ipse panis tollendus est, et alter pro eo ponendus. Quia vero, ut diximus, modo semel, modo bis in die manducamus, et nunc plures, nunc pauciores sumus, et numerum nostrum quanti esse debeamus definire nunquam possumus; si ipse [Col. 0541D] aliam rationem meliorem ad hoc probandum invenire potest, cum Dei gratia faciat.

Similiter de vassallis nostris; similiter etiam ad portam; quorum numerus certus esse non potest, si eodem sensu, quem supra diximus, per dies, per septimanas, per menses, quando minime, quando mediocriter, quando maxime dat, aestimare coeperit, putamus eum omnino invenire posse, unde per totum annum valeat transire. Nam de pulsantis, de scholariis, de reliquis clericis, seu laicis nostris, vel extraneis, facile sciri potest qualiter eos liberare potest.

[Col. 0542A] Monemus etiam ut hoc considerare non negligat, quod panis ille qui datur, non ad unam mensuram omnibus, sed quibusdam major, quibusdam vero minor datur. Et ob hoc necesse est, ut de singulis mensuris panum consideret, quanti de majoribus, mediocribus, vel minoribus, de uno modio fieri possunt. Et speramus quod hoc facto ei cuncta aperte patebunt.

Ecce ut potuimus, non ut ita semper tenendo firmemus, sed ut incipiendo probare valeamus qualiter inantea tenere debeamus hoc quod ad monasterium de annona venire debet, sub has divisiones, quas supra posuimus, hoc bene invenire posse speramus: id est, prima famulorum nostrorum, vel matriculariorum, qui semper aequaliter habendi sunt; secunda [Col. 0542B] fratrum, tertia vassallorum, quarta hospitum, quinta pulsantium vel scholariorum, sexta singulorum huc illucque provendariorum: ex quibus tamen, ut diximus, nullum qui semper aequaliter habeatur definire numerum possumus.



CAPUT VII.

De molinis vel cambiis talis volumus ut sit ratio. Primo ut unicuique molinario mansus, et VI bonuaria [a 1Kb] de terra dentur, quia volumus ut habeat unde ea quae ei jubentur perficere valeat, et illam molturam salvam faciat: id est, ut boves et reliquam pecuniam habeat cum quibus laborare possit, unde et ipse, et omnis familia ejus possit vivere, porcos, aucas, et pullos nutrire, molinum componere, et omne matriamen, quod ad illud molinum emendandum [Col. 0542C] pertinet adducere, sclusam emendare, molas adducere, et omnia quae ibidem ad habendum vel faciendum necessaria sunt, et habere possit et facere: et ideo nolumus ut ullum alium servitium, nec cum carro, nec cum caballo, nec manibus operando, nec arando, nec seminando, nec messes vel prata colligendo, nec braces faciendo, nec humionem, nec ligna solvendo, nec quidquam aliud ad opus dominicum faciat, sed tantum sibi et suo molino serviat. Porcos autem, aucas, et pullos quos de suo molino incrassiare debet, de suo nutriat; et ova solvat, et ea, ut diximus, quae vel molino necesse est facere, vel quae de molino debet exire, illa tantum studeat procurare. Quod vero supra diximus, ut II modiorum ad opus nostrum de molinis ad monasterium venire debuissent, [Col. 0542D] non hoc ideo diximus ut illam aliam molturam ab illo granario separemus, sed ut ipse hoc anno probare studeat, utrum addere, vel subtrahere necesse sit, et ad tantos provendarios, et ad ea opera quae omni anno in monasterio fiunt: ut sunt vendemiae, horti, prata et his similia, cum tanto numero per totum annum transire valeat. Volumus etiam ut illa modia anteriora coram illis molinariis ad istum novum modium aestimare faciat, cum omni aequalitate, quanta modia de illis faciant ista, et secundum haec modia quantum eis convenit, sic solvant in antea eorum censum, sive de annona, sive de brace. Volumus [Col. 0543A] ut ipsi molinarii singuli integram causam habeant ad providendum cum rotis VI. Quod si noluerint habere VI, si medietatem de illa causa, id sunt rotae III, non habeat nisi medietatem de illa terra, quae ad illum mansum pertinet, id est bonuaria III, et socius ejus alia III, et inter illos duos et integram molturam reddant, et integrum servitium faciant, quantum ad illum unum molinum pertinet de opere, vel de sclusa, vel de ponto, vel de omnibus, quantum singulis molinis deputatum est.



LIBER II. Haec est ordinatio hortorum.



CAPUT PRIMUM.

[Col. 0543B] Ut fratres qui eos laborare debent, sine molestia, vel aliqua incommoditate inhonesta possint in eis officium sibi commissum ad communem explere utilitatem, constituimus ut mansiones, quae ibi necessariae sunt, et sepes faciant quandocunque necesse fuerit, et emendent majores de his villis: ad primum ostium quod est juxta vivarium, de Waniaco, et Cipiliaco; ad secundum de Villa; ad tertium de Albiniaco et Cerisiaco: ad quartum de Vernis, et Taziaco. Et idem ipsi dent, unusquisque ad hortum cui deservit in tertio anno, aratrum I jugum cum amblacio et conjunclis, quando necesse fuerit; et in quarto erptiam [a 1Kb] in hortum excolendum semper ad Missam sancti Marcellini: et postquam tempus venerit quo necessarium fuerit hortos a noxiis purgare herbis, id [Col. 0543C] est a medio Aprilis ad medium Octobrium, omnimodis absque negligentia vel aliqua substractione, semper finitis viginti diebus, veniat unusquisque de ipsis majoribus ad illum fratrem hortolanum, cui ipse adjutorium facere debet, videre, et interrogare, quando necesse fuerit sarculatores in illo mittere.

Porricini autem et porri postquam transplantati fuerint, ascaloniae quoque, allia atque cepe; haec tantum debent majores quandocunque necesse fuerit, sicut dictum est, purgare; et quandocunque familia ad eamdem convenerint purgationem, major ipse per se, sive decanus, unus ex illis duobus omnimodis ibi sit ad providendum ut studiose et utiliter operarii expleant opus suum. Carra vero accipiant hortolani [Col. 0543D] de bura omni anno secundum consuetudinem. Omnia utensilia ferrea debent accipere a camerario, qui fabros providet secundum consuetudinem communem. Idem si fracta fuerint, ostendat illa camerario, et ipse faciat illa reparare, aut det illi aliud ferramentum, et recipiat illud fractum. Similiter quocunque modo necesse fuerit reparari ea, a camerario requirantur. Et unusquisque habeat ad hortum excolendum [Col. 0544A] sive ad alias necessitates explendas [b 1Kb] fossorios VI, bessos II, secures II, dolatoriam, taratra II, majus et minus; scalprum I, gulbium I, et falcilia II, falcem I, truncos II, cultrum I, serram I. Caetera autem vasa ad ipsum officium pertinentia, sicut sunt vanni, banstae, vel alia quaelibet hujusmodi, quandocunque vetera defecerint, dicat hortolanus abbati, et ipse det ei adjutorium unde possit alia acquirere.

Constituimus etiam illis dare ad conducendos homines, qui areas levent in autumno, et plantationes primo tempore facere adjuvent: necnon et sarcolare herbolas in aestate cum necesse fuerit, unicuique fratri hortolano per vices panes C provendaricios, quos panes debet dare frater qui panem providet [Col. 0544B] fratrum; et non simul, sed juxta quod hortolano necesse fuerit, sic distribuat dispensator illi ipsum panem, donec numerus, si necesse fuerit hortolano, completus fiat. Detur etiam unicuique hortolano a cellerario de cervisa modium unum, eodem modo sicut et panis datur, id est non simul, sed per partes, quando et quantum hortolano necesse fuerit, et ipse eam requisierit, donec mensura praedicta compleatur, et debet unusquisque modium unum accipere de legumine, et unicuique debent dari ab abbate solidi V per annum ad conducendos homines, sicut diximus; qui conductitii non sunt necessarii quaerere aliubi, nisi infra monasterium. De caetero unusquisque frater quidquid de horto suo potuerit acquirere supra servidas [c 1Kb] , quas fratribus facere debent, pleniter [Col. 0544C] absque aliqua deminoratione deferant opportuno tempore abbati. Bovem disposuimos habere unumquemque suum, ut sine impedimento hoc solum excolant quae ad hortos necessaria sunt. Hoc praecipue commonemus hortolanos ut lucri facere aliquid turpiter, aut petere vicinos, omnimodis declinent.



CAPUT II.

De meiris [d 1Kb] in festivitatibus sanctorum.

In nativitate Domini III, in S. Stephani II, in S. Joannis II, in natale Innocentium I, in S. Silvestri I, Octava Domini I, in Theophania II, Octava Epiphaniae I, sanctae Agnetis I, dedicatio S. Joannis, et Balthildis I, Purificatio sanctae Mariae II, S. Agathae I, S. Vedasti I, S. Gregorii I, S. Benedicti I, Annuntiatio S. Mariae I, [Col. 0544D] Philippi et Jacobi II, S. Joannis Baptistae I, S. Petri II, S. Pauli I, S. Martini I, S. Jacobi I, Dedicatio S. Petri I, Dedicatio S. Stephani I, S. Laurentii I, Assumptio S. Mariae I, S. Bartholomaei I, S. Joannis I, Nativitas S. Mariae I, S. Matthaei I, S. Mauritii I, S. Firmini I, S. Michaelis I, S. Dionysii I, Simonis et Judae I, Omnium sanctorum II, S. Quintini I, S. Martini I, S. Ceciliae I, S. Andreae I, Fusciani et Victorici I, S. Thomae I, [Col. 0545A] In Coena Domini II, in Sabbato sancto I, in sancto Pascha III, et per hebdomadam totam II, in Ascensione Domini II, in Pentecoste III, post vindemias I, dies Dominici XLVIII, sabbatum similiter, festivitates sanctorum L.



CAPUT III.

Commemoratio de refectionibus quas cellerarius debet facere.

De curtilis unam pro Hilmerado episcopo, et fratre suo Hengario XVI Kal. Junii. Altera autem pridie Nonas Junii pro Herirardo et Gundradone XIII Kal. Maii [a 1Kb] Anniversarius Judit. Idibus Junii Nativitas Caroli regis XII Kal. Julii anniversarius Ludovici imperatoris.

In administratione autem refectorii interim quousque [Col. 0545B] aliter, sicut et in caeteris habitaculis nostris diximus, melius aliquid invenitur, talis fortasse non inconvenienter debet servari ratio. In primis cellerarius junior omnibus fratribus geminam suam sub aequali mensura anteponat. Deinde si propter aliquam necessitatem cujuslibet temporis, hospitum, et inaequalitatem aeris, necesse fuerit, deputetur ei talis frater maturus, de cujus conscientia omnes securi sint, ut nulli quidquam debeat nisi legitima mensura addere, vel subtrahere. Si vero domnus abbas, aut praepositus, vel decanus, propter cujuslibet infirmitatem, die, duobus, tribus vel aliquanto amplius ei potum mutare praeceperit, non tamen ullo modo ipse junior cellerarius, aut ille qui ei solatium praestat, aut alteri dare, aut ultra denominatos dies eidem [Col. 0545C] idipsum dando protendere praesumat. Caetera autem omnia ad legitimam honestatem pertinentia, quae vel causa hospitum, vel mensae seniorum, vel generaliter fratrum omnium, administranda vel procuranda sunt, ad ejusdem curam junioris cellerarii pertinere debent, ne aliquid ibi intrantes, exeuntes, aut commorantes, sive, ut dictum est, supervenientes in usu vel qualibet minus digna procurata munditia offendat. Ea autem quae specialiter ad cocos pertinent, ipsi quidem cum summo studio eadem providere debent; tamen praefatus cellerarius nequaquam praefatam sollicitudinem postponere debet, sed semper caute providere et admonere, ne praefati coci ea quae sibi commissa sunt nullatenus praesumant, quousque hebdomada expleta, secundum quod Regula [Col. 0545D] praecipit, vasa ministerii sui munda et integra restituant.

Senior autem cellerarius tam interius quam exterius, id est, vel in refectorio, vel in coquina, vel in his habitaculis, quae ad coquinam pertinent, in omnibus et pro omnibus sollicitudinem gerat, ne quis ibi aliter agendo, loquendo intemperanter, vel se, vel ea quae agit, tractare praesumat, nisi secundum quod religioni nostrae omnino conveniat. Nec quaerendum, nec exigendum ab eodem cellerario est, ut ipse ac si propria devotione in praeparandis pulmentis se ingerat, et praefatam sollicitudinem ob hoc [Col. 0546A] in aliquo postponat; sed potius secundum Regulae auctoritatem aliud solatium, si opus fuerit, requirat, ut ipse quidem super hinc et inde ad ea quae Dei sunt providenda liber remaneat. Haec non ideo dicimus, ut ejus devotionis quando absque offendiculo praefatae sollicitudinis fieri potest, obsistamus, sed ne dum se in his quae ad eum tempore non pertinent, ac si devotius immergit, certam sibi impositam providendi necessitatem postponere praesumat. Sed ne cellerarius dicat nescire se de quibus et in quibus praefati coci admonendi sint, ut agant, vel non agant.



CAPUT IV.

Haec inter caetera principaliter observanda sunt. In primis de omni re, quae ad hoc officium eo tempore [Col. 0546B] non prodest, ut silentium teneatur. Deinde ut ipsum silentium cum fructu alterius mercedis ab omnibus illis ibi servari possit, psalmi sine intermissione cantandi sunt: et quandiu duo ex illis adsunt, nunquam iidem psalmi praetermittendi: et cum contigerit, ut aliqui ex ipsis propter quamlibet necessitatem administrandam longius discesserit, et ob hoc solus fortasse inchoatum psalmum cantare non poterit, mox ut reversus fuerit in loco in quo caeteros psallentes invenerit, ingrediatur, et cum eis, quandiu cum ipsis est, cantare studeat. Similiter quoque alter tertius, si inde decesserit, revertens psallentibus se conjungat. Quod si etiam talis evenerit causa, sicut nonnunquam fieri solet, ut omnes quidem ita occupentur, ut nullus memoria cantando [Col. 0546C] percurrere liceat, mox ut quilibet vocaverit intermissum psalmum in loco quo eum dimiserit, repetat, et caeteri omnes quibus vacat cum eo pariter in laude Domini ora permoveant. Sed et si ita forte evenerit, ut nulli occurrat quo loco inchoatum psalmum dimiserit, ubi vicinius retro cecinisse memoria occurrit, ibi incipiat, et opus coeptum non negligant, quousque consummatis omnibus cum quibus et in quibus idem studium servari potuit: et tunc singuli, prout ratio docet, ad ea quae restant, servato semper quantum possibile fuerit silentio, redeant. Sed ne cui nec propter priorem sermonem a mente ceciderint; idcirco breviter repetimus tria esse, in quibus constant, id est, ut aut a necessariis tacere, aut necessaria dicere, aut psalmos [Col. 0546D] cantare. Sed et hoc nequaquam quasi propter servandum ordinem negligendum est, cum fortasse idem ordo juniores omnes, aut etiam minus sapientes, vel constantes, in coquina mittere poposcerit, ut praetermisso eodem loco aliquem junioribus, senior constans addatur, qui et se, et caeteros zelo Dei ductus custodire studeat; et transacto servitutis suae tempore, iterum ille, qui tunc propter talem rationem transitus est, mixtus cum senioribus ingrediatur, ac sic omni tempore omnimodis observetur, ut nunquam tantummodo sive propter defessam aetatem fatui, sive propter juventutem minus [Col. 0547A] perfecti, illi solummodo mittantur, de quibus in nullo ejusmodi conservandi justitiam, fiducia habeatur, sed semper, ut praemissum est, unus, aut duo ita maturi hebdomadis singulis mittantur, ut et interius voluntas Dei, ut filii et exterius condigna semper sobrietas custodiatur.

At si quis docere voluerit non ita oportere fieri, sed secundum ordinem quomodo per mensas sedent, ita semper ordo tenendus est, nequaquam ille audiendus est, sed fortiter cur aliter sentiat objurgandus, et si non ab hac temeritate quiescerit, et patienter obediens fuerit, acrius coerceatur, quousque saniori consilio obediat. Haec idcirco propter simpliciores, vel quod majus est ut ita dicam, stultiores, sic aperte et multipliciter dicimus, ne [Col. 0547B] quis se de ignorantia excuset. Ut autem haec ita servari possint, semper decanus et cellerarius per plures dies antea provideant quomodo ista dispositio nullatenus turbetur, neque per occasionem infirmitatis alicujus, neque propter causam itineris, si evenerit, vel propter quamlibet novam surgentem necessitatem, vel etiam propter domini abbatis aut praepositi quamcunque jussionem. His ita propter perpetuam custodiam praemissis, illud quoque postponendum non est, ut cellerarius semper quando ei vacat, illas administrationes manu propria singulis anteponat; ne alter ei majus minusve quam debeat propter cujuslibet gratiam dando excedat; et ipse quae singulorum infirmitates, vel necessitates, scire debet, prout certa et recta necessitas poposcerit, [Col. 0547C] distribuat. Si vero ei non vacaverit, tunc ille, cui ipse jusserit, vice sua hoc faciat, cavens semper ne aliquod vitium ibi oriri incipiat.



CAPUT V.

De laicis autem haec est una et definita sententia, ut quandiu ibi aut pulmentaria praeparantur, aut praeparata ministrantur, sive quando fratres prius generaliter, sive quando postmodum reficiuntur, nullus ingrediatur. Si vero talia aliqua, aut prius praeparanda, aut postmodum mundanda vel curanda fuerint, quae laicis deputata sint, fenestra, aut ostium aut locus extra coquinam talis constitutus sit, ubi fratres vel praeparanda suscipiant, vel mundana referant, ubi ea illi vel ponere, vel posita recipere possint, ut tamen nullam [Col. 0547D] occasionem, pro qua coquinam ingrediantur, habeant. De quibus haec interim memoriae occurrit, ut sunt herbae cujuslibet generis, unde pulmentarium fieri debeat, afferendae, mundandae, ordinandae. Similiter pisces quando opus fuerit exenterandi, exquamandi; legumina diversi generis lavanda vel praeparanda, sive caetera, vel his similia, quae tamen omnia extra coquinam in locis sibi deputatis plenissime et honestissime quoties necesse fuerit agere studeant, et in loco apto ubi a fratribus congrue suscipi possint, studiosissime ponere vel componere studeant: et tamen, ut dictum est, ab ingressu coquinae praedictis temporibus funditus abstineant. Ligna quoque similiter quae comportanda, [Col. 0548A] scindenda, vel congrue praeparanda sunt, per fenestram, ut diximus, aut per opportunum introitum ita abundanter immittantur, ut nec illis introire ad fratres, nec fratres ob hoc ad eos exire necesse sit: forsitan enim nec haec alicui tam multipliciter dicta increscunt, ut si nos magis eligimus singula, prout necessaria videntur, singulariter ordinando dicere, quam alicui, ac si nesciat quid facere debeat, occasionem excedendi relinquere. Cellerarius autem haec omnia prout ei vacaverit diebus singulis, ne quod ibi vitium nascatur providere studeat, quousque Deo auctore, quidquid ibi rite et honeste agendum est, in consuetudinem veniat, ut nullus quamlibet novitius propter ignorantiam excedat. Idcirco autem haec omnia ad providentiam cellerarii flectimus, [Col. 0548B] quia ei nullum in ipso officio vel officina rebellem, aut contradicentem esse volumus, aut permittimus: sed et si, quod absit, contigerit, ut ipse cellerarius senior, aut junior, haec et his similia quae ad hoc pertinent, caute non servaverit, et secundo admonitus non se correxerit, ipse quidem si ad permanendum dignus non fuerit cum condigna invectione exeat: ordo vero inconfusus et imperturbatus permaneat.



CAPUT VI.

Haec quoque breviter de his quae infra ecclesiam horis quibus opus Dei celebratur strictim commemoratis, salva ut semper et anteposita diligentiore, seu praestantiore, cui Dominus dederit, ratione vel ordine, haec non ab re adjungenda videntur. [Col. 0548C] Si aestivum tempus fuerit, peractis his horis, post quas continuo in refectorio generaliter eundum est, oportet ut omnes cum silentio in ecclesia subsistant, quousque audito signo, caute reverentiam Deo dantes exeant, et cum praefato silentio intrantes, et residentes, et exeuntes de refectorio, singuli ad ea quae tunc secundum tempus ratio docuerit, vel jussum fuerit, attendant. Si autem hiems fuerit, et calefaciendi necessitas ingruerit, prout ei qui praeest visum fuerit, sive ante, seu post peractum officium aliquod intervallum fiat, quando se calefacere possint; sin autem, in ecclesia exspectent, ut supra. Haec etiam de his.

De dormitorio, in hoc omnia apud eos qui hoc digne intelligere volunt, complecti possunt, quod [Col. 0548D] nullo tempore aliquid ibi inhonestum, vel inhoneste fieri debet: et ut aliqua ex his ad memoriam reducantur, per quae caetera his similia nequaquam obliviscendo contemnantur. Quando loqui licet, quia locutio semper ibi servanda est, sive duo, seu tres, seu etiam plures, sicuti fieri solet quando de capitulo surgunt, conjungantur. Quando vero dormiendi tempus fuerit, sive in die, sive in nocte, sicut silentium funditus in ore, ita in incessu, ut nullus injuriam patiatur, summa cautela esse debet. Nemo vestimenta sua excutere, nemo incaute ascendere, vel descendere de lecto debet, vel caetera his similia, quae strepitu, vel cujuslibet incommodo sonitum reddant, incaute agere debet; sed et omni [Col. 0549A] tempore, ut praedictum est, omnis ibi cautela servanda est, vel propter honestatem, vel propter infirmorum requiem, ne si forte aliquis ibidem necessitate coactus requiescere optat, alterius improbitate turbetur. Quod si aliquis etiam ad legendum in lectulo suo resederit, nequaquam alterum sibi ibidem ad colloquium conjungat: sed si necessitatem loquendi diutius habuerint, exeant foras, et ibi loquantur. Nam longe alterum ab altero positum propter sonum, nec duos consedentes vel stantes propter domus ipsius honestatem vel consuetudinem, colloquium habere nequaquam oportet. Haec etiam inter plurima caetera quae in dormitorio servanda sunt breviter dicta, ne quasi pro nihilo a quibuslibet insipientibus, vel ultra quam debent prementibus [Col. 0549B] contemnantur, non solum a praeposito, decano, seu caeteris decanis omni tempore non mediocriter, sed ab ipsis etiam circinnatoribus, horis quibus vacant fratres lectioni, observanda, et inventa arctius castiganda sunt. In piselo vero, tempore quando illo uti necesse est, eadem pene in omnibus, excepto quod ad dormiendum pertinet, cautela et honestas servanda est, quae de dormitorio diximus, et si forte quaedam ad eamdem domum specialiter pertinent, ut est de pannis infusis qui suspenduntur; de pigritantibus et somnolentis, et propter caloris suavitatem minus attente legentibus, et si qua his similia, ex usu quotidiano quid exinde faciendum sit nullus ignorat, qui hujusmodi ad providendum sollicitudinem impositam quamtulamcunque portat. [Col. 0549C] Cum verbo horae incompetentes transierint, et tam colloquendi quam conjungendi tempus licitum advenerit, semper tamen ibi, sicut et in caeteris omnibus locis, sive pauciores sive plures fuerint, in loquendo et agendo saepe commemorata honestas servanda est; nec unquam postponenda, aut contemnenda.


De provendariis.

De porta autem monasterii, vel quae ad eam pertinent, idcirco inter haec quae superius complexa sunt, nil inserere voluimus, quia quaecunque ad eam vel ministros ejus pertinent de decimis, Domino insinuante per se semotim disponendum judicavimus. Unde primo loco illud commemorandum est, [Col. 0550A] ut de provendariis qui ibi servire debent certa discretio servetur, ut et sufficienter sint, et ultra quam necesse est nullo modo sint, quia ipsi de eadem decima et pascendi et vestiendi sunt ea mensura quae eis competit; ita ut nec penuriam patiantur, nec aliqua superfluitate distendantur. Visum est igitur nobis in decem provendariis ad eos qui hospites suscipere et eis servire debent sufficere posse. Similiter ut ipsi provendarii eadem qualitate et quantitate cibi et potus, sicut caeteri provendarii nostri, sustententur: id est, ut pensam secundum caeterorum consuetudinem per mensem; similiter panem et potum secundum eorumdem consuetudinem accipiant: vestimenta autem et calceamenta, sicut supra dictum est, mensurate accipiant: ita ut nec nuditate, [Col. 0550B] nec aliqua turpitudine squaleant: nec tamen e contra ultra mensuram suam exigere praesumant. Haec de provendariis.

Videtur igitur nobis si omnis decima de omnibus et in omnibus, sicut constitutum est, datur, ut omnino ad omnes hujusmodi necessitates divitum vel pauperum sufficere debeat: id est, vel de his quae ad monasterium eleemosynae causa ecclesiis vel fratribus in diversis corporalibus speciebus vel mobilibus rebus sponte condonamur. Similiter quidquid in diversis laborationibus quolibet modo acquiritur, vel in variis peculum generibus enutritur, vel in ipsis peculiis Deo dispensante sine humana providentia sponte producitur, ut est lac et lana. Similiter fenum, vel quae in arboribus gratis nascuntur, [Col. 0550C] ut est pastio, vel diversi generis fructus, quantum possibilitas admittit, data fuerint, secundum qualitatem vel quantitatem singularum rerum, juxta quod tempus permiserit, sufficere possint. Et ut manifestius quod dicimus elucescat, primo de nostris villis quae in Ambianense, Atrapatinse seu Belvacense sitae sunt, pleniter omnia, sicut supra commemoratum est, dentur. Deinde si forte propter longiorem viam possibilitas adducendi familiae non fuerit, bonum exinde restat Domino insinuante consilium, ut propter hoc nec decima remaneat, nec ullum in pauperibus generetur peccatum.




[Col. 0549]
SANCTI ADALHARDI EPITAPHIUM
(Hist. litt. de la France, tom. V, pag. 426.)


Hic jacet eximius meritis venerabilis abba
   Noster Adalhardus dignus honore senex.
Regia prosapies, paradisi jure colonus,
   Vir charitate probas, moribus atque fide,
Quem sub tumulo recolis tu quisque viator,
   Cerne quid es, quid eris, mors quia cuncta rapit.
Nam post octavas Domini hic carne solutus,
   Succedente die astra petivit ovans.




[Col. 0551]
CHARTAE CORBEIENSES.

(Vide tom. CIV Patrologiae, inter Ludovici Pii Diplomata.)


[Col. 0551]

ANNO DOMINI DCCCXXVI
ERMOLDUS NIGELLUS ERMOLDI NIGELLI CARMEN ELEGIACUM DE REBUS GESTIS LUDOVICI PII, AB ANNO 781 USQUE AD ANNUM 826, Quod primum edidit Ludov. Antonius Muratorius ex vetustissimo codice Caesareae Vindobonensis bibliothecae.




[Col. 0551]
IN ERMOLDI POEMA MONITUM BOUQUETI.

[Col. 0551A] Legeram apud Petrum Lambecium, Commentar. de Bibliotheca Caesarea Vindobonensi lib. II, cap. 5, in eadem bibliotheca exstare ms. codicem, Ermoldi Nigelli de rebus gestis Ludovici Pii poema continentem: quod quidem poema ipse Lambecius se editurum pollicebatur. At ejus consilium mors peremit. Audiveram quoque Joannem Benedictum Gentilottum ejusdem bibliothecae praefectum id muneris in se recepisse; sed cum prelo paratum esset opus eum Romam evocatum esse ut auditoris Rotae munus obiret, ac demum vix renuntiatum episcopum Tridentinum, supremum diem obiisse. Cum jam nulla spes superesse videretur fore ut tam cito prodiret in lucem Nigellianum carmen toties promissum, tot votis expetitum, quodque nostrae Collectioni maximo futurum esset ornamento: tunc nihil intactum relinquere decreveram, ut ejus mihi copia fieret. Jam D. Bernardum de Montfaucon rogaveram ut per suos amicos, quos multos habet in Germania, vel, si necesse foret, per Augustissimum imperatorem, [Col. 0551B] cujus humanitatem ac benevolum in se animum multoties expertus fuerat, hujus poematis exemplar mihi transcribendum curaret; cum ecce vir doctissimus Philippus Argelatus, praecipuus inter Palatinos socios, qui Ludovico Ant. Muratorio in colligendis et illustrandis Rerum Italicarum scriptoribus mutuam praebent operam, Muratorianae Collectionis tomi secundi partem alteram ad me transmisit. Vehementer sane gavisus sum, cum hunc tomum aperienti primum se mihi obtulit Ermoldi Nigelli carmen elegiacum. Verum multo majori perfusus sum gaudio, cum eo attente perlecto, res eximias deprehendi, quae illius temporis historiae plurimum lucis essent allaturae.

[Col. 0552A] Illud poema eruditissima praefatione notisque doctissimis ornavit Muratorius. Is in praefatione pluribus ostendere nititur, Ermoldum Anianensis monasterii abbatem fuisse. Optime quidem animadvertit monasterium, a quo avulsus fuerat, et ad quod reverti postulat Ermoldus, ad Pippini regnum seu ad Aquitaniam spectare; Anianense vero monasterium perperam collocat in Aquitania; nam illud in Septimania situm esse patet ex constitutione Ludovici Pii de monasteriis quae regi dona et militiam facere debent [(a) 1Kb] . Porro Pippinum in Septimania nihil habuisse praeter Carcassensem pagum fidem facit charta divisionis imperii inter filios Ludovici Pii anno 817 factae [(b) 1Kb] . Incertum igitur manet quam abbatiam rexerit Nigellus, si tamen abbatis dignitate potitus est: nam ex toto poemate nihil aliud erui potest quam illum monachum fuisse, quia, ut ipse arbitratur, ad militiam procedere munus erat abbatum, non monachorum. Si vere abbas fuerit Ermoldus, quod inficiari nolim, nihil obstat quominus [Col. 0552B] idem dicatur esse atque Ermoldus abbas quem anno 834 ad Pippinum missum esse a Ludovico Pio testatur Astronomus in Vita ipsius Ludovici. Nam frustra est quod ait Mabillonius, nequaquam verisimile esse Lotharianarum partium fautorem, atque ideo in exsilium trusum, legati honore postea a Ludovico affectum fuisse: siquidem, ut recte probat Muratorius, jam exsul erat Ermoldus anno 826, quo carmen suum lucubrabat: filiorum vero in Ludovicum Pium conjuratio nonnisi anno 830 coepit erumpere.

Muratorii editionem sequimur, simulque edimus ejusdem praefationem et notas.




[Col. 0553]
MURATORII PRAEFATIO.

[Col. 0553A] Petrus Lambecius, Caesareae Vindobonensi bibliothecae olim praefectus, vir magni nominis et de litteraria republica suis libris optime meritus, et potissimum quod Commentariis suis ejusdem bibliothecae thesauros, Augustissimo olim Leopoldo Romanorum imperatore jubente, in omnium utilitatem exposuerit; Lambecius, inquam, is fuit qui primus Ermoldi Nigelli, ejusque poematis nunc edendi justam aliquam erudito orbi notionem dedit. Nam quod Marquardus Freherus aliquot ex ejus versibus antea prodidisset, atque ignotum plane scriptorem aliqua ex parte detexisset, adeo tamen jejune de eo locutus est, ut nullum apud litteratos viros reliquerit hominis ac poematis desiderium. Ad haec Gerardus Joannes Vossius ante Lambecium auctoris hujus mentionem [Col. 0553B] injeceraet lib. III, cap. 4, de Historicis Latinis, sed fugientis ad instar; agens enim de Ermenoldo, sive Ermenrico diacono et monacho, qui Vitam sancti Soli abbatis, circiter annum 840, litteris consignavit, editam a Canisio, ac subinde a Mabillonio, haec habet: »Si idem Hermenricus et Ermenoldus, idem quoque fuerit Ermoldus is qui elegiaco carmine cecinit panegyricum Ludovici Pii.« Quamobrem Vossius Ermoldum nostrum, quippe sibi vix de nomine notum, ne intulit quidem in censum Historicorum; quod certe in posterum non erit omittendum. Verum Lambecius Commentar. lib. II, cap. 5, num. 25, pag. 395, de eo sermonem ex professo instituit, describens ms. codicem Hist. Latin. bibliothecae Vindobonensis 249, ubi postquam nomen, aetatem, [Col. 0553C] exsilium et poema Ermoldi recensuit, poematis etiam ipsius principium et finem speciminis loco exhibuit, integri operis deinde edendi spe, imo sponsione adjecta. Proinde avide ab amatoribus litterarum exspectabatur, ut Lambecius evulgato tandem libro fidem suam liberaret: quod sane facturum illum fuisse non dubito, nisi invida mors anno 1680 egregium et clarissimum virum nobis eripiens, omnia quoque illius litteraria consilia abrupisset. Ex his clarescere in dies magis ac magis coepit. Ermoldi nomen, atque illum propterea Guilielmus Cave in Hist. litterar. ad annum 834 catalogo adjunxit Scriptorum ecclesiasticorum, Ernoldum pro Ermoldo appellans. Joannes quoque Hallervordius in Spicilegio de Historic. Latin. idem praestitit, [Col. 0553D] simul memorans quae de hujusmodi libro pollicitus fuerat Lambecius. Neque omittendus doctissimus vir Daniel Nesselius, qui in Sciagraphia magni Corporis Historici, anno 1692 Vindobonae edita, hoc ipsum opus una cum aliis bene multis nondum vulgatis se publicis usibus benevole communicaturum pollicebatur. Haec vero addit ille de ms. codice unico, ubi poema hoc delitescebat: »Scriptura codicis perantiqua est, et caeteris temporum imp. Caroli [Col. 0554A] Magni, et Ludovici Pii manuscriptis codicibus simillima; ideoque affirmare ausim, hunc vel illum ipsum esse authenticum codicem, qui imperatori Ludovico Pio oblatus est, vel saltem eodem aevo ex illo esse descriptum. Fuit is olim, priusquam in Augustissimam bibliothecam Caesaream translatus est, V. cl. Wolfangi Lazii, ut apparet non solum ex propria ipsius manu, quae nonnullis locis in margine cernitur, verum etiam ex testimonio Joannis Jacobi Frisii, quod in bibliotheca Gesneriana ab illo auctius edita, exstat his verbis: Ermoldi Nigelli exsulis ad Ludovicum primum imperatorem de rebus ab eo gestis libri quatuor, elegiaco carmine conscripti, exstant Viennae Austriae apud Wolfgangum Lazium.« Sed et clariss. vir, ac insigne Benedictini ordinis [Col. 0554B] decus, Joannes Mabillonius in Annalibus Benedictinis, ut infra patebit, Ermoldi nostri mentionem fecit. Praeterea non illum tantummodo memoravit, sed ejus etiam auctoritate usus est celeberrimus vir Godefridus Guilielmus Leibnitius, qui ms. Vindobonensem codicem legerat, ut suam de Origine Francorum sententiam confirmaret; cujus dissertationem cum doctissimus vir Joannes Georgius Eccardus recuderet ac illustraret, in notis et ipse animadvertit, Ermoldum adhuc luce carere, editionem vero illius sperandam fore a praestantissimo viro Joanne Benedicto Gentilotto, qui tunc imperiali bibliothecae praeerat.

Verum amplificata in hunc modum Ermoldi fama, quid aliud tandem praestitit, nisi eruditorum sitim [Col. 0554C] accendere acrius? ac meam potissimum, ubi consilium cepi colligendae in unum Italicae Historiae, simulque depromendi quidquid hactenus ejusce argumenti temporum injurias effugerat, atque in commune bonum conquirere mihi liceret? Continuo enim obversabatur animo, quam bene huic loco sederet exoptata Ermoldi editio, quantumque Ludovici Pii gesta cum Historia nostra convenirent, quando pene universa Italia sub ejus ditione foret, imo constet, ad Italicum coelum peculiari eo titulo spectare Augustos quoslibet, quod reges Italiae sint, ac Romanorum imperatores, atque hinc magnificam prae caeteris appellationem ad eos deferri. Ad curiam Romanam interea sese contulerat supra laudatus illustrissimus Gentilottus, auditoris in Rota, ut aiunt, [Col. 0554D] Romana munus pro Germanica natione obiturus, atque ad bibliothecae Caesareae praefecturam assumptus fuerat doctissimus ac praestantissimus vir Pius Nicolaus Garellius, eques ordinis Christi, consiliarius atque archiatrus Augustissimi Romanorum imperatoris atque Hispaniarum regis Caroli VI. Illustrissimum Garellium ergo, cujus in me benevolentiam, quotiescunque res poposcit, singularem semper sensi, crebris litteris adortus sum, ut humillimis [Col. 0555A] precibus meis ad clementissimi Caesaris aures deductis ita ageret, ut Hermoldus per me demum revocari posset ad vitam, neque sineret eruditam gentem diutius illius exspectatione fatigari. Et sane facilem votis meis se praebebat Augustissimi principis ad cuncta litterarum commoda atque incrementa acclinis promptusque animus; sed cum Hermoldum Gentilottus non solum in se recepisset evulgandum, sed integrum etiam in spissos commentarios intulisset, quos ad Caesaream bibliothecam amplius illustrandam instruxerat, et prelo parabat, Caesar in omnia vel minima officia intentus, ita poema hocce mihi elargiendum statuit, dum Gentilotti quoque consensus accederet. Verum sibi praeripi scriptoris hujus editionem minime is lubens patiebatur; [Col. 0555B] et quanquam amplissimi proceres marchio de Rialpe, ab intimis Augusti secretis atque consiliis, et Hieronymus Colloredus, egregius tunc Insubrum moderator, deinde vero ad Caesareae aulae honores ac paulo post ad superos translatus, pro suo erga collectionem hanc magnanimo studio causam meam juvarent; imo Palatini ipsi socii pari mecum zelo ducti supplicem hac ipsa de re libellum Augustissimo Caesari per ipsum comitem, Colloredum obtulissent, excitatis etiam in eam rem officiis illustrissimi viri comitis Caroli Pertusati Mediolanensis senatoris, et in Maximo Hispaniarum consessu regentis, non minus legum quam eruditionis eximii cultoris; adhuc tamen in ancipiti relicta est sors Ermoldi Nigelli. Cum ecce inopinatus casus nodum hunc [Col. 0555C] solvit; nam egregius vir Gentilottus, vix renuntiatus episcopus et princeps Tridentinus, Romae non sine omnium bonorum moerore postremo fato sublatus, anno proxime praeterito 1725, magnum cruditionis amatoribus sui desiderium reliquit. Tunc ergo rursus in spem erectus fore ut voti mei compos fierem, ab humanissimo Garellio petii ut quando promissa totics Ermoldi editio, longe quam antea ex Gentilotti obitu difficilior atque remotior evasisset, ab Augustissimo Caesare, Collectionis etiam meae patrono clementissimo, ejus mihi edendi veniam denique impetraret. Quid plura? vicere preces meae, et donum Garellius impetravit: magnanimus enim imperator, ac felicitati temporum nostrorum natus, quique non tam belli quam pacis artibus gloriam [Col. 0555D] sibi atque immortalitatem nominis parere nunquam desinit, Ermoldum mihi dimittendum jussit, et praecipue, cum sive per commentarios Gentilotti, sive per me respublica litteraria Ermoldum accipiat, ad unam semper gloriosissimi Augusti Caroli VI liberalitatem, atque ad illius ditissimam celebremque bibliothecam, quae una Ermoldi poema ms. asservat, beneficium ejusmodi sit referendum; ipsum vero beneficium eo pluris faciendum, quo citius collatum. Quid ea occasione ad me perscripserit eruditissimus Caesareae bibliothecae praefectus Garellius, operae pretium duco, grati etiam animi gratia, hic palam facere.


[Col. 0556A] »Pius Nicolaus Garellius clarissimo atque eruditissimo viro D. Ludovico Antonio Muratorio serenissimi Mutinensium ducis bibliothecario S. P. D.

»Aequum postulas V. cl. ut cum pridem atque iteratis vicibus de Nigellio repulsam tuleris, ex eo quod a Gentilotto suum in catalogum esset illatus, brevique in lucem edendus speraretur, nunc ipse, qui restiterim, tuas apud Caesarem Augustissimum preces reviviscere faciam. Optimo, inquam, jure postulas, quando, ut fert miseranda humanarum rerum vicissitudo, tanti viri jacturam litteratorum orbis passus est, atque ea jam deciderit spe, ut saltem tam cito exoptatis Gentilotti laboribus frui possit; nam profecto et vastum hoc opus est, et non pauca in eo contenta, ab ipso auctore, ut qui ad sui Caesareaeque bibliothecae usum id confecerat, censoriam notam, si edenda forent, desiderabant, ne forte teneriores quorumdam aures offenderentur. Quae enim antiquorum temporum memoriam suscitant, [Col. 0556B] nostra hac aetate non omnia omnibus placent. Quin imo id mihi Roma etiam per litteras non semel innuit, demendique ea, quae viderentur, pro sua in me humanitate, amplam dederat facultatem, si editionem maturare Caesari in animo esset. Verum ut id oneris meo, ut ita dicam, periculo in me susciperem, vivente praesertim auctore, multa eademque gravissima argumenta dissuadebant, quae et divinare facile potes, et prolixius hic obtrudere minime necessarium. Accedunt gravissimae, quibus assidue distineor, curae; alienus praeterea ab odiosis animus, atque tranquillitatis amantissimus: quotidie enim versantur ob oculos praeclarissimorum virorum fata, qui in edendis aliorum operibus iniquum sane morosorum judicium experti sunt: neque nostris, qui a bibliotheca sunt, tantum otii nunc suppetit, neque si suppeteret, tam brevi tamque temere id effici posset, si hanc eis velim demandare provinciam.

»Habes, vir ornatissime, , quae [Col. 0556C] Gentilottiani operis editionem morari, mortuo praesertim auctore, quadamtenus valebunt. Verumtamen ea sum sententia, ut quidquid vel ad antiquitatem illustrandam, vel ad levandam studiosorum curiositatem faciat, id nullo pacto in bibliothecis perpetuo ita asservari velim, ut blattis tineisque annosae suppetant epulae; sed in lucem omnium utilitati proferri, quanta potero accuratione et diligentia studebo, satagamque ut quod promovendo ampliandoque litteratorum commodo a viribus ingenii deest, prompta saltem et ingenua voluntate pensetur. Ita semper fui animatus, neque posthac, ubi usus venerit, ultro suadere, desistam, praesertim cum hujus instituti adeo fantorem, quinimo dicam auctorem, ipsum Augustissimum clementissimumque dominum meum quotidie experiar, ut nunquam vota precesque meas, quae rei litterariae augmentum respiciant, inanes ab ejus munificentia cecidisse viderim. Quorsum isthaec, inquies, quasi quisquam [Col. 0556D] caecutiat, ut de maximi principis erga litteras largitate dubitet, ubi tot monumenta eximiae hujus gloriae supersunt? Non alia de causa, quam ut me (fateor enim) expurgem, si forsan morositatis incusaveris, quod mandatis antehac tuis obsequi iterato renuerim; modeste namque nec sine discrimine Caesaris liberalitate uti in more habeo: modo autem, quando tempus ratioque suadebant, acceptis litteris tuis, illico Caesarem adii, exposui, et exposuisse exorare fuit. Qui enim tibi optimo viro, tamque bene de re litteraria merito, id unquam abnueret, quod nulla causa prohiberet?

»Habeas igitur Nigellianorum carminum exemplum, optima fide exscriptum, diligenterque collatum, eodemque interea priscarum historiarum cupidi instar arrhae tui gratia recepto, de caeteris Augustae bibliothecae monumentis spem concipiant, vetusque adeo de hoc scriptore desiderium solentur Hac tamen id tibi lege praestatur, ut nihil de Gentilotti [Col. 0557A] nostri lucubrationibus intercidat; sed quod ipse huic opellae praeposuerat judicium, ea religione, qua ex Augusta bibliotheca commentariisque Gentilottianis emittimus, prum putum praefationis loco typis mandetur. Hoc enim modo per Augustissimi Caesaris munificentiam nihil de Gentilotti dignitate atque gloria imminutum, factumque litterariae reipublicae per me satis censeo. Codex hic olim quidem inter historicos, numero 249 situs erat; nunc autem juxta Gentilottianam recensionem inter historicos profanos 992 locum obtinet.

»Est praeterea, quod te paucis rogatum velim. Cum a Forlosia nostro audiverim te Francorum Annales, qui a Lambecio editi fuerant, recudere constituisse, e re tua fore judicarem, ut iisdem Gentilotti quoque judicium una cum variantibus lectionibus adjungeres: quae omnia eo fine exscripto Nigellio adjeci, ita enim commode et tibi ipsi parces, et amicissimi amplissimique antistitis memoriae, mihi aeternum colendae (ne quodcunque id laboris evanescat) [Col. 0557B] consultum erit. Caeterum ut me ames, enixe rogo, ac si quid hoc amplius efficere tibi possim, jube et vale.


»Dabam Vindobonae a. d. XVIII Kalend. Decembr. 1725.«

Prodit ergo jam tandem Ermoldi Nigelli elegiacum Carmen de Rebus gestis Ludovici Pii nunquam antea editum; quo ex opere si collectionis meae, ac praesertim hujus tomi, pretium maxime auctum iri dixerim, neminem fortasse contra sentientem reperiam. Sed antequam profitear quid de ipso poemate sentiendum sit, exigit res ut primum proferam quis ejus auctor fuerit. Ermoldum Nigellum ille se disertis verbis appellat in praefatione, ubi per duplicem acrostichum in principio et fine versuum hunc nobis [Col. 0557C] versum offert:

Ermoldus cecinit Hludovici Caesaris arma.
Ibi quoque altero versu alterum suum nomen prodit, inquiens:

Suscipe gratanter profert quae dona Nigellus.
Duplex, inquam, nomen illi fuit; quod si cui placeat, alterum potius appellare agnomen facile me consentientem habebit. Sic iis temporibus floruere Flaccus Albinus, quem Alcuinum dicimus; Amalarius Fortunatus, Lupus Servatus, Walafridus Strabo, Paschasius Radbertus, Rabanus Maurus, ut alios omittam, ad quorum nomina agnomen aliquod accessit. Neque me fugit, clariss. Sirmondum in notis ad Ennodium, et in praefatione ad Sidonium, contendere, [Col. 0557D] apud mediae aetatis homines morem obtinuisse, ut nobiles tantum pluribus nominibus uterentur, quorum postremum tantummodo proprium eorum nomen foret; quae vero praecederent, ascititia ac veluti praenomina essent. Sed quod ille de Ennodii ac Sidonii temporibus recte pro suo more animadvertit, vereor ne haec ad tempora Caroli Magni aptari possint: verique videtur similius, Albinum, Strabonem, Servatum, Maurum, Nigellum, aliaque ejusmodi, agnomina fuisse addita post proprium nomen. Sed progrediamur. Non solum ipsi Ludovico Pio, cujus gesta canit, Ermoldum fuisse synchronum liquet, sed ipsum etiam Augusti illius jussu propter aliquod crimen in rem politicam exsilio fuisse mucltatum. Locus exsilii Argentoratum fuit, [Col. 0558A] Strazbure poetae appellatum, quod nomen adhuc apud Germanos retinet. Ut autem iratum Caesarem placaret Ermoldus, ejus laudes carmine isto canendas, egregiaque illius gesta narranda suscepit, identidem misericordiam pii principis implorans, et exsilii finem deprecans. Praecipue vero in calce carminis ait:

Hoc tibi, Caesar, opus stolida crocitante cicuta,
   Porrigit Ermoldus, exsul, egenus, inops.
Christum deinde rogat ut Ludovicum ad propius cognoscendam pensandamque ejus causam inducat, haec subdens:

Veridicis poteris forsan cognoscere verbis,
   Criminis objecti me minus esse reum.
Non tamen excuso me illius, crede, reatus,
   Infelix quo sum trusus in exsilium.

[Col. 0558B] Sed quis iste Ermoldus Nigellus fuerit, nusquam legitur, adeoque ad eum dignoscendum, reliquum est, ut conjecturis tantum agamus. In Vita Ludovici Pii ab Astronomo scripta ad annum 834 haec leguntur: »Mandavit (imperator) filio Pippino per Ermoldum abbatem, res ecclesiasticas quae in regno ejus erant, quas vel ipse suis attribuerat, vel ipsi sibi praeripuerant, absque cunctatione ecclesiis restitueret.« Ad haec respiciens clarissimus Mabillonius in Annalibus Benedictinis, ad annum Christi 818, ubi de Nantuacensibus abbatibus agit, profert, Ermoldum abbatem Nantuacensem, qui anno 833 florebat. Tum haec subdit: »Forte hic est Ermoldus abbas per quem Ludovicus Augustus anno sequenti, [Col. 0558C] id est tricesimo quarto, mandavit filio suo Pippino ut res ecclesiasticas, etc., restitueret.« Tum idem ipse Mabillonius in aliam sententiam, et quidem justiore titulo, declinare visus est, ad annum 834 haec scribens: »Quis sit ille Ermoldus abbas ad Pippinum missus, haud satis compertum, nisi ille sit Ermenaldus abbas Anianensis, qui anno sequenti privilegium a Ludovico imperatore obtinuit. Neque vero hunc esse existimem Ermoldum Nigellum, in exsilium a Ludovico ipso ablegatum, qui carmen de ejus laudibus quatuor libris composuit, a Lambecio editis tom. II Bibliothecae Caesareae.« Mabillonium hic consueta sua diligentia defecit; neque enim usquam libros illos Lambecius evulgavit, sed principium tantummodo et finem. Ille vero dicere pergit: [Col. 0558D] »Erat is sine dubio Lotharianarum partium fautor, atque ideo in exsilium et in carcerem actus: at quamvis in libertatem assertus fuerit, haud veri videtur simile eum ipsum postea legati honore a Ludovico affectum fuisse.« Haec Mabillonius, quem divinare volentem, et divinationi suae aperte adversantem, ego nihilominus in verum impegisse conjicio, ne dicam persuasum habeo. Rem intime perscrutemur, quando sub oculis nostris integrum est Hermoldi poema, quo Mabillonius ad rectum judicium ferendum carebat.

Fuisse Hermoldum Nigellum monachum Benedictino instituto addictum, continuo intelligat quicunque ejus carmen legat; neque enim ibi ullus praetermittitur locus, quo poctae calamus in Benedictini [Col. 0559A] ordinis ejusque abbatum, monasteriorum, et Regulae laudes non excurrat; ut mittam ecclesiasticam illius eruditionem, quae hominem minime laicum prodit, et quae iis temporibus in monachis saepius quam in saecularibus clericis spectari consuevit; abbatem quoque fuisse, ea indicant, ni fallor, quae is habet lib. IV, ubi expeditionem adversus Britannos rebelles anno 824 enarrat. Inquit enim:

Huc egomet scutum humeris, ensemque revinctum
   Gessi, sed nemo me feriente dolet.
Pippin hoc aspiciens risit, miratur, et infit:
   Cede armis, frater: litteram amato magis.
Ex his primo confirmatur Ermoldum nostrum monasticam vitam fuisse professum; non alia quippe de causa Pippinus rex eum intuens in risum erupit, nisi quia armis accinctum cernebat hominem a militari [Col. 0559B] professione adeo alienum, et arma monasticae vesti tam male aptata. Proinde eum ridendo hortatus est ut a militia abscederet, et litterarum studiis, quod monachum decebat, eique in more erat, vacaret. Praeterea illum fratrem appellavit: istud vero nomen, a quo nunc monachi tantopere abhorrent, et religiosis duntaxat mendicantibus servatum volunt, olim monachos potissimum designabat, uti eorum temporum monumenta evincunt, imo hoc ipsum poema non uno in loco fidem facit. Secundo hinc elucere etiam potest Ermoldum alicui monasterio abbatis titulo praefuisse. Pluribus ostendit doctissimus Thomassinius, parte III, lib. I, cap. 40, de Benefic., regnante Carolo Magno, ejusque successoribus, consuevisse tum episcopos, tum abbates [Col. 0559C] ad militiam et ipsos accedere, suosque milites in regis servitium ducere. Erat id munus abbatum, non monachorum. Et quanquam Carolus Magnus, aliique Francorum reges ab hujusmodi onere ecclesiasticos interdum proceres absolverint, uti in eorum Capitularibus legitur; et quamvis monasteria forent quae a suppeditandis regi militaribus copiis immunia haberentur, attamen ubi gravissima publicae rei necessitas exigebat, quivis episcopi et abbates ad expeditiones militares confluere, aut saltem suas turmas conferre cogebantur. Hoc autem praestitisse Hermoldum nostrum hinc discimus, qui etiam profitetur se ab omnium sanguine abstinuisse, neque arma se detulisse in alicujus perniciem: quibus verbis militiam suam a crimine purgat, [Col. 0559D] seque irregularitatis, ut nunc dicimus, vinculum evitasse prodit.

Sunt ergo quae Ermoldum abbatem monasterii alicujus nobis exhibent. Superest nunc ut inquiramus cuinam ille praefuerit. Cum legerem apud Duchesnium et Baluzium in Capitulari Ludovici Pii spectante ad annum 817, inter monasteria quae dona et militiam facere debent, recenseri monasterium Nigelli, occurrebat mihi dubitatio num sub Nigelli nomine venire potuerit Ermoldus noster agnomento Nigellus. Fuisse enim monasteria quae ab institutore suo denominationem acceperint, minime difficile erat ostendere. Sed cum Mabillonius in Annalibus contendat monasterium hoc ita nuncupatum [Col. 0560A] quod ad Nigellam fluvium situm esset, inde me ad alias conjecturas converti. Mea ergo si non sententia, certe conjectura, bonis, ut arbitror, fundamentis innixa est, nempe nullum alium fuisse Ermoldum nostrum, quam Ermenaldum abbatem monasterii Anianensis: quod nuper a veri similitudine abesse supra laudato Mabillonio videbatur. Quod ut ostendam, norint lectores, Anianense monasterium, cui ab Aniano amne inditum est nomen, situm ad oram maris Mediterranei in Occitania, nunc le Languedoc, in dioecesi Montis Pessulani, anno 822 paruisse Trutesindo abbati, uti Mabillonius idem palam fecit in praefatione ad Vitam sancti Benedicti abbatis Anianensis saeculi IV Benedict. parte I, pag. 192. Ludovici Pii diploma in hanc [Col. 0560B] rem ille laudat. Tum eodem monente, ad annum 835 et 837, tria ab ipso Ludovico privilegia concessa fuere Ermenaldo abbati Anianensis monasterii: ita ut nihil obstet quominus arbitrari possimus, post annum 822 Ermenaldum hunc praeesse coepisse eidem monasterio. Porro Ermenaldum et Ermoldum idem nomen fuisse, ne ipse quidem Mabillonius negat, quando suspicatur, uti supra adnotavi, eumdem hunc Ermenaldum fuisse atque Ermoldus, qui anno 834 a Ludovico Augusto ad Pippinum regem missus fuit. Nam Ermenaldus atque Ermenoldus unum nomen erat olim; eaque de causa apud Labbeum tom. I Biblioth. manuscriptorum in Histor. episcopor. Antissiodor. occurrit etiam comes pagi Antissiodorensis Ermenoldus nomine; et apud Bollandum [Col. 0560C] ad diem 6 Januarii in Act. Sanctor., Vita sancti Ermenoldi sive Erminoldi. Qua ratione etiam in antiquis libris aeque legitur Arnaldus et Arnoldus, Rainaldus et Rainoldus, Bertaldus et Bertholdus, Hunaldus et Hunoldus, Athelbaldus et Adelboldus, et caetera ejusmodi nomina. Age vero exerantur, quae me ad suspicandum impellunt, unum eumdemque hominem fuisse Hermenoldum abbatem Anianensem, et Hermoldum nostrum. Jam nomina concordare vidimus, dignitatem et tempus. Nunc addo elucere ex ipso poemate, monasterium, a quo avulsus fuerat poeta noster et in exsilium actus, ad Aquitaniam spectasse, hoc est ad regnum cui tunc Pippinus Ludovici Pii filius praeerat. Sub finem lib. I haec sibi optat Ermoldus:

[Col. 0560D] Laetus ut exsul eat Pippini in regna potentis,
   Conferat Altitonans, Caesar et ipse potens.
Itidem antequam claudat librum III ita canit:

Haec eadem pietas (posco et reposco fidelis)
   Memet Pippino reddat opima pio.
Viden ut Ermoldo nostro fuerit non solum sedes in Aquitanico regno, sed etiam apud Pippinum ibi regem plurima gratia? Statim igitur occurrit nobis Anianense monasterium in Aquitania positum, cui tunc praefuisse Ermenoldum, sive Ermoldum abbatem nuper vidimus. Accedit quod ipsius monasterii conditorem Benedictum virum sanctitate celebrem, ibique primum abbatem, ac postea ad monasterium Indense translatum, et Ludovico Pio supra caeteros [Col. 0561A] monachos charum, Ermoldus noster sub finem libri II pluribus commendat, pariterque in ipsius Anianensis coenobii laudes excurrit. Praeterea in calce libri III ejusdem sancti Benedicti mortem refert, quae anno 821 contigit, quinque videlicet annis antequam Hermoldus noster suum poema conficeret. Ibi vero ad ipsum sanctum virum conversus haec habet:

Tertius in vestro finem tenet ecce libellus
   Nomine, ut Ermoldi sis memor alme tui.
Cur, amabo, Benedictum olim Anianensem abbatem rogat, ut Ermoldi sui sit memor, nisi quia Ermoldus in ejusdem coenobii regimine Benedicto et ipse successerat, ejusque fortassis etiam discipulus fuerat? Quae omnia eo tandem collineant, ut nimium [Col. 0561B] verisimili ratione ducti agnoscamus, scriptorem nostrum unum cum Ermenaldo Anianense abbate censendum esse, eumque ipsum Ermoldum abbatem fuisse, qui a Ludovico Pio ad Pippinum filium anno 834 legatus est missus. Nam quod Mabillonius adversus hujusmodi opinionem objecit, nempe verisimile nequaquam esse a Ludovico Augusto id muneris ei commissum qui Lotharianarum partium pridem fuisset, nullo nititur fundamento; idque optime sensisset egregius ille scriptor, si ei, ut nunc nobis, totum Ermoldi poema legere licuisset. Summe abominanda filiorum conjuratio in Ludovicum Pium veluti ex ovo tandem erupit anno 830. Attente autem legenti carmen Ermoldi nostri facile constabit illud anno 826 confectum fuisse, et consequenter [Col. 0561C] auctoris delictum atque exsilium longe praecessisse funestissimam illam Francorum tragoediam. Quae is narrat, in eodem anno 826 consistunt; tum iis enarratis continuo subjungit in fine operis:

Haec quoque dum canerem, Strazbure custode tuebar,
   Delicti proprii conscius atque reus.
Ergo eodem anno 826 is carmen suum lucubrabat. Accedit quod Ermoldus Lotharium, Pippinum, Augusti filios, Matfridum et Hugonem comites, aliosque commemorat passim, laudat, eorumque benevolentiam captare nititur; qui tamen primas egere in tot turbis contra piissimum imperatorem excitatis. Si dum haec scriberet Ermoldus, teterrima [Col. 0561D] illa animorum commotio jam accidisset, eidemque immistus et ipse fuisset, ab hisce principibus tam saepe laudandis profecto abstinuisset, quandoquidem ad Ludovicum tam male ab iis habitum haec scribebat, et ab ipso Ludovico poscebat criminis veniam et libertatem pristinam. Non est ergo miscendus poeta noster cum gravissimis anni 830 et subsequentium tumultibus; atque ex alio plane crimine in exsilium fuerit ille trusus ante annum 826. Nunc vero conjectare rite possumus eum vix post oblatum poema hoc Ludovico Augusto restitutum fuisse in gratiam principis, ac deinde anno 834 ejus integritatem ac fidem adeo perspectam fuisse, ut eum Ludovicus delegerit legatum ad filium Pippinum. Imo cum ex [Col. 0562A] hoc ipso poemate satis intellexerimus Ermoldum nostrum Pippino ipsi potissimum studuisse eique charum fuisse, simul etiam ad clarius perspiciendum deducimur quare Ludovicus Caesar, caeteris ipsum praeferens, eo uti maluerit ad significandam filio mentem suam, aptioremque illum censuerit ad pertractandam cum Pippino ipso rei ecclesiasticae restitutionem in Aquitaniae regno.

Atque haec sunt quae de auctore carminis mihi dicenda succurrunt. Pauca nunc de ipso carmine addamus. Habet profecto ad ea tempora Francorum historia probatos et fidos scriptores. Attamen illud animadvertendum, non esse historicorum aut munus aut consuetudinem, minuta quaeque persequi. Idque praesertim in oculos incurrat legentibus, magni certe [Col. 0562B] faciendos, jejunos tamen, Francorum Annales. Verum poetas, non solum decet, sed etiam artis suae institutum plerumque cogit, ita rerum eventus aut veros aut fictos describere, ut ad singularia etiam minutissima descendant. Quam legem ab Ermoldo nostro non raro impleri videas, eaque ratione illorum temporum ritus ac mores graphice delineari. Hinc autem eruditionis penus habet unde augeatur, supplentibus poetis ea quae in historiographis fere desiderantur. Exemplis parco: illa enim per se colligere unicuique in promptu erit. Caeterum poema habes, rudi profecto Minerva confectum, alicubi etiam caliginosum atque orationibus interseptum, quae nihil delectationis, taedii etiam aliquid interdum afferant. Et profecto nemini ad illud accedendum, [Col. 0562C] quasi ad eximium quoddam poeticae artis exemplar. Nihilo tamen secius ad institutum meum quod attinet, egregium historicum, fidum, synchronum profero; neque enim lectores huc volo ad poeticos flores, sed quidem ad unam historiae veritatem assequendam. Hanc autem luculenter accipias ab Ermoldo nostro, idoneo suorum temporum teste, et in hoc praesertim a melioribus poetis dissimili, quod nullas usquam fabulas narrationi suae intermisceat. Ad haec praecipuos palatinos proceresque aulae Caesareae, aliosque illustres viros ea tempestate florentes nobis ille commemorat, si Walam abbatem excipias, quem is fortasse sibi infensum senserat. Singulorum autem eo consilio meminisse videtur, ut omnium gratiam iniret, et quemque propitium sibi apud Augustum [Col. 0562D] Ludovicum ad recuperandam libertatem haberet. Sed prae caeteris imperatrici Judith blandientem animadvertas, quam laudibus onerat, et cujus puerum Carolum, postea Calvum appellatum, Gratiis charissimum exhibet. Ludovicum praeterea ipsum eo virtutum ac potissimum religionis atque pietatis concentu illustrem ita pingit, ut plane appareat quam justo titulo Pii appellatio in eum translata vel eo tempore fuerit. Uno verbo est cur Italia, Germania et Gallia, quibus tunc pius ille princeps dominabatur, gratias, easque plurimas habeant Augustissimo Caesari Carolo VI, nulli praecedentium imperatorum pietate, fortitudine et prudentia secundo, quod concesserit; illustrissimo Garellio, quod impetrarit; [Col. 0563A] liceat adhuc addere et mihi, quod denique ediderim auctorem rei litterariae perquam utilem, et diutius, quam par erat, hactenus altero exsilio damnatum.





Ex Joannis Benedicti Gentilotti Catalogo manuscriptorum codicum Historiae profanae numero 992, olim 249.

Membraneus constans foliis 66, qui eodem saeculo quo auctor vixit, aut certe non multo post, scriptus esse videtur; quique, ut constat ex Bibliotheca Gesnero- Simleriana per Frisium aucta, ad bibliothecam Wolfgangi Lazii olim pertinuit. Continetur eo Ermoldi Nigelli poema de rebus gestis Ludovici Pii, in libros IV tributum. De auctore nihil exploratum habeo, praeterquamquod ipse meminit se militasse in expeditione Britannica anno 824. Argentorati eumdem exsulasse liquet ex iis quae narrat prope finem. [Col. 0563B] Causam ob quam exsilio multatus fuit nusquam memorat, nec constat an de eo reductus fuerit, quanquam si propterea in exsilium ejectus fuit quod in Ludovicum imperatorem cum aliis factiosis conspirasset, vix dubium esse possit quin cum reliquis qui earum fuerant partium, quibusque Ludovicus ignovit, ab exsilio fuerit revocatus. Meminit equidem Astronomus in Vita Ludovici, Ermoldi abbatis, eumque ab imperatore ad Pippinum filium missum narrat cum mandatis, »ut res ecclesiasticas, quae in regno ejus erant, quas vel ipse suis attribuerat, vel ipsi sibi praeripuerant, absque cunctatione ecclesiis restitueret.« At diversum hunc esse ab Ermoldo hujus poematis auctore existimat eruditissimus Mabillonius in Annal. Benedictin., lib. XXXI, num. 22. Cui ego libens assentior, tametsi argumentum in toto opere inveniam nullum, quo revinci possit is qui eumdem esse opinetur. Nam poetam nostrum Benedictinae familiae aut abbatem aut monachum fuisse, suadent cum ea, quae in commendatione Regulae ac [Col. 0563C] monasticae disciplinae affert, tum Pippini ad eum verba, cum in Britannica expeditione illum vidisset armatum:

Cede armis, frater, litteram amato magis.
Militasse autem eo tempore tam monachos quam abbates, id omnibus notum est. Nec videtur indulgentissimi principis, qui poenarum loco beneficia quandoque tribuebat, facilitati ac clementiae repugnare, ut hominem, qui ab eo errati veniam impetraverat, legaret ad filium Pippinum, cum quo magnum ei usum fuisse ex ipso poemate non obscure percipitur. Ut ut sit, ac quiscunque demum fuerit hujus poematis auctor, id profecto publica luce dignissimum est, et ab omnibus eruditis jam diu expetitum. Neque enim quod Mabillonius loco paulo ante memorato innuere videtur, integri quatuor libri, sed duntaxat operis prologus, initium et finis, editi fuerunt a Lambecio lib. II Comment., a pag. 359. Suspicabar equidem [Col. 0563D] olim totum poema vulgo exstare, cum legerem doctissimas Marquardi Freheri notas in formulas foederis Ludovici Germaniae, et Caroli Galliae regum, Ludovici Pii filiorum apud Argentoratum, anno 842 percussi, et in iis versus quosdam ex Ermoldo, tanquam ex alio quovis obvio auctore adduci animadverterem, donec in epistolas Jani Gruteri, ejusdemque Marquardi Freheri ad Sebastianum Tengnagelium autographas incidi: ex quibus didici quemadmodum Freherus in poematis istius, cujus quod sciam unicum exemplum hoc Caesareum est, notitiam devenerit, et ex illo versus, quos affert, deprompserit. Eas epistolas visum ex Ermoldo praemittere, ut res tota in meliori lumine collocetur.





Jani Gruteri Epistola ad Sebastianum Tengnagelium.

»S. P. Vir clarissime, et ignosce si paucis amabilissimae tuae epistolae respondeo. Alio avocor, et volo, si fieri potest, has pervenire ad te tempori. [Col. 0564A] Multum tibi debeo ob pium alloquium in hoc meo luctu, quem fero patienter, certus omnia a Deo bonis immitti in bonum. Arabem nostrum si remiseris, copia mox tibi fiet alterius, quem petis. De catalogo librariae Caesareae majestatis, quod dignatus es eum mecum communicare, plurimum te amo, plurimum debeo. Livius meus quidem prodiit, sed non etiam notae, quibus reddo rationem emendationum textus. Itaque si exstaret apud vos exemplar bene vetustum, aut quod descriptum ex autographo vetusto, haud id abnuam, quemadmodum nec Julium Caesarem, in quem jam molior variantes lectiones. Sed in primis, si Martialis quis notae bonae ibidem, eum cupiam; mihi submittere ne graveris, dummodo id fieri commode possit. Ermoldo quid fieri velit Freherus cognosces ex hac ipsius schedula. Wegenmyeriani pertinaciter tacent, quod silentium interpretor pro abnutu. Causam ejus non exputo, nisi si est diversitas religionis, quam illi forte pertinaciter urgent, [Col. 0564B] et exercent odio, quo minime deberent. Etiam ultimae istae tuae emissarii in oculos inciderunt, sed ita ut callide alteri imponere potuissent haud etiam mihi. Itaque Memneso Apistein. Nescio an Heinsius pergat in emaculando Nonno; nam alioquin et nobis vetustissimi ejus auctoris codices, quos tamen nunquam desideravit: indicabo ei tamen hodie mentem tuam benevolam. Haec habebam breviter ad tuas. Vale et salve, mi domine, una cum animo meo charissimo capite domino Blotio.


»Heidelbergae, 30 Januarii 1608. »T. T. JANUS GRUTERUS.«

Inscriptio: Amplissimo clarissimoque viro domino, domino Sebastiano Tengnagelio S. C. majestatis bibliothecario.





Schedula Freheri, cujus Gruterus meminit in superiori epistola.

»S. P. Quis non obviis ulnis amplectatur humanitatem [Col. 0564C] et comitatem viri amplissimi, qui institutum nostrum ultro it adjutum, offerens de Ludovici Pii imperatoris Vita libellos coaequaevi scriptoris, hactenus nec fando mihi auditi, eoque impensius desiderandi? Quare cum ad eum scribes, quaeso multam salutem ei a me ascribas, studia et officia mea prolixe deferas, petasque ut quidquid est libri archetypum, ad nundinas proximas nobis videndum et describendum mittatur, rediturum bona fide ad dominum cum fenore gratiarum, quo par est. Vale et salve, amicorum potissime.«


T. Frehero.

»Ejusdem aevi scriptor, Rabanus Maurus, abbas Fuldensis et archiepiscopus Moguntinus, condidit etiam de Ludovici imperatoris ejusque filiorum gestis libros aliquot carmine. Quid si et de illis vir ille clarissimus inaudierit?«

Inscriptio: A Monsieur, Monsieur de Gruterus.





Marquardi Freheri Epistola ad Sebastianum Tengnagelium.
[Col. 0564D]

»S. P. D. A multis annis nulla res, ut minus exspectata, ita magis animo meo grata, studiis meis apta mihi obvenit, quam ista a te, vir nobilis et amplissime. Dicis salutem per D. Gruterum nostrum homini ignoto: offers juvandis studiis nostris copiam libri veteris non vulgati manuscripti e bibliotheca Caesarea: mox mittis eumdem archetypum quantivis pretii auctorem rarum, et hactenus nec fando nobis auditum, tamen pro aevo suo non illepidum, et omnino dignum qui inter Francicos nostros in publico non sine notis aliquibus compareat. Excedit admirationem tanta humanitas: superat vires nostras beneficii magnitudo, vincimur officii promptitudine et opportunitate. Tandem, quod. possum, gratias summas habeo, agoque libens merito; paratus quacunque licebit redhostire. Agam et publice, cum edam jucundissimum lectu libellum, his quidem qui [Col. 0565A] omnium temporum, omnium gentium monumentis delectantur: inter quas sane Francicum nomen et imperii amplitudine et gestarum rerum gloria non postremum locum tenere videtur. Quam multa pulcherrima et rarissimae observationis ex eo jam sublegi et notavi! nam pridie quam domo discederem, acceptum comitem itineris ad Danubium assumpsi, et inter media negotia ac taedia vacivis horis mea manu exscripsi. Quoties interea beneficium tuum tacitis grata mente aestimavi, optima quaeque tibi vovi: referendae gratiae vicem tibi destinavi! Et quidem ipse codex religiose a me habitus, cum gratiarum cumulo ecce ad te tuto redit. Caeterum periculum est ne ista promptitudo tua deinceps ad petendum plura animum nobis addat; tibi plusculum negotii facessat. Etiam est, quod vix tempero emendicare eo quidem audacius, quod non mea id causa, sed publica. De ejusdem enim Ludovici primi filiorum dissensione intestina scripsit librum heroo carmine Rabanus Maurus archiepiscopus Moguntinus, ut Gesnerus [Col. 0565B] et alii indicium faciunt, quem multis votis diu expetitum, nulla hactenus indagine nancisci potui, ut jam de eo penitus desperemus, nisi Augusta illa bibliotheca suppeditet. Libet sperare quod ibi exstet. Quid enim in tanto numero desit, ubi iste Ermoldus 4709 censetur [(a) 1Kb] ? Vide, quaeso, vir amplissime, an desiderio nostro subvenire possis, et de publico simul bene mereri perge:

Sic tibi dent superi quae isthac pietate mereris:
   Sic sit amicitiae jus mihi dulce tuum.

»Vale V. C.


»Ex Augusta Vindelicorum, urbe nobis patria, et post multa lustra tandem revisa XIII Decembris 1608. »Marquardus Freherus.«





Ejusdem ad eumdem epistola.
[Col. 0566A]

»S. P. Litterae tuae, vir amplissime, Francofurti mihi redditae sunt, cum multis nominibus gratae, tum eo maxime quod mstum codicem Ermoldi recte tibi redditum intellexi, de quo nonnihil sollicitus eram. Spero illum cum id genus aliis plusculis brevi proditurum non sine notis quibusdam atque ita ad te cum fenore rediturum. Ad te, inquam, nam et quod cavendum mones, cavebitur. Neque dubito plura ejusmodi ibi haberi, quae si communices reipublicae litterariae non minus quam meis studiis commodabis. Cuspinianus in Frederico III meminit, nisi fallor, ejus jussu libros feudorum per quemdam jurisconsultum [(b) 1Kb] in alium meliorem ordinem digestos fuisse. Vide, quaeso, locum, et dispice qua ratione ille liber in lucem protrahi possit. Ego studium in edendo, notis illustrando offero. Audio et Sambuci Laziique collecta antiquitatum, nummorum, signorum et talium rerum penes haeredes residua [Col. 0566B] venalia esse, et vix idoneum emptorem reperire. Si ita est, forte aliquid istuc impenderem, modo quae et qualia sint, constaret. Responde, quaeso, commodo tuo. Et tomos istos Germanicarum rerum a me boni consule.


»Dabam raptim Francofurti, 21 Aprilis 1610.«

Inscriptio: Nobili clarissimoque viro D. Sebastiano Tengnagelio J. C. Caes. reg. bibliothecae praefecto, domino et amico observando. Viennae Austriae.

Hactenus epistolae. Jam Ermoldi poema videamus
[Figure: [Specimen Characterum] 12Kb] [Col. 0567] [Figure: [Acgia] 20Kb] [Col. 0567]



[Col. 0569A]
ERMOLDI NIGELLI PROLOGUS. REGIA ERMOLDI [a 1Kb] .
[Col. 0569]

Editor [b 1Kb] , aetherea splendes qui Patris in arcE
Regnator mundi, fautorque, Redemptor, et auctoR
Militibus dignis reseras qui regna poloruM
Olim conclusos culpa parientis AvernO
Luminis aeterni revehis qui Christe tribunaL
David psalmianus praesaga carminis illuD
Voce prius modulans, dudum miranda relatU
Sacra futurorum qui prompsit dogmat vateS
Confer rusticulo, quo possim Caesaris in hoC
Eximii exiguo modulanter poscito [c 1Kb] ritE
Carmine gesta loqui. Nymphas non deprecor istuC
Insani quondam ut prisci fecere peritI
Nec rogo Pierides, nec Phoebi tramite [d 1Kb] limeN
Ingrediar capturus opem, nec Apollinis almI
Talia cum facerem [e 1Kb] , quos vana peritia lusiT
Horridus et teter depressit corda VehemotH [f 1Kb]
Limina siderei potius peto luminis, ut SoL
Verus justitiae dignetur dona precatU
Dedere: namque mihi non flagito versibus hoc, quoD
Omnia gestorum percurram pectine parvO
In quibus et magni possunt cessare [g 1Kb] magistrI
Caesaream flectant aciem, sed cantibus huc huC
Incipiam celebrare. Fave modo, Christe, precantI
Carmina, me exsilio pro quis nunc principis ab hoC
Auxilium miserando levet, qui celsus in aulA
Erigit abjectos, parcit peccantibus, atquE
Spargit in immensum clari vice lumina soliS
Alta regis Christi princeps qui maxime sceptrA
Rex Ludovice pie, et pietatis munere CaesaR
Insignis merit, praeclarus dogmate ChristI
Suscipe gratanter, profert quae dona NigelluS
Ausubus [h 1Kb] acta tamen qui tangere carmine vestrA
Regis ob aeterni vestro qui pectore sempeR
Mansit amor. Caesar famulum relevato cadenteM
Altitonans Christus vos quo sublimet in aethrA.




[Col. 0569D]
ERMOLDI NIGELLI CARMINIS IN HONOREM LUDOVICI CHRISTIANISSIMI CAESARIS AUGUSTI



LIBER INCIPIT PRIMUS.
[Col. 0569]

[Col. 0569B] Augustos opibus celebres praecellis et armis,
   Sed LUDOVICE Dei Caesar amore magis.
[Col. 0570B] Principis opto loqui praeconia promptulus almi:
   Conferat Omnipotens, qui valet, arma mihi.
[Col. 0571A] Caesaris armigeri conor describere gesta,
   Quae recitat merito mundus amore pio.
Forte foret satius coeptis insistere rebus,
   Plangere delicti gesta nefanda mei.
Cum sim rusticulus, norim nec claustra Camenae,
   Nec possim comptos promere in arte modos.
Sed me cunctantem refovet clementia Regis,
   Qui potius votum, munera quam recipit.
Cogit et exsilium, fateor, nos talia nostrum;
   Muneribusque carens porrigo quae mihi sunt.
Non ego gestorum per singula quaeque recurram:
   Nec fas, nec potis est, nec valet ingenium.
Si Maro, Naso, Cato, Flaccus, Lucanus, Homerus,
   Tullius, et Macer [a 1Kb] , Cicero, sive Plato;
Sedulius, nec non Prudentius, atque Juvencus,
   [Col. 0571B] Seu Fortunatus, Prosper et ipse foret:
Omnia famosis vix possent condere chartis,
   Atque suum celebre hinc duplicare melos.
Ast ego lintre rudi rimoso navita remo
   Immensi pelagi hoc [b 1Kb] aequor adire volo.
Dextera quae Petrum fluctu superante fidelem,
   Ne pereat, relevat, addidit atque rati,
Haec me praecipitem servet miserando per undas,
   Conferat ad portum, Caesar opime, tuum.
Jam mihi carmen eat Ludovici promere gesta,
   Paucaque de multis pagina nostra legat.
Tempore Francorum Caroli dum sceptra vigebant,
   [Col. 0572A] Quem celebrat totus orbis honore patrem,
Francia dum latos sparsisset ubique fragores,
   Atque suum celebre nomen in orbe foret:
Tum Carolus sapiens sceptrorum insignia proli
   Divisit [c 1Kb] , procerum consiliante choro.
Scilicet aequivoco [d 1Kb] cessisset Francia sorte,
   Successor tandem si valet esse patris.
Italiae regnum Pippino [e 1Kb] cessit amato.
   At, Ludovice, tibi regna [f 1Kb] Aquitana dedit.
Partibus aequatis crebrescit fama per orbem,
   Et Ludovicus ovans credita regna petit.
Prodigium fuerat sic hunc vocitasse parentes,
   Quod foret insignis marte, potensque, pius.
Nam Ludovicus enim ludi de nomine dictus
   Ludere subjectos pacificando monet.
[Col. 0572B] Seu quis Franciscam mavult reserare loquelam,
   Nominis ut possit noscere notitiam,
[g 1Kb] Nempe sonat Hluto praeclarum, Wigch quoque Mars est:
   Unde suum nomen composuisse patet.
Jam puer [h 1Kb] excelsus sacro spiramine plenus,
   Auxit honore locum Marte fideque suum.
Christicolum celerans ditavit munere culmen;
   Reddidit ecclesiis munera prisca sacris.
Ordine composito recreavit subdita regna,
   Lege regens populum cum pietatis ope.
Vascones [i 1Kb] rabidos domuit pius arte magistra,
   [Col. 0573A] Deque lupis torvis progeneravit oves.
Denique ad Hispanos convertens concitus arma,
   Finibus a propriis expulit ipse procul.
Culmina terrarum, vel quot castella peragrans,
   Subdidit imperiis, arma ferente Deo,
Sunt mihi nota minus; vel si modo nota fuissent,
   Non poterat stolidus cuncta notasse stylus.
Sed quae fama recens stupidas pervexit ad aures,
   Incipiam canere: caetera linquo catis.
Urbs erat interea Francorum inhospita turmis,
   Maurorum votis associata magis,
Quam Barchinonam [a 1Kb] prisci dixere Latini,
   Romanoque fuit more polita nimis.
Haec Maurorum aderat semper tutela latronum,
   Hostibus armigeris atque repleta satis.
[Col. 0573B] Quisquis ab Hispanis veniens rediensque silenter
   Hanc ingressus, erant omnia tuta sibi.
Sueta fuit nostros semper populare maniplos,
   Et reducum spolia haec capiebat ovans.
Multi namque duces vario hanc conamine belli
   Obsedere diu: sed voluisse [b 1Kb] fuit.
Armis, ingenio, seu quis cum qua arte valebat,
   Sed pugnae studia compulit illa procul.
Namque erat insigni murorum pondere fulta,
   Marmore praeduro structa vetusta nimis.
Junius albentes cum ducit in aethera messes,
   Et matura Ceres falce secanda venit,
Francus habet muros, celerans per rura, per aedes,
   Et sata praeripiens munera vastat agri,
Seu [c 1Kb] cum vinetis soliti praedulcia Bacchi
   Cogere vina: suus nec labor istud erat.
Ac veluti autumno densato milite turdi,
   Aut variae volucres quis cibus uva manet,
Per vineta volant, rapiuntque feruntque corimbos,
   Unguibus et rostris uva venusta perit.
Vinitor infelix nequidquam cymbala tristis
   [Col. 0574A] Arce quatit summa, seu ciet arte sonos;
Nec facilis prohibere labor, quin agmine denso
   Infesti coeant, diripiantque dapes.
Haud aliter Franci, cum primo tempora frugum
   Adsunt, et pagi [d 1Kb] munera diripiunt.
Nec tamen haec duros potuit res frangere Mauros,
   Nec varii eventus, armaque crebra ducum.
Vix quoque tot volucres tollebant munera Franci,
   Quot sibi nauta celer per mare misit opes.
Temporibus multis res haec se contulit anceps:
   Parte ab utraque ferunt aspera bella fore.
Tempore vernali cum rus tepefacta virescit,
   Brumaque sidereo rore fugante fugit,
Pristinus ablatos remeans fert annus odores,
   Atque humore novo fluctuat herba recens:
[Col. 0574B] Regni jura movent, renovantque solentia [e 1Kb] reges,
   Quisque suos fines ut tueantur adit.
Nec minus accitu Francorum more [f 1Kb] vetusto
   Jam satus a Carolo agmina nota vocat.
Scilicet electos populi, seu culmina regni,
   Quorum consiliis res peragenda manet.
Occurrunt celeres primi, parentque volendo,
   Quos sequitur propius vulgus inerme satis.
Considunt moniti. Solium rex scandit avitum;
   Caetera turba foris congrua dona [g 1Kb] parat.
Incipiunt fari. Coepit tunc sic Carolites,
   Haec quoque de proprio pectore verba dedit:
Magnanimi proceres, meritis pro munere digni,
   Limina [h 1Kb] quos patriae praeposuit Carolus,
Ob hoc cunctipotens apicem concessit honoris
   [Col. 0574C] Nobis, ut populo rite feramus opem.
Annuus ordo redit, cum gentes gentibus instant,
   Et vice partita Martis in arma ruunt.
Vobis nota satis res haec, incognita nobis:
   Dicite consilium, quo peragamus iter.
Haec rex; atque Lupus [i 1Kb] fatur sic [j 2Kb] Santio contra,
   [Col. 0575A] Santio, qui propriae gentis agebat opus,
Wasconum princeps, Caroli nutrimine [a 1Kb] fretus,
   Ingenio atque fide qui superabat avos.
Rex, censura tibi nobis parere necesse est,
   Haustus consilii cujus ab ore fluit.
Si tamen [b 1Kb] a nostris agitur modo partibus haec res,
   Parte mea, testor, pax erit atque quies.
Duxque Tolosana fatur Vilhelmus [c 2Kb] ab urbe,
   Poplite [d 1Kb] flexato lambitat ore pedes.
O lux Francorum, rex, et pater, arma, decusque,
   Qui meritis patres vincis et arte tuos,
Virtus celsa tibi, et rector sapientia, magne,
   Concordi voto patris ab amne meant.
Rex age, consiliis, si dignor, consule nostris,
   Atque meis votis rex pietate fave.
[Col. 0575B] Gens est tetra nimis Sarae de nomine dicta,
   Quae fines nostros depopulare solet,
Fortis, equo fidens, armorum munere nec non,
   Quae mihi nota [e 1Kb] nimis, et sibi notus ego.
Moenia, castra, locos, seu caetera saepe notavi:
   Ducere vos possum tramite pacifico,
Est quoque praeterea saeva urbis [f 1Kb] in finibus illis,
   Causa mali tanti quae sociata manet.
Si pietate Dei, vestro faciente labore,
   Haec capiatur, erit pax requiesque tuis.
[Col. 0576A] Illuc tende gradum rex, infer munera massis [g 1Kb] ,
   Et Vilhelmus erit praevius, alme, tuus.
Tum rex arridens verbis ita fatur amicis,
   Amplectens famulum, oscula datque capit:
Gratia nostra tibi, Caroli sit gratia patris;
   Dux bone, pro meritis semper habebis honos [h 1Kb] .
Haec quoque quae recinis, jam dudum pectoris arce
   Ponere cura fuit: nunc recitata placent.
Consulo consiliis, ut poscis, consulo votis:
   Adventum citius credito, France, meum.
Namque unum, fateor, cogor tibi dicere, Vilhelm,
   Tu modo mente avida suscipe verba mea:
Si mihi vita comes Domino tribuente supersit,
   Ut reor, atque meum prosperet ipse itiner,
Possim aut Barchinona tuos fera cernere muros,
   [Col. 0576B] Quae tot bella meis laetificata canis,
Testor utrumque caput (humeris fortasse recumbens
   Vilhelmi comitis, haec quoque dicta dabat)
Aut mihi Maurorum contra stet turba profana
   Seque suosque tegens praelia Martis agat,
Aut tu Barchinona volens nolensque vetata
   Pandere claustra jubes [i 1Kb] , et mea jussa petes,
Hoc dicto, proceres vario sermone fremebant
   Almificis pedibus basia stricta dabant.
Tum rex [j 2Kb] Bigonem verbis compellat amatum,
   [Col. 0577A] Auribus in cujus dulcia verba sonat.
Ito celer Bigo: haec nostrorum edicito turbis,
   Atque tuo nostra pectore verba sonat [a 1Kb] .
[b 1Kb] Virginis ut primum Titan conscenderit astrum,
   Et soror in propria sede sequetur iter,
Agmine densato praefatae exercitus urbis
   Moenia noster ovans occupet arma tenens.
Bigo facessit agens doctus mox orsa benigni,
   Itque reditque, ferens inclyta jussa celer.
Rex pius interea Christi succensus amore,
   Dat pia Christicolis moenia [c 1Kb] digna satis.
Namque ferunt multas monachorum rite catervas
   Instituisse Deo sub ditione sua.
Quod quis nosse cupit, rogo, regna Aquitana peragret,
   [Col. 0577B] E quibus en unum chartula nostra canit.
Est locus insignis cultu seu relligione,
   Cui Concas [d 1Kb] nomen rex dedit ipse prior,
Olim namque feris avibusque canoribus [e 1Kb] aptus,
   Ignotusque homini pro feritate fuit.
Nunc quoque Christicolum resplendens agmine fratrum,
   Quorum fama modo latius aethra petit.
Haec quoque cella [f 1Kb] pii constructa est munere regis:
   Fundavit, coluit rebus, et officiis.
Valle sedet magna, praecincta flumine [g 1Kb] amoeno,
   Vinetis, pomis, seu dapibus variis,
Rupibus excisis valido sudante labore,
   Quo pateat locus hic, semita rege datur:
Dictus erat quondam frater cognomine Datus [h 1Kb] ,
   [Col. 0577C] Quem referunt primo illum incoluisse locum.
Hic quoque dum patrias servaret ab hostibus [i 1Kb] aedes,
   Sospite matre sibi consociante domo.
Protinus heu pagum nimio vallante tumultu
   Rotinicum [j 1Kb] Mauri destituere [k 1Kb] nimis.
Praevalidae praedae hujusce inter fore matrem
   Affirmant, cunctas exuviasque domus:
Hostibus egressis profugus sua visere tecta
   Certat, et ad notos quisque redire lares,
Datus ut agnovit propriam matremque domumque
   Direptam, varium pectore versat onus.
[Col. 0578A] Prorsus equum phaleris ornans, se nec minus armis
   Conjunctis sociis apparat ire sequax.
Forte fuit castrum vallo seu marmore firmum,
   Quo reduces Mauri cum spoliis remeant.
Huc celer et socii Datus, cunctusque popellus
   Certatim coeunt, frangere claustra parant.
Ac velut accipiter pennis per nubila lapsus
   Ungue rapit volucrem, notaque ad antra fugit:
At sociae crocitant, raucasque per aethera voces
   Nequidquam recinunt, atque sequuntur avem.
Ipse sedens tutus, praedam stringitque feritque,
   Versat et in partes quas sibi cumque placet.
Non aliter Mauri vallo praedaque potiti,
   Dati bella timent, spicula, sive minas.
[Col. 0578B] Tum juvenem muri quidam compellat ab arce,
   Voce cachinnosa dicta nefanda dabat.
Date sagax, nostras modo quae res vexit ad arces
   Te, sociosque tuos, dicito namque precor.
Si modo, quo resides, tali pro munere nobis
   Dedere mavis equum, quo phaleratus abis.
Nunc tibi mater eat sospes, seu caetera praeda,
   Sin autem, ante oculos funera matris habes.
Reddidit orsa sibi Datus non digna relatu:
   Funera matris age: nec mihi cura satis.
Nam quem poscis equum, non unquam dedere dignor:
   Improbe, haud equidem ad tua frena decet.
Nec mora: crudelis matrem consistit in arce,
   Et nato coram dilaceravit eam.
[Col. 0578C] Namque ferunt, ferro primo secuisse papillas,
   Et capite abscisso, heu [l 1Kb] tua mater, ait.
Frendet enim infelix Datus pro funere matris,
   Nunc huc, nunc illuc fluctuat atque gemit.
Nec patet illi aditus, nec vim, qua vindicet artus
   Matris, habet; tristis, mente carensque fugit.
Omnibus amissis sumptis melioribus armis,
   Incola mox eremi coepit inesse pius.
Durior ut quondam fuerat ferus in nece matris,
   Firmior hinc remeat ad juga, Christe, tua.
Tempore nam multo haec secum solus agebat
   [Col. 0579A] Hic, quia mundanum tempserat omne nefas.
Haec dum fama pii regis pervenit ad aures,
   Mox Domini famulum ad sua tecta vocat.
Namque diem totum parili sermone trahebant
   Rex, famulusque Dei, relligione pares.
Tum rex et Datus primo fundamina Concis
   Infigunt, monachis castra futura parant.
Nuper quo valido recubabant agmine belvae,
   Redditur inde Deo nunc quoque grata seges.
Interea regis proceres, populique phalanges
   Dudum commoniti, jussa libenter agunt.
Undique conveniunt Francorum more catervae,
   Atque urbis [a 1Kb] muros densa corona tenet.
Convenit ante omnes Carolo satus agmine pulchro:
   Urbis ad exitium congregat [b 1Kb] ille duces.
[Col. 0579B] Parte sua princeps Vilhelm tentoria figit,
   Heripreth [c 1Kb] , Liuthard [d 1Kb] , Bigoque [e 1Kb] , sive Bero [f 1Kb] ,
Santio [g 1Kb] , Libulfus [h 1Kb] , Hilthibret [i 1Kb] , atque Hisimbard [j 1Kb] ,
   Sive alii plures, quos recitare mora est.
Caetera per campos stabulat diffusa juventus,
   Francus, Wasco, Getha, sive Aquitana cohors.
It fragor ad coelum, resonat clangoribus aether;
   Clamor in urbe, pavor, fletus et omnis adest.
Haec quoque dum geritur, reduces fert Hesperus umbras,
   Barchinona, tuas possidet hostis opes.
Lucida namque homines ut primum aurora revisit,
   Commoniti comites regia tecta petunt;
Ordine quisque suo prorsus residuntque per herbam,
   [Col. 0579C] Auribus attentis regia dicta rogant.
Tum soboles Caroli sapienti haec edidit ore:
   Accipite hoc animis consilium, proceres.
Si gens ista Deum coleret, Christoque placeret,
   [Col. 0580A] Baptismique foret unguine tincta sacri,
Pax firmanda esset nobis, pax atque tenenda,
   Conjungi ut possit relligione Deo.
Nunc vero exsecranda manet, nostramque salutem
   Respuit, et sequitur daemonis imperia.
Idcirco hanc nobis pietas miserata Tonantis
   Servitii [k 1Kb] famulam reddere namque valet.
Nunc nunc actutum muros properemus et arces,
   O Franci, et redeat pristina vis animis.
Aeolico monitu rapidi ceu murmure venti
   Per rus, per silvas, per freta cuncta volant.
Diripiuntque lares, segetes, silvaeque tremescunt;
   Uncis vix pedibus ales aprica tenet
Nauta miser subito, velo remoque relicto,
   Per mare fluctivagum lintea laxa trahit.
[Col. 0580B] Non aliter jussu Francorum exercitus omnis
   Urbis in exitium itque reditque frequens.
Curritur in silvas, passim sonat acta securis,
   Caeduntur pinus, populus alta cadit.
Hic scalas operatur, agit hic ordine sudes,
   Hic fert arma celer, contrahit hic lapides.
Spicula densa cadunt, nec non et missile ferrum
   Ariete claustra tonant, fundaque crebra ferit.
Nec minus interea Maurorum spissa caterva
   Per turres residens castra tenere parat.
Princeps urbis erat Maurus cognomine Zadun [l 1Kb] ,
   Urbem qui hanc validis rexerat ingeniis.
Currit hic ad muros moesta comitante corona:
   Quis sonus iste novus, o socii? rogitat.
Reddidit ast illi contraria dicta roganti
   [Col. 0580C] Quidam de sociis, omina dura canens:
Praelia non miscet hero [m 1Kb] princeps [n 1Kb] ille Gothorum,
   Quae totiens pepulit lancea nostra procul.
[Col. 0581A] Sed Ludovicus adest Caroli clarissima proles,
   Ordinat ipse duces, et gerit arma manu.
Ni celerans subeat miseris nunc Cordoba [a 1Kb] nobis,
   Et nos, et populus, urbsque verenda cadet.
Ille quidem tristes submisso pectore voces
   Jactat, et e turri haud procul arma videt:
Eia agite socii, muros servemus ab hoste;
   Auxilium nobis Cordoba forte feret.
At mihi mente sedet multum quod displicet, o gens,
   Turbat et attonitis quod recitare paro.
Haec gens celsa vides, quae nostras obsidet arces,
   Fortis, et armigera est, duraque, sive celer.
Ecce fatebor enim vobis nunc aspera dictu,
   Aut taceam, aut recitem, non placitura tamen.
Nam quemcunque suo congressa est inclita bello,
   [Col. 0581B] Nolens, sive volens, servitio subiit.
Romuleum [b 1Kb] sibi, quod quondam hanc condidit [c 1Kb] urbem,
   Subdidit imperium cum ditione sua.
Arma ferunt semper, bellis est sueta juventus;
   Bajulat haec juvenis, hoc agit arte senex.
Namque ipsum nomen Francorum horresco recensens:
   Francus habet nomen [d 2Kb] a feritate sua.
Quid jam plura loquar tristi cum pectore, cives?
   Heu mihi nota satis, nec recitata placent.
Firmemus muros valido custode tenendos:
   Portarum custos credulus atque sagax.
Interea juvenes spissa comitante caterva
   Ariete claustra terunt; undique Mars resonat.
[Col. 0581C] Pulsantur muri quadrato marmore septi,
   Spicula densa cadunt, et feriunt miseros.
Tum Maurus Durzaz turri conclamat ab alta
   Voce cachinnosa bombica dicta canens:
O gens dura nimis, latum diffusa per orbem,
   Cur pia castra quatis, inquietasque pios?
[Col. 0582A] Nonne putas subito has evertere funditus aedes,
   Quas Romanum annis mille peregit opus?
Aufuge, France ferox, te aspectibus abstrahe nostris,
   Nec visu facilis, nec tua jussa placent.
Reddidit e contra non verbis dicta nefandis
   Hilthiberth: arcum corripit ecce manu.
Denique clamanti contra stetit ocius hosti,
   Cornea plectra tenens, et trahit, atque plicat.
Acta sagitta volans cerebro se contulit atro,
   Inque os vociferum mersit arundo nocens.
Ille cadens muros invitus deserit altos,
   Et moriens Francos sanguine foedat atro.
Clamores tollunt laetanti pectore Franci;
   E contra Mauros fletus habet miseros.
Tum varii varios demittunt funeris Orco:
   [Col. 0582B] Wilhelm Habirudar, at Liuthardus Uriz.
Lancea Zabirizun, ferrum forat actile Uzacum,
   Funda ferit Colizan, acer [e 1Kb] arundo Gozan.
Non aliter bello poterant accedere Franci,
   Sed nunc missilibus, nunc quoque fundibulis.
Jusserat acer eis Zadun nec credere bello,
   Nec castris vellent forte referre pedem.
Haec quoque bis denos res per contraria soles [f 1Kb]
   Accidit, eventus contulit in varios.
Machina nulla valet murorum frangere postes:
   Invenit haud aditum hostis in insidias.
Non tamen a coepto cessat certamine bellum,
   Quin muri crebro obice claustra terat.
Interea soboles Caroli praeclara potentis
   Sceptra manu gestans it comitante choro,
[Col. 0582C] Hortaturque duces, hortatur rite catervas,
   Et patrio more Martis in arma vocat.
Credite nunc juvenes, proceres nunc credite cuncti,
   Et maneant vestro pectore verba mea:
Antea non sedes Domino tribuente paternas
   Visere cura manet, aut mea regna mihi,
[Col. 0583A] Quam haec urbs, populusque suus belloque fameque
   Victus eat supplex ad mea jura celer.
Tunc iterum quidam spargebat in aethera voces;
   Tuta tenens muri, ludicra dicta dabat.
France, quid insanis? cur moenia nostra lacessis?
   Haec urbs non poterit ingeniose capi.
Nobis esca satis, carnes, seu mellea dona
   Urbe manent; vobis est quoque dira fames.
Reddidit e contra verbis contraria verba
   Vilhelm; dedignans talia voce tulit:
Concipe, Maure, precor, haud mollia dicta superbe,
   Nec placitura tibi, veraque credo satis.
Cernis equum maculis variisque coloribus aptum.
   Quo vehor, intendens moenia vestra procul.
Ante equidem nostris indignis morsibus escis
   [Col. 0583B] Occidet, et nostro dente terendus erit,
Vestra vetata nimis quam moenia, nostra caterva
   Deserat: haud unquam praelia coepta cadent.
Is nigra mox nigris percussit pectora pugnis
   Ora uncis foedans unguibus atra miser;
Et cadit in faciem perculsus corda pavore,
   Infelix pulsans vocibus aethra poli.
Deseruere arces socii, magnoque stupore
   Mirantur Francos, verbaque dura nimis.
Zado per immensos currit furibundus acervos:
   Quo fugitis cives, quove tenetis iter?
Zado, tibi Franci haec nunc responsa remittunt:
   Stat placitura [a 1Kb] modo, quae tamen ante cape.
Ante suos mandent probroso dente caballos,
   Quam tua castra unquam deseruisse volent.
[Col. 0583C] O miseri cives jam dudum haec ego vobis
   Praedixi, cum quis praelia agenda forent.
Nunc quoque consilium quodcunque est utile vobis
   Dicite, quo valeam caetera perficere.
Undique namque vides densatim rumpere muros,
   Atque tuos ferro dilacerante mori.
Cordoba nulla tibi promissa juvamina mittit;
   Undique turbamur Marte, fameque, siti.
Quid jam restat enim, nisi Francis pace petenda,
   Mittantur missi, qui celeranter eant?
Ille quidem frendens vestem conscindit, et atros
   Disrumpit crines, dilaceratque oculos.
Et sequitur verbis, iterumque iterumque profana
   Cordoba voce vocat, illacrymatque diu.
O Mauri celeres, quo nunc fiducia cessit?
   [Col. 0583D] Promite nunc vires, nunc solitas socii.
Unum, per si quid nostri jam cura remansit,
   Deprecor: hoc uno munere laetus ero.
Ipse ego conspexi, muro qua castra remittunt
   Densa locum, constant raraque linteola [b 1Kb] .
Me potero insidias illaesus ferre per illas:
   Fors [c 1Kb] socii nota currere ad auxilia.
Vos tantum portas summo servate labore,
   [Col. 0584A] Haud timidi, fratres, huc ego dum redeam.
Nulla quidem fortuna arces vos linquere cogat,
   Nec campis hortor pergere in arma foras.
Multa etiam mandata suis dans cessit ab urbe,
   Et latitans furtim praeterit agmen ovans.
Jamque tenebat iter per laeta silentia noctis:
   Infelix nimium protinus hinnit equus.
Quo clamore movent custodes agmina castris
   Vocis ad hinnitum, moxque sequuntur eum.
Ille pavore viam linquens, vertitque cavallum,
   Sese praecipitem in agmina densa dedit.
Conspicit invisas haud laeta fronte catervas,
   Infelix nec habet quo eruat ingenio.
Mox capitur [d 1Kb] ; merito vincitur, haud mora, loris.
   Ducitur ad regis lintea tecta tremens.
[Col. 0584B] Fama volans totam turbat terroribus urbem,
   Et regem captum nuntiat ore suo.
Ingeminant luctum matresque patresque juvencli,
   Hoc puer exiguus, hocque puella gerit.
Nec minor in castris passim sonus aethera pulsat,
   Laetitiaque fremit unanimi populus.
Interea nox atra cadens aurora reportat
   Alma diem: Franci regia castra petunt.
Tum Caroli soboles pacato pectore fatur,
   Atque suis famulis dicta benigna dedit:
Zadun ad Hispanas cupiens properare catervas,
   Auxilium poscens, armaque, sive pares,
Captus adest nolens, vinctusque tenetur inermis
   Ante fores nostros, non fuit ante oculos.
Fac Vilhelme suos possit quo cernere muros,
   [Col. 0584C] Et jubeat nobis pandere claustra celer.
Nec mora: Zado manum sequitur religatus habenis,
   Et procul expansam sustulit arte manum.
Nam prius abscedens sociis praedixerat ipse
   Seu fortuna nequam, prospera, sive cadat,
Nescio: si casu Francorum incurrere [e 1Kb] turmis,
   Vos tamen, ut dixi, castra tenete precor.
Tum manus ad muros tendens vocitabat amicos:
   Pandite jam socii claustra vetata diu.
Ingeniosus item digitos curvabat, et ungues
   Figebat palmis, haec simulanter agens.
Hoc autem indicio signabat castra tenenda,
   Sed tamen invitus Pandite voce vocat.
Hoc vero agnoscens Vilhelmus concitus illum
   [Col. 0584D] Percussit pugno, non simulanter agens.
Dentibus infrendens versat sub pectore curas
   Miratur Maurum sed magis ingenium.
Credito, ni quoque regis amorque timorque vetaret,
   Haec tibi, Zado, dies ultima forte foret.
Interea Zadun Franco custode tuetur,
   At socii [f 1Kb] flentes castra tenere parant.
[Col. 0585A] Altera luna suos complebat in ordine soles,
   Rex Francique simul castra vetata petunt.
Machina densa sonat, pulsantur et undique muri,
   Mars furit, ante cui non fuerat similis.
Crebra sagitta cadit, vi funda retorta fatigat:
   Rex agit illud opus, accelerando duces.
Jam Mauri miseri nec muros scandere celsos
   Audent, nec turri cernere castra volent.
Ac velut in parvo volucrum fors turba natantum,
   Cum residet pavitans flumine fisa male,
Armiger ecce Jovis coelo descendit ab alto,
   Inventas circum pervolitatque diu.
Hae caput in fundum mittunt, relevantque sub auras,
   Ista algis recubat, illa repressa luto
Instat at ille super pennis, tremulasque fatigat:
   [Col. 0585B] Quae caput in ventos sublevat, ille rapit.
Non aliter Mauros timidos fugitando per urbem
   Insequitur gladius undique, morsque, pavor.
Tum rex ipse pius crispans hastile lacerto,
   Inque urbem adversam compulit ire celer.
Hasta volans media ventis se contulit urbi
   Marmore subjecto figitur acta nimis.
Hoc signo Mauri turbati corde pavore
   Mirantur ferrum, plus jacientis opus.
Quid facerent? Jam rex aberat, jam pugna tepebat;
   Maurorum primos abstulerat gladius.
Tandem jam victi nimium belloque fameque,
   Consilio unanimi reddere castra volunt.
Panduntur portae [a 1Kb] , penetralia cuncta patescunt,
   Servitio regis urbs labefacta venit.
[Col. 0585C] Protinus optata sternuntur, haud mora, in urbe
   Franci victores hostibus imperitant:
Sabbatum erat sacrum, cum res est ista peracta,
   Quando prius Francis urbs patefacta fuit.
Namque sequente die festo conscendit in urbem
   Rex Hludowicus ovans solvere vota Deo.
Mundavitque locos ubi daemonis alma colebant,
   Et Christo grates reddidit ipse pias.
Missis, dante Deo, remeat custodibus aedes
   Ad proprias victor rex, populusque suus.
Ducitur interea ad Carolum longo ordine praeda
   Maurorum spoliis, muneribusque ducum,
Arma, et loricae, vestes, galeaeque comantes,
   Parthus equus phaleris, aurea frena simul.
[b 1Kb] Zado tremens nimium, nolensque revisere Francos,
   [Col. 0585D] Pergit et ipse pigro consociante gradu.
[Col. 0586A] Bigo catus properans antevolat agmen, et aulam
   Primus adest Caroli, nuntia laeta ferens.
Fama recens totam commiscuit ocius aulam,
   Caesareas aures mox penetravit ovans.
Bigo vocatus adest, plantis dat basia celsis,
   Et sequitur verbis ordine jussa sibi:
Filius ecce pio transmittit munera patri
   Augusto Carolo rex Ludovicus enim,
Munera, quae gladio, scuto, proprioque lacerto
   Extulit a Mauris victor habenda sibi.
Regem etiam vobis urbis, quam cepit in armis,
   Misit, adest Zadun Caesaris ante oculos.
Urbs, quae Francorum multos populaverat olim,
   Victa jacet bello, regia justa petens.
Tum Carolus Caesar placido haec edidit ore,
   [Col. 0586B] Ad coelum tendens lumina cum manibus:
Gratia Celsithroni comitetur maxime prolem
   Dilectam, maneat gratia nostra sibi.
Munere pro tali quas possum solvere grates,
   Proles digna, Deo pro meritis propriis?
O soboles praeclara nimis, quam semper amavi,
   Corde tenens, retulit quod patriarcha mihi
Paulinus [c 1Kb] quondam. Fama est, patriarcha benignus
   Venerat ad sedes rege jubente pias.
Cumque die quadam ecclesia resideret in alma,
   Attonitus Christo psalleret ille melos,
Contigit, ut Carolus [d 1Kb] soboles praeclara parenti
   Oratu procerum pergeret auctus ope.
Isque aram properans cum processisset ad illam,
   Quo sacer antistes munia digna dabat,
[Col. 0586C] Paulinus, quis at ille foret, mox flagitat ultro.
   Intendens famulus reddidit orsa [e 1Kb] sibi.
Ille ut cognovit primam sobolem hunc fore regis,
   Conticuit; coeptum ille peragrat iter.
Denique post spatium Pippinus [f 1Kb] venerat heros
   Magnanimum juvenum cum comitante choro,
Paulinus celerans famulum compellat eumdem,
   Et rogat: ille iterum vera referre parat.
Praesul ut agnovit nomen, regique [g 1Kb] recordans,
   Mox caput inclinans: pergit at ille celer.
Ultimus ecce venit Ludovicus, et ocius aram
   Amplectens supplex sternitur atque solo.
Illacrymansque diu precibus poscebat Olympi
   Regnantem Christum, quo sibi ferret opem.
Hoc sacer [h 1Kb] aspiciens, sella se sustulit ardens
   [Col. 0586D] Compellare sacrum cum pietate virum.
Antea nam Pippin, Caroloque abeunte, sedili
   [Col. 0587A] Haeserat, et nullis vocibus orsa dabat.
Denique rex [a 1Kb] vatem prostrato corpore adorat,
   Paulinus regem suscipit ecce pium.
Hymnica dicta dedit vario sermone referta:
   Perge, ait, ad Carolum pro pietate. Vale.
Caesaris ut primo vates pervenit ad aurem,
   Ordine cuncta suo haec recitavit ei:
Si Deus [b 1Kb] e vestro Francorum semine regem
   Ordinat, iste tuis sedibus aptus erit.
Haec paucis sapiens Carolus pandebat alumnis,
   Quorum causa [c 1Kb] sibi credula, sive placens,
Missum iterum revocat, quaerit quoque in ordine cuncta,
   Qualiter insignis urbs dominata foret.
[Col. 0588A] Quo rex ingenio Zadun comprensus adesset,
   Quosque duces bello straverat ipse fero.
Bigo bonus recitans, narratque per omnia vera,
   Cujus verba pius Caesar honore colit.
Caesar laetus ei pateram [d 1Kb] , qua forte bibebat
   Porrigit, ille bibit impiger hausta meri,
Mox famulum donis variisque honoribus ornans,
   Misit et ad sobolem munera magna suam.
Laudibus et donis pergit celeranter onustus,
   Laetus et ad regem pervenit ecce suum.
Laetus ut exsul [e 1Kb] eat Pippini in regna potentis,
   Conferat Altitonans, Caesar et ipse potens.
Laetitiae ergo, libelle, habeas sub nomine finem,
   Fratribus ut ternis consociatus eas.



LIBER SECUNDUS.
[Col. 0587]

[Col. 0587C] Jamque, favente Deo, Francos pax undique habebat,
   Straverat adversos Marsque Deusque viros.
Namque senex Carolus Caesar venerabilis orbi
   Concilium [a 1Kb] revocat ad sua tecta novum.
Aurato residens solio sic coepit ab alto,
   Electi circum quem resident comites:
Audite, o proceres, nostro nutrimine freti,
   gnita narro quidem, veraque credo satis.
Dum mihi namque foret juvenali [b 1Kb] in corpore virtus,
   Viribus atque armis ludere cura fuit.
Non torpore meo, turpique pavore, fatebor,
   Francorum fines gens inimica tulit.
Jam quoque sanguis hebet, torpescit dira senectus,
   Florida canities lactea colla premit.
Dextera bellatrix quondam famosa per orbem,
   [Col. 0587D] Sanguine frigente, jam tremebunda cadit.
Proles [c 1Kb] nata mihi superis abscessit ab oris,
   Ordine functa suo, heu! tumulata jacet,
Sed quoque quae potior Dominoque placentior olim
   [Col. 0588C] Visa fuit, semper est mihi cessa [d 1Kb] modo
Nec vos deseruit Christus, qui germine nostro
   Servaret, Franci, nunc sobolem placitam.
Illa meis semper delectans inclyta jussis
   Paruit, atque meum edidit imperium.
Semper amore Dei Ecclesiarum jura novavit,
   Credita regna sibi contulit in melius.
Vidistis quae dona [e 1Kb] olim Maurorum funere misit
   Regem, arma, et vinctos, magna tropaea simul.
Vos mihi consilium fido de pectore, Franci,
   Dicite; nos prompte mox peragamus idem.
Tunc Heinardus [f 1Kb] erat Caroli dilectus amore,
   Ingenioque sagax, et bonitate vigens.
Hic cadit ante pedes, vestigia basiat alma,
   Doctus consiliis incipit ista prior:
[Col. 0588D] O Caesar famose polo, terraque, marique,
   Caesareum qui das nomen habere tuis.
Addere consiliis nil nostrum est posse, nec ulli
   Mortali potius Christus habere dedit.
[Col. 0589] Quae tibi corde Deus miseratus contulit, hortor
   Quantocius parens omnia perficias.
Filius, alme, tibi praedulcis moribus exstat,
   Pro meritis qui quit regna tenere tua.
Hunc petimus cuncti, majorque minorque popellus,
   Hunc petit Ecclesia, Christus et ipse favet.
Hic valet imperii post tristia funera vestri
   Jura tenere armis, ingenioque, fide.
Annuit at Caesar laetus, Christumque precatur.
   Mittit et ad sobolem mox celerando suam.
Tempore namque illo Ludovic bonus Aquitanorum
   Ut supra cecini, regna tenebat ovans.
Quid moror? extemplo patris pervenit ad aulam:
   Gaudet Aquis [a 1Kb] clerus, plebs, proceresque, pater.
Incipit haec iterum Carolus, per singula verba,
   [Col. 0589B] Dilectae proli narrat et exposuit:
Nate Deo chare, et patri, populoque subacto,
   Quem mihi solamen cessit habere Deus,
Cernis at ipse meam senio properante senectam
   Deficere, et tempus mortis [b 1Kb] inesse mihi.
Prima mei cura regni moderamina constant,
   Quae immerito mihimet contulit ipse Deus.
Non favor, aut levitas humanae mentis adurguet [c 1Kb]
   Quae tibi crede loquor, sed pietatis amor.
Francia me genuit, Christus concessit honorem,
   Regna paterna mihi Christus habere dedit.
Haec eadem tenui, nec non potiora recepi,
   Christicoloque fuit pastor, et arma gregi.
Caesareum primus Francorum nomen adeptus,
   Francis Romuleum nomen habere dedit.
[Col. 0589C] Haec ait, et capiti gemmis auroque coronam, [d 1Kb]
   Imposuit pignus imperii sobolis.
Accipe, nate, meam, Christo tribuente, coronam,
   Imperiique decus suscipe, nate, simul.
Qui tibi concessit culmen miseratus honoris,
   [Col. 0590A] Conferat ipse tibi posse placere sibi.
Tum pater et soboles praestandi munere laeti,
   Prandia magna colunt cum pietate Dei.
O festiva dies multos memoranda per annos!
   Angustos geminos, Francica terra, tenes.
Francia, plaude libens: plaudat simul aurea [e 1Kb] Roma.
   Imperium spectant caetera regna tuum.
Tum Carolus sapiens multis suadebat alumnum,
   Diligat ut Christum, Ecclesiamque colat.
Amplexans nimium libabat et oscula pulchra;
   Dat licitum [f 1Kb] ad propria, verba suprema sonat.
Tempore non multo senio maturus et annis
   Visitat antiquos funere Caesar avos [g 1Kb] .
Funera digna parant, mandantur membra sepulcro
   Basilica in propria, quam sibi fecit Aquis.
[Col. 0590B] Mittitur interea narret qui funera nato
   Patris; adest Rampho [h 2Kb] qui celer ire parat.
Nocte dieque volat, terras perlabitur amplas,
   Pervenit tandem, quo Ludovicus erat.
Trans fluvium Ligeris locus est quippe uber et aptus;
   Cingitur hinc silvis, hinc quoque planitie;
At medius placido fluviorum gurgite vernat,
   Piscibus est habilis, est locuplexque feris.
Quo Hludowicus ovans praecelsa palatia struxit.
   Quaeris? inest Thedwat [i 1Kb] nomen, amice, sibi
Huc pia subjectae censebat munia plebi,
   Clerum seu populum cum pietate regens.
Cum subito penetrans totam commiscuit aulam
   Rampho, ferens Caroli funera moesta pii.
[Col. 0590C] Haec ut fama boni pervenit regis ad aures,
   Illico tristatur, flet, lacrymatque patrem.
Inter cunctantes concurrit Bigo ministros:
   Suetus erat dominum visere mane suum.
Hortatur siccare genas, deponere fletus:
   [Col. 0591A] Altera, ait, causa est nunc peragenda tibi.
Haec ut nota manent vestro sub pectore, princeps,
   Humani generis sors tenet ista viros.
Nos omnes, fateor, porro properabimus illuc;
   Non tamen ex illis quis repedare valet.
Surgite, et ecclesiam cuncti properemus in almam:
   Hymnica vota Deo psallere tempus adest.
Auscultans famulum, tandem surrexit, et omnes
   Hortatur secum solvere vota Deo.
Nox fuit illa quidem psalmis hymnisque referta,
   Missarum modulis atque peracta dies.
Tertia jamque dies claro surgebat Olympo,
   Resplendetque suis Phoebus in orbe comis.
Cum undique turba ruit Francorum concita regnis,
   Regis in occursum plebs petit omnis ovans.
[Col. 0591B] Et Caroli proceres prorsus, regnique priores,
   Atque sacerdotum currit amica cohors.
Densanturque viae, replentur claustra domorum;
   Non capitur tecto, scandit in alta domus.
Flumina non retinent trepidos, nec horrida silva,
   Nec glacialis hiems, nec pluviosa dies.
Qui rate non valuit, satagens hic forte natatu
   Trans fluvium Ligeris certat abire prior.
O quantos populos celsa de rupe videres
   Absque rate in fluvium se dare praecipites!
Aurelianenses [a 1Kb] illos risere natantes:
   Turre vocant summa: littus amate, viri.
Unus amor cunctis erat, omnibus una voluntas,
   Cernere quo faciem regis ad usque queant.
Conveniunt tandem, recipit quos rex pius omnes
   [Col. 0591C] Ordine quemque suo cum pietatis ope.
Aurelianis ovans Caesar mox visitat urbem,
   Quo vexilla crucis [b 1Kb] , sive Aniane manes.
Heburti felix, qui primo hanc perficis arcem,
   Seu Maximine, sancteve Avite, micas.
Inde Parisiacas properant cito visere sedes,
   Quo Stephanus [c 1Kb] martyr culmina summa tenet,
Quo, Germane, tuum colitur sanctissime corpus,
   Quo Genuveffa micat virgo dicata Deo.
Irmino [d 1Kb] plaude libens, quod saepius ecce rogasti:
   [Col. 0592A] Caesaris adventum, dante Tonante, vides.
Nec tua praeteriit, Dionysi, culmina martyr,
   Quin adiens tibimet posceret auxilium.
Hinc iter arripiunt, Francorum regna peragrant,
   Tramite pacifico rex Aquis ingreditur.
Eia, Camoena, Deum precibus pulsare supinis
   Restat, quo nobis conferat eloquium.
Quid prius incipiam? cum quae gerit omnia prima,
   Constent, atque micent gesta benigna viri.
Denique limitibus firmatis ordine regni,
   Finibus imperii dispositisque simul,
Protinus expendit thesauros largus avitos
   Pro mercede patris, atque animae requie.
Quaeque patrum virtus Carolus congesserat, ipse
   Pauperibus tribuit, ecclesiisque sacris.
[Col. 0592B] Aurea vasa dedit, vestes, seu pallia multa:
   Argenti cumulat ampla talenta meri.
Spargit opes varias, arma innumerandaque valde:
   Munera distribuit pauper habenda tibi.
O felix Carolus, sobolem qui liquit in orbe,
   Qui satagit coeli, quo pater, intret iter.
Carceris antra aperire jubet, trusosque relaxat,
   Exsilio relevat pro pietate viros.
Mira facit, prorsus memori narranda relatu,
   Unde sui fama nunc super astra manet.
Eligit extemplo missos [e 1Kb] , quos mittat in orbem,
   Quorum vita proba sit, generosa fides.
Munera quos nequeant flecti, nec saeva potentum
   Blandities, favor, aut ingeniosa lues.
Qui peragrent celeres Francorum regna perampla,
   [Col. 0592C] Justitiam faciant judiciumque simul.
Quos pater, aut patris sub tempore presserat urguens
   Servitium, relevent, munere [f 1Kb] sive dolo.
O quantos qualesque viros, quos aspera jura
   Lexque aurata premit, atque potens pretio,
Liberat ipse potens, et libertatis honorem
   Praestat habere sui Caesar amore patris!
Atque suis manibus praefirmat munere chartas [g 1Kb] ,
   Degere quis cuncto tempore jure queant.
[Col. 0593A] Belliger ipse pater cum regna acquireret armis,
   Intentus bellis assiduusque foret,
Tum vitium [a 1Kb] hoc passim spissis succrevit aristis,
   Sed tamen adveniens mox, Ludovice, secas.
Qualia per mundum confregit gesta celidri [b 1Kb] !
   Christicolis cessit munera quanta quidem?
Haec canit orbis ovans late, vulgoque resultant;
   Plus populo resonant, quam canat arte melos.
Cui [c 1Kb] clarescens crescit doctrina per orbem:
   Commissum imperium ordinat, armat, alit.
Tum jubet acciri Romana ab sede patronum,
   Cui Stephanus [d 1Kb] nomen saecula laeta dabant.
Paret amore Sacer [e 1Kb] , jussisque obtemperat almis,
   Francorum properat visere regna libens.
Caesareum [f 1Kb] Rhemis laetus prospectat ab urbe,
   [Col. 0593B] Quos ibi [g 1Kb] concilium jusserat ante fore.
Concurrunt varii, redeuntque sub ordine missi
   Caesaris, atque Sacri vota benigna ferunt.
Nuntius ante volat, narret qui praesulis ardens
   Romani adventum, concelerante gradu.
Tum Ludovicus agens clerum, populumque senatum,
   Ordinat, instituit, praeparat, atque locat.
Dextram qui teneant partem, teneantque sinistram,
   Qui prior accedat, quique sequatur iter.
Turba sacerdotum dextram tenet agmine longo,
   Psallentes spectant relligione patrem.
Parte alia proceres lecti, primique potentes
   Consistunt; populus posteriora tenet.
At medius Caesar gemmis auroque refulgens,
   [Col. 0593C] Veste licet radiet, plus pietate micat.
Conveniunt tandem diversis partibus ambo;
   Ille gradu [h 1Kb] pollens, hic bonitate vigens.
Alter in alterius conspectum ut lumina fixit,
   Currit in amplexus mox celerando pios.
[Col. 0594A] Rex tamen ante sagax flexato [i 1Kb] poplite adorat,
   Terque quaterque, Dei, sive in honore Petri.
Suscipit hunc supplex Stephanus, manibusque sacratis
   Sublevat a terra, basiat ore libens.
Nunc oculos, nunc ora, caput, nunc pectora, colla
   Basiat alterutri rexque, Sacerque pius.
Tum manibus palmas digitos digitisque tenentes,
   Caesar cum Stephano candida tecta petit.
Ecelesiam peragrant primo, precibusque Tonantem
   Compellant, grates votaque danda canunt.
Mox aulam repetunt, ad prandia magna volando:
   Considunt, manibus dant famuli latices.
Prandia digna colunt, praegustant munera Bacchi,
   Et sermone pio jam super ora movent.
[Col. 0594B] O sacer antitis [j 1Kb] , Romani pastor ovilis,
   Qui vice apostolica pascis ovile Petri
[k 1Kb] Quae te causa tulit (Caesar sic orsus) ad istam
   Francorum patriam? redde responsa mihi.
Ille ut erat placidus, pacato pectore fatur,
   Perlustrans regem vultibus assiduis:
Quae reginam Austri quondam sapientis amore
   Per varias plebes, per freta, perque nives,
Haec me causa tuas, Caesar, perduxit ad arces,
   Qui Salomoniacas fers mihi rite dapes.
Fama meas dudum, princeps, pervenit ad aures,
   Quanta Dei populo fers pater auxilia,
Quantaque per mundum resplendent dogmata vestra,
   Praecellis [l 1Kb] tuos arte fideque patres.
Non tamen obsistens potuit res ulla volentem
   [Col. 0594C] Frangere, quin possim cernere gesta tua.
Sermo quidem nullus valuit mihi tanta referre,
   Quanta meis confers gesta benigna oculis.
Reginae ergo tibi illius nunc verba renarro,
   Quae Salomoniacis auribus ipsa tulit.
[Col. 0595A] Cerneret ut regem, famulos, sive ordine vestes;
   Pincernasque suos, sive domos varias:
Felices famuli, felices denique servi,
   Qui stant et cernunt inclyta gesta tua.
Haurit et aure pia qui dogmata vestra beatus,
   Et populus felix, regna beata simul.
Sit Deus excelsus toto recolendus amore,
   Qui tibi concessit dogmata tanta pater;
Cui placet, atque thronum qui dat retinere paternum,
   Dilexitque suos te super instituens.
His regina Saba est Salomonem affata potentem:
   His ego te supplex ausus adire fui.
Tu tamen es potior, tu rite potentior exstas:
   Ille umbram retinens, tu quia vera colis.
[Col. 0595B] Ille fuit sapiens nimium, sed cessit amori;
   Tu sapiens caste vivis amore Dei.
Israel ille fuit regnator solius arcis:
   Tu pius Europae regna potenter habes.
Ergo Deum cuncti precibus pulsemus opimis,
   Ut te conservet saecla per ampla suis.
His aliisque Sacer quam pluribus insuper almum
   Compellat regem, Caesar et ipse Sacrum.
Pocula densa volant, tangitque volentia Bacchus
   Corda, fremit populus laetitia unanimi.
Transactis epulis surgunt, mensisque relictis
   Caesar cum Stephano tecta secreta petit.
Noctem illam curis, variisque sub ordine rebus
   Dimittunt: oculis somnus at ipse fugit.
Mane novo Caesar Stephanum proceresque senatum
   [Col. 0595C] Convocat: ast illi regia jussa colunt.
Caesar in excelsa consedit sede togatus,
   Multa tenens animo, quae parat incipere.
Aurea sella Sacrum lateri sociavit amico,
   At proceres resident ordine quisque suo.
Tum pius haec Caesar, Sacro, famulisque subactis
   Edidit ore prior aurea verba sonans:
Audite haec, proceres, et tu, sanctissime praesul,
   Hoc commune bonum suscipite unanimes.
En mihi cunctipotens miseratus regna paterna
   Cessit habere Deus, et decus omne simul.
Non meritis, ut credo, meis, sed patris honorem
   Hunc miserans Christus cessit habere mihi.
Ergo precor fidos, et te, praeclare sacerdos,
   Ut mihi consilii rite feratis opem.
[Col. 0595D] Et ferte auxilium qui mecum regmina nostra
   Servatis, famuli, tuque beate Sacer,
Quo clerus, populusque meus, pauperque, potensque
   Jura paterna sequi me faciente queant.
Regula [a 1Kb] sancta Patrum constringat in ordine clerum,
   [Col. 0596A] Et populum societ lex veneranda Patrum.
Et monachorum ordo Benedicti dogmate crescat,
   Moribus et vita pascua sancta petat.
Dives agat legem, pauper teneatur eadem,
   Nec personarum sit locus atque modus.
Munera saeva locum nullis redimita metallis
   Haud teneant, cedant dona maligna procul.
Si quoque jure gregem Domini nos pascimus almum,
   Quem mihi, sive tibi, pastor amate, dedit:
Corrigimus pravos, donamus munere justos,
   Et facimus populum jura paterna sequi:
Tum Deus excelsus nobis, populoque sequaci
   Praestabit miserans regna beata poli,
Atque in praesenti nostrum servabit honorem,
   Infestos hostes hic procul [b 1Kb] ire facit.
[Col. 0596B] Nos simus clero exemplum, seu norma popelli:
   Justitiam doceat praesul uterque suos.
Israel ille Dei populus dilectus amore,
   Qui pedibus siccis per maris ivit iter,
Cui Deus in eremo tantis labentibus annis
   Manna cibum tribuit, rupe volucre dapes;
Cui fuit arma Deus, gladius, scutumque viator,
   Ad repromissum vexit honore locum;
Quo praecepta Dei servavit adusque docentis,
   Justitiam coluit, judiciumque dedit;
Dumque in amore pio Dominum dilexit eumdem,
   Non aliena sequens, sed pia dicta Dei:
Adversas illi prostravit numine gentes,
   Prospera cuncta dedit, atque inimica tulit.
O felix semper Domini si jussa secutus
   [Col. 0596C] Adforet, aeternum regna teneret ovans.
Divitiis incaute ut primo indulsit opimis,
   Justitiam liquit, et simul omne bonum,
Deseruitque Deum, coluit mox idola vana:
   Idcirco passus tot mala rite fuit.
Sed Pater architenens plagis variisque flagellis
   Correxit docuit, pristina jura dedit
Ut miser afflictus Domini meminisse volebat,
   Mox pius altor enim suscipiebat eum.
Haec gens sola Deum norat, partimque Tonantis
   Parebat dictis, atque colebat eum.
Caetera turba quidem servabat jussa celidri,
   Factorem ignorans, daemonis orsa sequens.
Hic per trinquadrum [c 1Kb] regnabat, proh dolor! orbem,
   Et genus humanum in sua regna dabat.
[Col. 0596D] Jamque sacerdotes, reges, solemnica jura
   Cessabant prorsus, hostia sive sacra.
Tum pius indoluit genitor, Verbumque salutis
   Transmisit mundo, ut nos pius erueret.
Ille lavit proprio miserans de sanguine mundum,
   Dogmata clara dedit, justitiam docuit.
[Col. 0597A] Infernique potens confregit numine valvas,
   Eruit electos, daemonis arma tulit.
Inde superna petens conscendit in aethera victor,
   Christicolum nobis nomen habere dedit.
Quisque cupit Christi nunc nomen habere, necesse est
   Quo caput abscessit, prendere certet iter.
Quamvis dante Deo totus nunc mundus abundet
   Christicolum turbis, Ecclesiaeque fide,
Nec sit opus Domini famulos pro nomine caedi,
   Cum passim Christi nomen in orbe boet;
Et male fida cohors, Domini quae dogma refutat,
   Cuspide Christicolo jam procul acta fugit;
Quamvis Ecclesiae Patres, nostrosque priores
   Mors tulit atra quidem, nunc tenet aula Dei:
[Col. 0597B] Morte licet nequeamus, eos certemus ovantes
   Corde sequi puro, justitiaque, fide.
Diligat omnis homo fratrem, monitante Joanne,
   Quem videt, ut Christum cernere mente queat.
Hic ait ad Petrum: Simon, me diligis, an non?
   Ter cui Petrus ait: Scis quia temet amo.
Si me, Christus ait, hortor, tu diligis, agnos
   Pasce meos, Petre, cum pietatis ope.
Ergo, Sacer, plebem nostri est curare subactam,
   Nobis quam Dominus pascere constituit.
Tu sacer antistis, ego rex sum Christicolarum:
   Servemus populum dogmate, lege, fide.
Addidit at Caesar paucis haec insuper ore,
   Quae sacer antistis suscipit aure pia.
Si tua jura [a 1Kb] manent, Petri qui regmina curas,
   [Col. 0597C] Et vice partita pascis ovile suum.
Sin aliud, penitus moneo, ut mihi cuncta sacerdos
   Edicas: faciam mox tua verba libens.
Ut mea progenies Petri servavit honorem,
   Sic ego servabo, praesul, amore Dei
Mox vero famulum revocat Helisachar [b 1Kb] amatum,
   Aure sonans cujus haec pia dicta dabat:
Excipe, vade cito, et firmis haec insere chartis [c 1Kb] ,
   Quae volo perpetuo fixa manere quidem.
Censeo per regnum nostro moderamine septum,
   Atque per imperium, dante Tonante, meum.
Ut res Ecclesiae Petri, sedisque perennis,
   Illaesae vigeant semper honore Dei.
Ut prius Ecclesia haec pastorum munere fulta
   Summum apicem [d 1Kb] tenuit, et teneat volumus.
[Col. 0597D] Crescat honor Petri nostro sub tempore: crevit
   Temporibus Caroli patris et utque mei.
Addimus at, praesul, tantum est ut supra locutum,
   Justitiam recolat qui sedet arce Petri.
[Col. 0598A] Haec est causa, Sacer, qua te accersire rogavi.
   Adjutor fortis esto beate mihi.
Tum Sacer ad coelum palmis cum lumina tendens
   Orabat, recinens haec quoque verba Deo:
O Dee celsitonans, qui regmina cuncta creasti
   Nate simul Christe, Spiritus atque sacer;
Tu Petre, qui coeli praeclarus claviger exstas,
   Rete trahis populum ad coelica regna tuo;
Et vos coelicolae, quorum nunc corpora Roma
   Servat, et officia sedula digna parat:
Ad populi regimen, regni Ecclesiaeque decorem
   Servate hunc regem saecla per ampla precor.
Dogmate, marte, fide mores praecellit avitos,
   Curat et Ecclesiam, imperiumque regit.
Et sedem Petri summo praeditat honore,
   [Col. 0598B] Et Pater, et Sacer est, altor, et arma suis.
Hoc dicto celerans amplexibus haesit amicis,
   Laetus honore suo, munere sive Petri.
Inchoat, et cunctis monitans dat jussa silendi;
   Ore benigna refert haec pius orsa pio:
Roma. tibi, Caesar, transmittit munera Petri,
   Digna satis digno, conveniensque decus.
Tum jubet afferri gemmis auroque coronam,
   Quae Constantini [e 1Kb] Caesaris ante fuit.
Accipit ipse manu, verbis benedicit, et orat,
   Stemmata [f 1Kb] clara tenens, lumina pansa polo.
Qui regis imperium mundi, saeclumque gubernas
   Qui Romae [g 1Kb] censes orbis habere caput,
Exaudi, precibusque meis, peto, flecte benignam,
   Christe, aurem; votis rex pie quaeso fave.
[Col. 0598C] Adjuvet Andreas, Petrus, Paulusque, Joannes,
   Atque Maria Dei mater opima pii.
Induperatorem hunc Ludovicum tempora longa
   Servate: abscedant tristia cuncta procul.
Prospera cuncta date, nec non peto noxia longe
   Pellite: sit felix, sitque potensque diu.
Haec ait, et celerans sese convertit ad ipsum,
   Atque manu tangit verticis alta sacra.
Conferat Omnipotens, auxit qui semen Abrahae,
   Ut videas natos, unde voceris avus.
Dedat progeniem, duplicet triplicetque nepotes,
   Semine ut e vestro crescat opima seges,
Quique regant Francos, nec non Romamque potentem,
   Donec Christicolum nomen in orbe sonat.
[Col. 0598D] Unguine suffuso, hymnisque ex ordine dictis,
   Caesareo capiti mox decus imposuit.
Hoc tibi Petrus ovans cessit mitissime donum,
   Tu quia justitiam [h 1Kb] cedis habere sibi.
[Col. 0599A] Tum videt induperatricem sociamque jugalem
   Irmingat [a 1Kb] prorsus suscipit, atque tenet.
Perspiciensque diu, [b 1Kb] capiti dat mox decus almo,
   Et benedixit: Ave, femina amata Deo.
Sit tibi vita, salus longos distincta per annos,
   Conjugis observes semper amata thorum.
Multaque praeterea cumulavit munera praesul,
   Aurum, seu vestes, quae sibi Roma dedit.
Dona dat Augusto, Augustae, sobolique venustae,
   Et famulis tribuit ordine dona suo.
Caesar ei grates sapiens persolvit opimas;
   Muneribus Stephanum mox onerare jubet.
Pocula bina dedit gemmis auroque polita,
   Cum quibus is Bacchi hauriat hausta Sacer.
Cornipedum glomerat praestantia corpora necnon,
   [Col. 0599B] Qualia Francorum gignere terra solet.
Aurea dona ferunt, argentea vasa sequuntur,
   Pallia rubra, simul candida linteola.
Plura quid hinc memorem? nam centuplicata recepit
   Munera Romanus [c 1Kb] quae arcibus extulerat:
Haec Sacro; at famulis Caesar bonitate repletus
   Congrua dona dedit pro pietate sua.
Pallia tincta quidem, nec non et corporis apta
   Tegmina, Francorum more peracta bono.
Donat equos varios praestantia colla ferentes,
   Quorum vix poterant scandere dorsa sui.
Hoc Sacer, et famuli laetantes munere doni
   Cum libitu Romam mox repedare parant.
Missi quin etiam lecti mittuntur honore,
   Qui revehant Stephanum in sua regna sacrum.
[Col. 0599C] Caesar at ipse pius Compendia [d 1Kb] tecta revisit
   Laetus cum propria conjuge, seu sobole.
Bigo [e 1Kb] fidelis obit; narrantur funera regi,
   Invitusque suum deserit, heu! dominum.
Divisitque dapes [f 1Kb] , nec non partitur honorem
   In sobolem propriam Caesar amore patris.
Denique fama sonat latum vulgata per orbem,
   Quod pius induperans regna novare cepit [g 1Kb] .
Ordinat electos cleri, notosque fideles,
   Quorum vita sibi cognita, sive placens,
[Col. 0600A] Qui peragrent urbes regni, coenobia, castra,
   Cuncta sui implentes jussa benigna viri.
Eia, ait, o famuli nostro nutrimine freti,
   Sive patris Caroli quos bene dogma docet,
Intenti nostris omnino insistite jussis,
   Et mea verba pio pectore suscipite.
Res equidem peragenda manet satis ardua vobis,
   Sed bona credo quidem, aptaque Christicolis.
Ecce operante Deo, patrumque labore fideli,
   Limina regnorum inviolata manent;
Famaque Francorum hostes procul expulit atros;
   Vivimus en laeti, pacificeque, pie.
Sed quia non bellis certandum est, ducimus aptum,
   Ut nos subjectis congrua jura demus.
Nam prius Ecclesiae culmenque decusque requiram,
   [Col. 0600B] Unde mei patres nomen in astra ferunt.
Nam mihi mente sedet, dederim quod nuper in orbem
   Legatos, populos qui pietate regant.
Nunc nunc, o missi, certis insistite rebus,
   Atque per imperium currite rite meum,
Canonicumque gregem, sexumque probate virilem,
   Femineum [h 1Kb] nec non, quae pia castra colunt.
Qualis vita, decor, qualis doctrina, modusque,
   Quantaque relligio, quod pietatis opus.
Pastorique gregem quae convenientia jungat,
   Ut grex pastorem diligat, ipse ut oves.
Si sibi claustra, domos, potum, tegimenque, cibumque
   Praelati tribuant tempore, sive loco.
Haud aliter complere queunt ex ordine cultum
   [Col. 0600C] Divinum, nisi haec det pia cura patrum.
Sed tamen ecclesiae vires pensentur, et arva
   Congrua, sive loca fertiliora minus.
Inventa prorsus rotulis committite cordis,
   Et mihi sollicite cuncta referre placet,
Qui bene, quive minus, medieque, nihilque (quod absit)
   Vivant, seu teneant dogmata prisca patrum.
Haec ego perpaucis vestris nunc insero verbis
   Auribus; ast vosmet quaerere plura decet.
[Col. 0601A] Legatos etiam monachorum [a 1Kb] ex ordine lectos
   Caesar adesse jubet, qui sua jussa colant,
Quos iterum mittat per sacra monastica castra,
   Et rogat inquirant, ut pia vita meet.
Vir Benedictus [b 1Kb] erat cognomine dignus eodem,
   Vir quamplures [c 1Kb] vexit ad astra viros.
Hic erat in Geticis [d 1Kb] regi prius agnitus arvis,
   De cujus vita pauca referre libet.
Hic fuit Anianae [e 1Kb] merito praelatus ovili,
   Pastor, et abba, gregi regula blanda suo.
Regis ut almus amor complerat pectora sacri,
   Quo monachorum ordo vitaque proficeret.
Hic fuit adjutor, norma, exemplumque magister,
   Quo faciente placent nunc pia castra Deo.
Moribus in sacris regnabat pulchra voluntas:
   [Col. 0601B] Quantum homini licitum est cernere, sanctus erat.
Dulcis, amatus erat, blandus, placidusque, modestus,
   Regula cujus erat pectore fixa sacro.
Non solum monachis, sed cunctis proficiebat,
   Omnia factus erat omnibus ipse pater.
Ob hoc ergo pius Caesar dilexerat ipsum,
   Vexerat et secum ad Francica regna simul.
Hujus discipulos rex per coenobia mittit,
   Fratribus exemplum normaque sive forent.
Et jubet emendent quidquid potis est; nequeunt quae,
   Ad se se referant cuncta notata stylo [f 1Kb] .
Rex pius interea, Benedictus et ipse sacerdos
   Pectore versabant munia amata Deo.
Mox prior induperans blandis compellat eumdem,
   Ut solitus, verbis semper, amore pio:
[Col. 0601C] Scis, Benedicte, reor, qualis mihi cura sit hujus
   Ordinis a primo, quo mihi notus erat;
Propterea cuperem propriumque dicare sacellum
   Haud procul a nostra sede in amore Dei.
Tres ergo ob causas, mihi crede, haec corde voluntas
   [Col. 0602A] Accidit, e quis nunc ista referre volo.
Cernis ut imperii gravitas mea pectora pressat
   Mole sua, rerum grandia jura nimis.
Illuc nam poteram [g 1Kb] requiescere forte parumper,
   Votaque praeplacita ferre secreta Deo.
Altera causa monet, quoniam tu nam ipse fateris,
   Ingratum voto hoc opus esse tuo;
Nec deceat monachos [h 1Kb] civilibus infore rebus,
   Resque palatinas ferre libenter eos.
Illuc sed poteras [i 1Kb] fratrum curare labores,
   Obsequia hospitibus cura parare pia.
Atque iterum nostras renovatus visere sedes
   Fratribus et solito ferre patrocinia.
Tertia [j 1Kb] namque patet, nobis nostrisque subactis
   Qualia lucra forent haec loca propter Aquis:
[Col. 0602B] Si subito finis humani corporis esset,
   Hoc mandarentur membra sepulta loco.
Illuc conversi [k 1Kb] caperent mox munia Christi,
   Atque volens placitum consilium acciperet.
His Sacer auditis, pedibus revolutus amicis,
   Laudat honore Deum, Caesaris atque fidem.
Haec mihi semper, ait, nota est tua, Magne, voluntas,
   Quam Deus affirmet, qui dedit omne bonum.
Dicitur Inda [l 1Kb] locus, dudum constructus ab ipsis,
   Nomen aquae retinens, quae fluit ante fores.
Mullibus hic ternis regali distat ab aula,
   Quae modo perlate nota vocatur Aquis.
Cornigeris quondam sedes gratissima cervis,
   Ursis, seu bubalis apta, ferisque capris.
[Col. 0602C] Sed Ludovicus agens purgavit lustra ferarum,
   Atque Deo gratum condidit arte locum.
Fundavit satagens, rebus ditavit opimis,
   Quo, Benedicte, tua Regula sancte viget.
Namque idem Benedictus erat pater illius aedis,
   Et Ludovicus adest Caesar, et abba simul.
[Col. 0603A] Haec loca saepe colit, properatque revisere caulas,
   Ordinat et sumptus, munera larga parat.
[Col. 0604A] Siste, Camoena, melos: celerans fratri ecce libellus
   Consociandus adest, fine jocunda suo.



LIBER TERTIUS.
[Col. 0603]

[Col. 0603A] Caesaris arma Dei crescebant munere celsi,
   Gentibus et cunctis pax erat aucta fide.
Famaque Francorum Ludovici munere magni
   Trans freta cuncta volat, et petit aethra poli.
More tamen prisco regnorum limina [a 1Kb] Caesar,
   Electosque duces, adfore prima jubet.
Conveniunt omnes placito, parentque jubenti,
   Partibus aeque suis congrua verba sonant.
[Col. 0603B] Nobilis inter quos Francorum germine Lantpreth [b 1Kb]
   Venit et ipse sua parte volendo citus.
Praevidet hic fines [c 1Kb] , quos olim gens inimica
   Trans mare lintre volans ceperat insidiis.
Hic populus veniens supremo ex orbe Britanni [d 1Kb] ,
   Quos modo Brittones Francica lingua vocat.
Nam telluris egens, vento jactatus et imbri,
   Arva capit prorsus, atque tributa parat
Tempore nempe illo hoc rus quoque Gallus [e 1Kb] habebat,
   Quando idem populus fluctibus actus adest.
Sed quia baptismi fuerat hic tinctus olivo,
   Mox spatiare licet [f 1Kb] , et colere arva simul.
[Col. 0604A] Ut requies sibi cessa, movent mox horrida bella,
   Et custode novo rura replere parant.
Lancea pro censu, munus pro jure duelli [g 1Kb]
   Redditur hospitibus, pro pietate tumor.
Francia in alterius [h 1Kb] pulsabat regna triumphis,
   Asperiora quidem quae sibi visa forent.
Idcirco haec tantos res est dimissa per annos,
   Gens magis atque magis crevit, et arva replet.
[Col. 0604B] Jamque superba nimis Francorum regna lacessit [i 2Kb] ,
   Nec contenta solo quo peregrina fuit
Infelix, ignara simul, contendere sueta,
   Sperabat Francos exsuperare agiles.
Hunc vero, ut dixi, Lantpreth compellat avito
   Caesar more, rogans cuncta referre sibi.
Ut gens illa Deum recolat cultuque, fideque,
   Ecclesiisque Dei qualis abundet honor.
Qui sit plebis amor, quae sit justitia, quae pax
   Regis honor qualis, quod pietatis opus.
Insuper ad [j 1Kb] nostros quae sit salvatio fines:
   Ordine cuncta suo dic, volo, France, mihi.
[Col. 0605A] Olli respondit fido de pectore Lantpreth,
   Caesareum acclinis basiat ore genu [a 1Kb] .
Gens, ait, illa quidem mendaxque superba, rebellis
   Hactenus existit, et bonitate carens
Christicolum retinet tantummodo perfida nomen,
   Namque opera, et cultus sunt procul, atque fides.
Cura pupillorum, viduae, sive ecclesiarum
   Nulla manet: coeunt frater et ipsa soror.
Uxorem fratris frater rapit alter, et omnes
   Incestu vivunt, atque nefanda gerunt.
In dumis habitant, lustrisque cubilia condunt,
   Et gaudent raptu degere more ferae.
Justitiae virtus nullam sibi vindicat aulam,
   Linea judicii hinc fugit acta procul.
Rex [b 1Kb] Murmanus [c 1Kb] adest cognomine dictus eorum,
   [Col. 0605B] Dici si liceat rex, quia nulla regit.
Saepius ad nostros venerunt tramite fines,
   Sed tamen illaesi non rediere suos.
Haec Lantbertus ait, reddit cui talia Caesar,
   Insignis meriti, pacificusque, pius:
Est res dura nimis haec, est et inepta relatu,
   Quae, Lantperte, meis auribus ore sonas.
Ut peregrina mecum [d 1Kb] gens gratis incolat arvum,
   Atque superba movet improba bella meis.
En decet, et licitum facinus hoc Marte revelli,
   Ni mare subsidium, quo petiere, ferat.
Praestat ut ad regem missus mittatur eumdem,
   Qui bene nostra sibi perferat orsa prius.
Est quoque rex idem sacro baptismate tinctus:
   Idcirco hunc primo nos monitare decet.
[Col. 0605C] Witchariumque [e 1Kb] vocat, qui forte advenerat illuc,
   Vir bonus, atque sagax, et ratione capax.
Ito celer Wichart, nostra haec mandata tyranno
   Haud dubitanda refer, ordine jussa tibi.
En mea rura colit late, quibus exsul oberrans
   Ponto vectus adest, et genus omne suum.
Nempe tributa vetat, nec non et praelia tentat,
   Atque minas Francis mandat, et arma parat.
Nam post, dante Deo, quam regna paterna recepi,
   Imperiique decus, plebe petente simul,
Hunc ex parte tuli, opperiens si forte fidelis
   Adforet, et nostra quaerere jura velit.
Jam magis atque magis mens improba nutat, et armis
   [Col. 0605D] Insuper extentis bella nefanda negat [f 1Kb] .
[Col. 0606A] Nunc, nunc tempus adest, nec se infelixque suosque
   Decipiat: Francos pace rogando petat.
Sin aliud, tu perge celer, rediensque renarra
   Cuncta mihi. Caesar haec pius orsa dabat.
Witchar equo parat ire celer, pia jussa facessit;
   Notus erat sibimet rex, domus, atque locus.
Illius ast propter fines Wiccharius abba
   Regis habebat opes munere Caesareo.
Est locus hinc silvis, hinc flumine cinctus amoeno,
   Sepibus, et sulcis, atque palude situs.
Intus opima domus, hinc inde recurserat armis,
   Forte repletus erat milite seu vario.
Haec loca praecipue semper Murmanus amabat,
   Illi certa quies, et locus aptus erat.
Forte celer Wicchar cursim devenerat illuc,
   [Col. 0606B] Alloquiisque petit regis ut esse queat.
Murman ut agnovit Ludovici Caesaris almi
   Adfore legatum, illico mens refugit.
Utque rei tantae eventum cognoscere possit,
   Spem simulat vultu, contegit atque metum.
Fit laetus, vi mox laetos jubet esse sodales,
   Tandem Witcharium in sua tecta vocat.
Salve, Witchar, ait, Murman tibi dico salutem
   Caesaris armigeri, pacificique, pii.
Suspiciens prorsus reddit cui talia Murman,
   Oscula more dedit, Tu quoque, Wicchar, ave.
Pacifico Augusto opto salus sit, vitaque perpes,
   Et regat imperium saecla per ampla suum.
Mox resident, cunctosque jubent procul esse ministros:
   Vocibus alternis mutua verba sonant.
[Col. 0606C] Inchoat ore prior Wicchar, sibi jussarenarrat;
   Pectore in ambiguo Murman, et aure capit.
Me tibi transmisit Ludovicus Caesar in orbe,
   Gloria Francorum, Christicolumque decus,
Pace fideque prior, nulli quoque Marte secundus,
   Dogmate praecipuus, et pietatis ope.
En sua rura colis late, quibus exsul et errans
   Ponto vectus ades, et genus omne tuum.
Nempe tributa vetas, nec non et praelia tentas,
   Arma paras Francis insuper, atque minas.
Nunc nunc tempus adest, nec te infelixque tuosque
   Decipias, illuc pace petendo veni.
Caesaris haec ego, sed nostris de partibus ista
   Adjiciam paucis, Murman, amore tuo.
[Col. 0606D] Si nunc sponte tua regalia jussa facessas,
   [Col. 0607A] Ut prior ipse monet pro pietate sua;
Et cupis ad Francos pacem retinere perennem,
   Ut decet, atque opus est sat tibi, sive tuis:
Perge celer, regisque pii pia suscipe jura;
   Non tua, sed potius debita redde soli,
Consule, heu! patriae, populo rogo consule cuncto,
   Consule seu proli, conjugiique thoro.
Praecipue cum vana colas, nec dogmata serves,
   Avia curva petas tu, populusque tuus.
Ille pius forsan proprium te mittet ad arvum,
   Et majora tibi munera forte dabit.
Esto esses magnus, magni regnator et arvi,
   Et tibi multa manus belligerumque decus,
Auxilioque tuo gentes populique venirent,
   Ut Rutuli Turno sive Camilla celer,
[Col. 0607B] Italiaeque cohors cuncti venere Latini;
   Non tamen Aeneam vincere posse fuit.
Si tibi Odysseos Pyrrhus, seu durus Achilles,
   Pompeius socero cum quibus arma parat,
Non tamen in Francos fas est tibi tendere bello,
   Quorum arvis resides, et pietate manes
Namque semel quicunque duello hos experiari [a 1Kb]
   Coeperit ipse licet, et genus omne suum,
Gens est Francorum nulli virtute secunda,
   Vincit amore Dei, exsuperatque fide.
Pacem semper amat, nolens quoque corripit arma,
   Quis tamen arreptis nullus adire volet.
Illorum quicunque fidem quaesivit et arma,
   Laetanter vivit, pacificeque, pie.
Eia age, rumpe moras, nec te in diversa pererrans
   [Col. 0607C] Mens inimica ferat insidiando tibi.
Ille solo vultus jam dudum intentus, et ora,
   Fixa tenet, terram percutit atque pede.
Jam jam cunctantem Wicchar sermone polito
   Coeperat, atque minis flectere rite datis.
Mente venenata thalamo cum perfida conjux
   Murman ad amplexus more superba petit.
Oscula prima genu libabat, et oscula collo,
   Oscula dat barbis, basiat ora, manus.
Itque redit gyro, tangitque perita partem [b 1Kb] ,
   Officiumque cupit insidiosa dare.
Suscipit ille miser tandem hanc, strinxitque lacerto,
   Datque locum voti; conjugis acta placent.
Et petit infelix aures, longeque susurrat,
   [Col. 0607D] Avertit sensus moxque mariti animum.
Ac velut in silvis pastorum frigoris anno
   Turba foco celerat ligna recisa dare.
Hic fert apta citus, praesicco fomite stramen
   Iste vehit, flatus ingerit ille libens.
Jam rogus insiliens flammas dabat, altaque tangit
   Sidera: pastorum frigida membra calent.
Cum subito tonitru, grando, pluviaeque, pruinae
   Ecce fragore ruunt, et nemus omne tonat,
Imbribus ast crebris invitus concidit ignis;
   Venerat unde calor, fumus et inde redit.
[Col. 0608A] Wiccharti haud aliter mulier funesta restinxit
   Verba, maritali pectore fixa boni.
Atque etiam missum torvum despectat eumdem
   Sublime aspiciens, et rogat arte sua:
O rex atque decus Brittonum gentis opimae,
   Dextera cujus avi nomen in aethra refert.
Unde tuas talis conjux pervenit ad arces,
   Hospes ait, pacem, bellave sive canit?
Olli subridens finxit mox talia Murman:
   Mittitur a Francis nuntius iste mihi;
Seu pacem, seu bella ferat, res ista virorum est.
   Officium perage, femina, rite tuum.
Wicchar ut audivit verbis contraria verba,
   Protinus ore tulit haec quoque verba suo:
Murman, ait, regi quae vis mandata remitte:
   [Col. 0608B] Jam nunc tempus adest jussa referre mihi.
Ille quidem tristes volvens sub pectore curas:
   Tempora sint placiti [c 1Kb] haec mihi noctis, ait.
Ruricolas terris somnus perfuderat, et jam
   Auroram revehunt culmine solis equi,
Murmanis ante fores colerans Wiccharius abba
   Mane venit primo, poscit et orsa dari.
Ecce miser tandem potu somnoque sepultus
   Murman adest, oculos vix aperire valens.
Ebrius haec ructans labris vix orsa remotis.
   Voce sonat, nunquam post placitura sibi:
Perge, tuo regi celerans haec verba renarra:
   Nec sua rura colo, nec sua jura volo.
Ille habeat Francos, Brittonica regmina Murman
   Rite tenet, censum sive tributa vetat.
[Col. 0608C] Bella cient Franci, confestim bella ciebo
   Neve adeo imbellis dextera nostra manet.
Wicchar ad haec: Semper nostros dixisse priores
   Fama fuit, quae nunc mens mea certa feret,
Instabiles animos motus mutantia prorsus
   Pectore consilia gentis habere tuae.
Femina sola viri potuit mollescere mentem,
   Atque susurrando vertere consilia.
Sic Salomonis, ait, testantur dogmata regis,
   Quae legit Ecclesia saepius, atque colit.
Abstrahe ligna foco: confestim deficit ignis.
   Sicque susurro procul, jurgia cuncta cadunt
Sed quia jam nostris non vis parere suadelis,
   Vera canam vates, sumque propheta tuus.
Francia cum primo sermonis dicta nefandi
   [Col. 0608D] Audierit, frendens mox tua regna petet.
Tum millena tibi concurrent scuta virorum,
   Cuspite Francisco forte repletus eris.
Et tua densatim complebunt milite rura,
   Teque tuos captos in sua regna ferent.
Aut moriere miser, bibulaque jacebis arena,
   Solus et arma tua victor habebit ovans.
Nec te decipiant saltus tremulaeque paludes,
   Cum nemore et vallo sit tua septa domus.
Olli respondit furiato pectore Murman;
   Se solio attollens Britto superba canit:
[Col. 0609A] Missilibus millena manent mihi plaustra paratis,
   Cum quibus occurram concitus acer eis,
Scuta mihi fucata, tamen sunt candida vobis,
   Multa manent, belli non timor ullus adest.
Haec inter sese referebant vocibus ambo,
   Non tamen ambobus mens erat unanimis.
Haec responsa ferens Wicchar properanter abibat,
   Nuntiat et regi dicta nefanda pio
Interea Caesar Francorum regna recenset,
   Et jubet instanter arma parare sibi.
Est urbs fixa maris, Ligeris quo fluminis unda
   Aequor arat late, ingrediturque rapax.
Veneda [a 1Kb] cui nomen Galli dixere priores,
   Pisce repleta, salis est quoque dives ope.
Saepius infestans Brittonum hanc turba nocentum
   [Col. 0609B] Visitat, et belli munera more vehit.
Ergo illuc Caesar Francos, gentesque subactas
   Esse jubet placito, pergit et ipse simul.
Conveniunt prisco Franci sub nomine primo,
   Assueti bellis arma parata ferunt.
Alba Suevorum veniunt trans flumina Rheni
   Millia centenis accumulata viris.
Et Saxona cohors patulis praecincta pharetris,
   Atque Turinga manus consociata venit.
Multimodam pubem Burgundia mittit, et auget
   Francorum numerum consociando viros.
Europae referens populos, gentesque relaxo
   [Col. 0610A] In mensas, claudi quae numero nequeunt.
Caesar iter tutum per propria regna gerebat,
   Usque Parisiaca quo loca celsus adit.
Jam tua martyr ovans, Dionysi, tecta revisit,
   Hilthuin abba, [b 1Kb] potens quo sibi dona paras,
Hinc, Germane, tui transivit culmina tecti,
   Martyris et Stephani, seu, Genuvefa, tui.
Aurelianenses sensim dehinc visitat agros,
   Victriacum [c 1Kb] villam jam pius ingreditur.
Quo Matfride [d 1Kb] sibi pulcherrima tecta parasti,
   Munera magna dabas, atque placenda sibi.
Saepius inde means mox dictam visitat urbem,
   Se crucis armari munere [e 1Kb] quaerit ope.
Obvius ecce venis praesul sanctissime Jona [f 1Kb] ,
   Reddere digna paras debitor atque volens.
[Col. 0610B] Jamque, Aniane [g 1Kb] , tuam properando revisitat arcem,
   Et sibi praestari flagitat auxilium.
Tum, Durande [h 1Kb] , frequens currisque, recurris, et offers
   Quae tibi Caesareo munere cessa manent.
Inde Turonus adit Martini culmina celsi,
   Visere Mauricii martyris atque pii,
Eia age tempus adest, Fridugise [i 1Kb] magister, et in stat,
   Caesaris adventum gratulabunde vides.
Munera [j 1Kb] magna offers: Martinus flagitat almus,
   [Col. 0611A] Ut sibi tutum itiner [a 1Kb] praestet habere Deus.
Andegavensis [b 1Kb] ovans Caesar pervenit in urbem,
   Sacre Albine, tuum corpus honore petit.
Obvius occurrit laetanti pectore charus
   Helisachar [c 1Kb] , validas sedulus auget opes.
Namnetensis enim Caesar se mittit in urbem,
   Oratu et precibus culmina [d 1Kb] cuncta petit.
Jam, Lantberte [e 1Kb] , tuis optatum denique votis
   Suscipis en regem, dasque potenter opes
Poscis ad invisos Caesar properare Britannos,
   Dignetur tibi se mittere in auxilium.
Caetera turba latet comitum, necnonque potentum,
   Quorum nec numerus, nec numerantur opes.
Venedam adit tandem praeclarus Caesar, avito
   Praelia more parat, ordinat atque duces.
[Col. 0611B] Interea Murman satagebat Britto superbus
   Bella parare armis, ingenioque suo.
Caesar agens iterum solitae pietatis amore,
   Actutum mittit, qui sibi cuncta ferant.
Dic, ait, o misero, quae se dementia torquet,
   Quidve struit, cogit bella parare sibi?
Non memorat jurata fides, seu dextera Francis
   Saepe data, et Carolo servitia exhibita?
Quo ruit, insanusque volens sibi proditor exstat,
   Atque suae proli, exsulibusque simul!
Praecipue sit eum [f 1Kb] una fides nostrisque suisque.
   Dante Deo periet, proh dolor! absque fide.
Hic finis, si praestat [g 1Kb] : agat, quae jussio nostra
   Suadet eum, capiat mox mea frena celer.
Christicoloque gregi jungatur pace fideque,
   [Col. 0611C] Linquat amore Dei daemonis arma miser.
Sin aliud, nam invitus agam, sed bella ciebo
   Densa satis nimium, atque verenda sibi.
Itque reditque celer missus, praestantia regis
   Verba canit jussus, increpat, atque rogat.
Ille miser merito pesti devotus iniquae
   Nescit habere fidem, sed pia jussa fugit.
Mandat acerba magis confixus mente, superbae
   Conjugis oratu fervida corda gerit.
Bella cupitque, vocat cunctos in bella Britannos,
   Ordinat insidias, praeparat atque dolos.
Interea Caesar Brittonis dicta superbi
   Aure capit, Francis et recitanda jubet.
His accensa cohors, jam dudum Marte parato,
   Castra movent, sonitum dat tuba terribilem.
[Col. 0611D] Sed pius induperans custodes ponit opimos
   [Col. 0612A] Omnibus, et mandat haec in amore Dei:
Ecclesias servate viri, nec tecta sacrata
   Tangite, et ecclesiis pax sit amore Dei.
Salpicibus [h 7Kb] jam rura sonant, nemus omne resultat,
   Et cava per campos buccina pulsa gemit.
Itur ubique, vias populis dat silva remotas,
   Milite Francisco rura repleta manent.
Quaerunturque dapes, lustrisque, palude repostae,
   Atque solo sulcis ingenioque datae.
Praedantur miseri hominesque, pecusque juvenci,
   Res quoque nulla latet, nec latuere doli.
Nulla palude salus, nec dumis abdita servant
   Claustra viros: Francus undique vastat opes.
Ecclesias, ut Caesar eis testatur, amabant:
   Caetera flammivomis tecta dedere focis.
[Col. 0612B] Sed tamen in campis Francis occurrere apertis
   Nulla fides: bellum, Britto superbe, fugis.
Per dumosa procul, felicum per densa reposti
   Apparent rari, praelia voce gerunt.
Ut solium veniente gelu cadit arbore querna,
   Ut pluvia autumno, rosque calente die,
Haud aliter miseri complebant strage ferarum
   Brittones lustra, sive paludis agros.
Bella per angustos agitabant improba calles,
   Aedibus inclusi praelia nulla dabant.
Jam, Murmane, tuae passim peragrantur arenae,
   Avia lustra patent, atque superba domus.
Interea Murman dumosis vallibus instans,
   Acer equos agitat, armaque nota capit.
Affaturque suos laetus, proprioque superba
   [Col. 0612C] Pectore verba dabat, increpitatque diu:
Vos servate domum, conjux, proles, famulique
   Haud timidi vestras frondigerasque casas.
Ast ego cum paucis, quo tutior agmina lustrem,
   Illuc ire paro, concomitando, viris.
Credo quod indutus praeda spoliisque refertus
   Ad mea tecta celer memet equo referam.
Armat equum, semet, fidos armatque sodales.
   Ambas missilibus armat et ipse manus.
Scandit equum velox, stimulis praefigit acutis
   Frena tenens; gyros dat quadrupes varios.
Et salitante fores potus praegrandia vasa
   Ferre jubet solito, suscipit, atque bibit.
Conjugis amplexus, prolis, famulosque per omnes
   More petit hilaris, oscula lenta dabat.
[Col. 0612D] Tum manibus crebro crispans hastile profatur:
   [Col. 0613A] Conjux, aure cape quae tibi verba dabo.
Lanceolas quas cernis, ait, manibusque reflexat
   Murman, amata, tuus laetus equo residens:
Si mihi certa fides, Francorum sanguine tinctas
   Aspicies hodie me redeunte domum.
Credo quod incassum nullam Murmanis, amata,
   Dextera mittet: ave, femina amata, vale.
His dictis celerans silvis se condit apricis,
   Ebrius, infelix te, Ludovice, petens.
Hortatur socios firmato pectore in arma.
   Ire juvat, cuncti Martis amore ruunt.
Cernitis, o juvenes, Francorum exercitus omnes
   Vastat agros, homines, et pecus omne trahit.
O patriae virtus, o quondam fama parentum
   Nobilis, heu frustra jam memorata pudet.
[Col. 0613B] Cernitis en miseros silvis confidere cives,
   Nec campis audent hostibus arma dare.
Nusquam tuta fides: ubi nunc promissa per annum
   Dextera? nunc Francos nullus adire volet.
En late regnant, laetique furuntque trahuntque
   Munera Brittonum tanta parata diu.
Si fortuna foret, possim quo cernere regem,
   Namque sibi ferrum missile forte darem,
Proque tributali haec ferrea dona dedissem,
   Oblitusque mei pergerem in arma celer.
Memet sponte mea morti dare nempe juvaret
   Pro patriae laude, proque salute soli.
Olli respondit quidam socia arma secutus,
   Vera canens nimium, non tamen apta sibi:
O rex, vana cadunt tristi de pectore verba:
   [Col. 0613C] Plus reticenda valent, quam recinenda modo.
Millia multa vides Francorum plana tenere,
   Innumeri silvas lustra per alta ruunt.
Rex idem vario stipatus milite celsus
   Tutus iter tritum per tua rura gerit.
Eheu! gens nimium quadrum diffusa per orbem,
   Imperiis cujus subditur omnis homo.
Si, Murmane, placet, raros, quos cernis euntes,
   Persequere: ad regem tendere nulla fides.
Ille caput volvens, tandem profatur, et infit:
   Certa canis nempe, inplacitura tamen.
Non caruere genae lacrymis, non corda dolore;
   In varias partes mens male sana ruit.
Mox quoque in adverso sese dedit ocius hostis:
   [Col. 0613D] Terga ferit, ferro pectora lata forat.
Nunc huc nunc illuc armis furit ante paratis,
   More parentis agens nunc fugit, atque redit.
Turba subulcorum jam Murmanis icta furore
   Multa jacet passim, opilioque miser.
Qualiter ursa rapax catulos amissa novellos,
   Per rus, per silvas itque reditque fremens.
Coslus erat quidam Francisco germine natus
   Non tamen e primo, nec generosa manus.
Francus erat tantum, fama minus antea notus,
   Postea cui nomen dextera celsa dedit.
[Col. 0614A] Hunc Murmanus agens procul aspicit, ocius et mox
   Fisus equo contra fervidus ire parat.
Nec minus ille quidem fidis confisus in armis
   Hunc celerando petit: acer uterque nimis.
Protinus hunc Murman verbis compellat acerbis:
   France, tibi primo haec mea dona dabo.
Haec servata tibi jam dudum munera constant,
   Quae tamen accipiens post memor esto mei.
Hoc dicens, ferrum vibrans longe et jacit hastam;
   Ille sagax clypei hanc procul egit ope.
Coslus ad haec armis, animo praestantior, atque
   Exsultans verbis, haec tulit ore suo:
Britto superbe, tuae suscepi munera dextrae:
   Nunc decet accipias, qualia Francus habet.
Calcibus astringens ferratis cornipedem mox
   [Col. 0614B] Murman in adversum concitus ire facit.
Non hoc missilibus certandum est tempore parvis,
   Cuspide Francisco tempora lata forat.
Ille caput ferro seu caetera membra parato
   Vestierat; Francus sed tamen arte ferit.
Concidit ad terram confixus cuspide Murman [a 1Kb] ,
   Tristis et invitus corpore pressat humum.
Coslus equo cadens stricto caput abstulit ense,
   Vitaque cum gemitu mox fugit acta procul.
Murmanis ante comes Coslum percussit eumdem,
   Victor et incautus, eheu! Cosle, peris.
Cosli namque puer, domini praevinctus amore,
   Actutum latera perforat hostis acri.
Ille dolens plaga puerum confixit eumdem:
   Alter ab alterius vulnere flexus obit.
[Col. 0614C] Quattuor hi campo certabant Marte superbo.
   Victori et victo sors fuit una quidem.
Interea castris paulum crebrescit, et auras
   Fama replet tenues, gesta novella canens.
Scilicet infestum Murman cecidisse superbum
   Sorte sua, castris fertur inesse caput
Circumfusa ruit Francorum hinc inde caterva
   Visendi studio laetificata satis.
Mox caput affertur collo tenus ense revulsum,
   Sanguine foedatum absque decore suo.
Witchar adesse jubent, prorsus orantque referri,
   Vera an falsa canant, eligat ipse, rogant.
Is caput extemplo latice perfundit, et ornat
   Pectine: cognovit mox quoque jussa sibi.
Murmanis hoc caput est, inquit, mihi credito cuncti.
   [Col. 0614D] Cervix ista mihi sat bene nota manet.
Caesar at ipse pius telluri more cadaver
   Imponi miserans pro pietate jubet.
Corpora Francorum mandantur namque sepulcro
   More pio, hymnis munere rite datis.
Altera fama furit Brittonum lustra pererrans
   Voce tonat, regem sors tulit atra nimis.
Heu miseri cives concurrite, Caesaris almi
   Quaerere jura decet, dum modo vita datur.
[Col. 0615A] Murman noster obit Francisco cuspide tactus,
   Credulus en nimium conjugis alloquiis.
Regia frena petunt Brittones namque coacti,
   Jam sobolesque genus Murmanis omne venit.
Mox Ludovicus ovans recipit Brittonica jura,
   Dat jus, datque fidem: pax, requiesque datur.
Inde Deo grates victor persolvit opimas,
   Imperio sociat perdita regna diu.
Laetus at inde redit Caesar, paucisque relictis
   Ardua regna petit auxiliante Deo.
Legati [a 1Kb] interea, quos dudum miserat orbi
   Caesar, ut Ecclesiae cresceret almus honor,
Jussa patrata pii, perfectisque ordine rebus,
   Undique conveniunt, orsa parata ferunt,
Urbes innumeras, seu castra monastica cuncta,
   [Col. 0615B] Canonicosque greges, seu, Benedicte, tuos,
Rite peragrantes, Caesar quo maximus illis
   Jusserat, adveniunt: haec quoque dicta canunt.
Multa favente Deo, vestroque labore fideli
   Vidimus ornata sive peracta pie.
Rebus, et exemplis, cunctoque ex ordine cultu
   Currere directo tramite, dante Deo.
Plurima namque minus, neglectis rebus et actu,
   Officiumque minus currere rite Dei.
Quis tamen obnixe vestri sub pondere verbi
   Jussimus, implerent ordine quisque suo.
Mensurasque sibi vestro moderamine dantes,
   Quis valeant semper pergere jure viam.
Seu etiam librum [b 1Kb] , quem Patrum vestra potestas
   Dogmate decerpsit, atque peregit ope.
[Col. 0615C] Urbibus et castris sexus quod eget uterque
   Linquimus: adfantes haec legitate viri.
Illum pastor amat placide, grex sedulus illum
   Perlegit, hunc semper sedula turba colit.
Illuc inveniunt juvenesque senesque magistri,
   Quid teneant, doceant, quidquid amore colant.
Addimus ast Caesar: post Christi tempora nostri,
   Cum prius Ecclesia crevit in orbe sacra,
(Vera quidem canimus) nullius tempore regis
   Creverat Ecclesia [c 1Kb] , seu decus, atque fides,
Temporibus vestris ut nunc, miserante Tonante,
   Crescit amore Dei, sive decore sui.
[Col. 0616A] Dextera vestra facit cunctos procul esse nocentes,
   Protegit et famulos dextera vestra pios
Munia vestra docent quidquid docuere priores,
   Et facis assidue haec recolere ipse [d 1Kb] tuis.
Terribilis torvis, pius et mansuetus alumnis,
   Inque tuis meritis mundus abundat ope.
Reddidit ast illis Caesar mox pectore grates,
   Munificis donis munerat hos pariter.
Mos erat antiquus Francorum semper, et instat,
   Dumque manebit, erit gentis honorque decus,
Ut quicunque fidem regi servare perennem
   Abnegat ingenio, munere, sive dolo,
Aut cupit in regem, sobolem, seu sceptra misellus
   Arte inferre aliquid, quae sonat absque fide:
Tum si frater adest, qui se super [e 1Kb] haec quoque dicat,
   [Col. 0616B] Tunc decet ut bello certet uterque fero
Regibus et Francis coram, cunctoque senatu:
   Detestatur enim Francia hocce nefas.
Nemque fuit dictus quidam Bero [f 1Kb] nomine quondam
   Dives opum nimium, prae quoque sive potens,
Qui Parchinonam [g 1Kb] Carolo tribuente tenebat,
   Temporibus multis credita jura regens.
Hunc super infestans alius, cui Sanilo [h 1Kb] nomen
   Propria terra dedit, alteruterque [i 1Kb] Gothus.
Hic venit ad regem, coram populoque senatu
   Verba nefanda canit, quae Bero cuncta negat.
Prosiliunt pariter, pedibus volvuntur honestis,
   Atque precantur eis martia tela dari.
[Col. 0616C] Tum Bero primus ait: Caesar, peitatis amore
   Deprecor, ut liceat ista negare mihi.
More tamen nostro liceat residere caballum,
   Armaque ferre mea: saepius ista rogat.
Caesar ait: Francis hanc rem finire licebit:
   Sic fas, sicque decet, nosque jubemus idem.
Judicioque dato Francorum ex more vetusto [j 1Kb]
   Arma parant, trepidi currere in arma volunt.
Caesar amore Dei paucis compellat eosdem,
   Certa canens illis pro pietate sua.
Quisquis ait, vestrum mihi quippe fatebitur ultr
   Delicti istius protinus esse reum,
[Col. 0617A] Errorem miserans donabo, et cuncta remittam
   Debita peccati, vinctus amore Dei.
Credite namque, meis praestat parere suadelis,
   Quam fera pestiferi praelia Martis agi.
Ast illi celeres iterumque iterumque precantur.
   Bella placent nobis; bella parentur enim.
Caesar eis sapiens: [a 1Kb] Francorum jura facessant
   Praecipit; ast illi, haud mora, jussa colunt.
Est locus insignis regali proximus aulae,
   Fama sui late, quae vocitatur Aquis,
Marmore praecinctus lapidum, sive aggere septus,
   Consitus arboribus, quo viret herba recens.
At fluvius medium praelambit gurgite lento;
   Hunc volucres variae incolitantque ferae.
Quando placet regi, paucis comitantibus illuc
   [Col. 0617B] Venandi studio saepius ingreditur.
Figere cornigerum praegrandia corpora ferro
   Cervorum, aut dammas percutere, atque capras.
Seu glacie stringente solum sub tempore brumae
   Unguigeris volucres exagitare capis [b 1Kb] .
[c 1Kb] Ergo illuc veniunt tremuli Bero, Sanilo nec non;
   Cornipedum resident corpora magna viri,
Scuta gerunt dorso, manibusque hastilia portant,
   Exspectant signum regis ab arce dari,
Quos sequitur propius regalis turba virorum,
   Regali jussu scuta gerendo simul,
Ut si quis socium gladio percusserit, [d 1Kb] illi
   [Col. 0618A] More pio eripiant, mortis ab ore trahant.
Mox Gundoldus adest, [e 1Kb] feretrum de more paratum
   Ducere postque jubet, ut fuerat solitus.
Annuitur solio: mox illi bella lacessunt
   Arte nova Francis antea nota minus.
Et jaciunt hastas, mucronibus insuper actis
   Praelia tentabant irrita more suo.
Jam Bero figit equum, gyros dare cornipedes [f 1Kb] mox
   Incipit, atque fugit prata per ampla celer.
Ille sequi simulat, tandem dimittit habenas,
   Et ferit ense: ille [g 1Kb] se canit esse reum.
Concurrunt juvenes validi, fessumque Beronem
   Eripiunt morti Caesareo monitu.
Miratur Gundoldus enim, feretrumque remittit
   Absque onere tectis, venerat unde, suum.
[Col. 0618B] Caesar ei vitam tribuit, tribuitque salutem,
   Et miserans [h 1Kb] proprias cessit habere dapes.
O pietas immensa nimis! peccamina laxat,
   Cedit opes, vitam cedit habere reis.
Haec eadem pietas (posco, atque reposco fidelis)
   Memet [i 1Kb] Pippino reddat opima pio.
Jam, Benedicte [j 1Kb] , tuum complesti ex ordine cursum,
   Servastique fidem, Paulus ut ore tonat.
Nunc paradisiaca residens laetanter in aula
   Aequivocum [k 1Kb] sequeris, quem hic imitatus eras.
Tertius in vestro finem tenet ecce libellus
   Nomine, ut Ermoldi [l 1Kb] sis memor alme tui.



LIBER QUARTUS.
[Col. 0617]

[Col. 0617D] Cura pii passim guiscebat denique regis,
[Col. 0618D] Francorumque fides creverat usque polos.
[Col. 0619A] Undique collectim gentes populique fluebant
   Cernere Christicolam Caesaris atque fidem [a 1Kb] .
Gens erat interea, antiquum cui perfidus anguis
   Liquerat errorem, sustuleratque Deum.
Quae pagana diu cultus servabat iniquos,
   Pro Factore colens idola vana suo.
Proque Deo Neptunus erat, Christi retinebant
   Jupiter orsa locum, cui sacra cuncta dabant.
Hic populi porro veteri cognomine Deni [b 1Kb]
   Ante vocabantur, et vocitantur adhuc.
Nort quoque Francisco dicuntur nomine Manni [c 1Kb] ,
   Veloces, agiles, armigerique nimis.
Ipse quidem populus late pernotus habetur,
   Lintre dapes quaerit, incolitatque mare.
Pulcher adest facie, vultuque statuque decorus,
   [Col. 0619B] Unde genus Francis [d 2Kb] adfore fama [e 1Kb] refert.
Victus amore Dei, generisque misertus aviti,
   Tentat et hos Caesar lucrificare Deo.
Indoluitque diu, nullo monitante, perisse
   Tot gentis populos, totque greges Domini.
Consilio accepto quaerit quem mitteret illuc
   Quaerere lucra Dei perdita tanta diu.
Mittitur ad hoc opus Rhemensis episcopus Ebo [f 1Kb] ,
   Quo faciente queant credere nempe Deo.
Nam Ludovicus enim puerum nutrirat eumdem,
   [Col. 0620A] Artibus ingenuis fecerat esse catum.
Hunc ergo alloquitur Caesar, verbisque coruscat;
   Multa canens famulo dat pia jussa suo.
Ito Sacer, populum blando sermone ferocem
   Compellato prius tempore, sive modo.
Est Deus in coelo, mundi plasmator et omnis,
   Quidquid rura tenent, quae mare, quaeque polus.
Fecerat hic hominem primum, nostrumque parentem
   Praeposuit tempis [g 1Kb] et paradise tuis,
Ut sibi serviret laetus per saecula cuncta,
   Ignarusque mali, dante Creante, foret.
Sed quia peccavit, cecidit mox: inde nepotum
   Daemonis invidia mox genus omne cadit.
Crevit at inde seges, silvas replevit et arva,
   [Col. 0620B] Non coluere Deum, sed simulacra manus.
Diluvii hos rapidis sepelivit denique flustris [h 1Kb] ,
   Ni pia quos paucos arca redemit aquis.
Hinc generosa cohors parvo de semine crevit,
   Unde Deum quidam percoluere suum.
Caetera turba quidem, variis infecta venenis,
   Avia curva petit, idola saeva colens.
Ille iterum miserans Natum transmisit ad arva,
   Consortem regni, qui tenet alta poli.
Hic hominis mortale suo sociavit honori;
   [Col. 0621A] Delicto primo liberat hic hominem.
Qui mundum salvare valens cum Patre potenter
   In terris voluit pro pietate mori.
In cruce confixus, morti se tradidit ultro,
   Ut sua militibus regna benigna daret.
Hic sedet ad Patris sociatus munere dextram,
   Invitat famulos: currite, regna dabo.
Hic jubet electis omnes revocare bidentes,
   Et sacra baptismi munia rite dare.
Non aliter coeli quisquam conscendet in aulam,
   Ni quae jussit agat Filius ille Dei.
Scilicet amissis culturis daemonis atri,
   Mox sacra baptismi munera percipiat.
Ad hanc, Ebo, fidem gentem revocare studeto:
   Nostra fides haec est, hanc colit Ecclesia.
[Col. 0621B] Linquere vana decet: sculptis servire metallis
   Heu! scelus est homini, qui ratione viget.
Jupiter, aut Neptunus eos, vel quemque sequuntur,
   Quid juvat, aut manibus sculpta metalla suis?
Vana colunt miseri, surdis mutisque precantur,
   Daemonibusque litant debita danda Deo.
Non pecudum placare Deum fas sanguine nostrum:
   Pluris amat hominis vota benigna pius.
Jam satis errori tempus tribuere profano:
   Cultibus illicitis cedere tempus adest.
Ultima labentis hos jam vocat hora diei,
   Vinetis Domini portio restat adhuc.
Otia lenta decet jam nunc quoque rumpere, dum lux
   Alma licet homini quaerere dumque Deum.
Ne nox atra cadens miseros comprendat inertes,
   [Col. 0621C] Tradat et ignicomis [a 1Kb] illico rite focis.
Tu sacer Ebo tamen perlectis accipe biblis,
   Testamenta novi dogmatis ac veteris.
Hoc de fonte sacro fer pocula dulcia primo,
   Quis haustis recolant dogmata vera Dei.
Aspera dede locis mox convenientibus, atque
   Nosse queant hactenus orsa colunt [b 1Kb] .
His breviter regem nostris de partibus Herdolt [c 1Kb]
   Aggredere, et dictis nostra referto sibi.
Nos pietate Dei pariter nostraeque fidei
   Dogmate compuncti, haec sibi dicta damus.
Consiliis modo si mavult parere benignis,
   Suscipiat nostra pectore verba pio.
Proh dolor! accelerans errorem linquat avitum
   [Col. 0621D] Poscimus, et Christo det pia vota pio.
[Col. 0622A] Offerat atque Deo semet promptissimus ipsum,
   Cujus factura est, quique creavit eum.
Monstra nefanda procul, seu Jupiter horridus absit,
   Neptunum linquat, Ecclesiamque colat.
Dona salutaris capiat de fonte sacrato,
   Atque crucem Christi frontibus opto ferat.
Non sua regna mihi ut cedant hoc consulo credat,
   Sed quo plasma Dei lucrificare queam.
Si cupit, ad nostras concurrat concitus arces,
   Percipiat vero fonte lavacra Dei.
Insuper ablutus, dapibusque juvatus, et armis,
   Mox sua regna petens vivat amore Dei.
Haec nos vera fides divini jussa Tonantis
   Dicere quippe monent, quae volo perficere.
Mox jubet Ebonem donari munere magno.
   [Col. 0622B] Vade, Deus tecum, induperator ait.
Nuntius interea Brittonum [d 1Kb] a parte rebellum
   Ecce venit solito, nuntia saeva refert.
Scilicet infectum quod nuper Caesar ad illos
   Firmarat pignus, insuper atque fidem.
Accitis populis, armis quoque rite paratis
   Illuc Caesar ovans concitus ire parat.
Francia cuncta ruit, veniunt gentesque subactae,
   Et, Pippine [e 1Kb] , tua parte venire paras.
Divisit populum ternis sub partibus omnem
   Ductoresque dedit, ordinat et proceres.
Partem unam aequivoco [f 1Kb] belli committit, et una
   Matfridum [g 1Kb] sociat, millia multa simul.
Pippino regi huc Helisacharque, potentes
   Junguntur: numero caetera turba caret.
[Col. 0622C] Agmen ovans Caesar medium sibi vindicat ipse
   Belliger, et sapiens ordine bella movet.
Hos Lantpertus [h 1Kb] agit, hos ducit in agmina Matfrid,
   Et, Ludovice [i 1Kb] puer bella paterna geris.
Pippin, sive sui, et Francorum mixta caterva
   Arma ferunt, vastant undique gentis honos.
Caesar agens Francos, per calles dirigit amplos;
   Regmina Brittonum sic peragrata patent.
Huc egomet [j 1Kb] scutum humeris ensemque revinctum
   Gessi, sed nemo me feriente dolet.
Pippin hoc aspiciens risit, miratur, et infit:
   Cede armis, frater: litteram amato magis.
Tunc peragrant agros, silvas, tremulasque paludes,
   Vastatur populus, et pecus omne perit.
[Col. 0622D] Ducuntur capti miseri, moriuntur et armis;
   [Col. 0623A] Tandem relliquiae Caesaris arma petunt [a 1Kb] .
Caesar namque duces custodes ponit opimos,
   Si cupiant, nequeunt bella movere magis.
Victor at inde pius Caesar remeavit, et omnes
   Victores Franci mox sua tecta petunt.
Ebo sacer dudum Nortmannica regna peragrans,
   Munia clara dabat nominis apta Dei.
Jam Herorde [b 1Kb] tuas praesul pervenerat arces,
   Et tua de Christi dogmate corda replet.
Ille Dei monitis, regis quoque credere verbis
   Coeperat, et populum praedicat ipse suum.
Credo, Sacer, dictis tantum si gesta sequantur:
   Perge, ait, ad regem: haec sibi dicta refer
Cernere namque placet Francorum regna, fidemque
   Caesaris, arma, dapes, Christicolumque decus,
[Col. 0623B] Culturamque Dei, cui servit cuncta potestas,
   Ut canis, atque fides firmiter alma tenet.
Tum mihi si vester, recinis quem dogmate, Christus
   Cedat opem voti, protinus acta dabo.
Di quoque serventur, quorum sacravimus aras,
   Usque Dei possim visere templa tui.
Si Deus ille tuus nostris praefertur honore,
   Et valet oranti munera plura dare,
Linquere causa monet, Christo parere juvabit,
   Sculptaque flammivomis ferre metalla focis.
Munera ferre jubet, donat quoque munere Sacrum,
   Qualia Denorum rus quoque habere valet.
Ebo redit gaudens, lucrisque propheta futuris
   Aestuat, et regi vota placenda refert,
Qualiter Heroldus Denorum rector opimus
   [Col. 0623C] Sacra lavacra Dei suscipienda petat.
Caesar at deinde pius grates persolvit opimas
   Cunctipatri Domino, qui dedit omne bonum.
Et jubet extemplo imperii per jura subacti
   Omnibus obnixo solvere vota Deo.
Scilicet ut Christus, qui mundum sanguine totum
   Salvavit, redimat hos quoque ab hoste malo.
Engilin ipse pius placido tunc tramite heim [c 1Kb]
   Advolat induperans conjuge cum sobole.
Est locus ille situs rapidi prope flumina Rheni,
   Ornatus variis cultibus et dapibus.
Quo domus alma patet centum perfixa columnis,
   Quo reditus varii, tectaque multimoda.
Mille aditus, reditus, millenaque claustra domorum,
   Acta magistrorum artificumque manu.
[Col. 0623D] Templa Dei summo [d 1Kb] constant operata metallo,
   Aerati postes, aurea ostiola.
Inclyta gesta Dei, series memoranda virorum,
   Pictura insigni quo relegenda patent.
Ut primo, ponente Deo, pars laeva recenset,
   Incolitant homines te paradise novi.
Inscia corda mali serpens ut perfidus Evae
   [Col. 0624A] Tentat, ut illa virum tangit, ut ipse cibum.
Ut Domino veniente tegunt se tegmine ficus,
   Ut pro peccatis jam coluere solum.
Frater ob invidiam fratrem pro munere primo
   Perculit, haud gladio, sed manibus miseris.
Inde per innumeros pergit pictura sequaces,
   Ordine, sive modo dogmata prisca refert.
Utque latex totum merito diffusus in orbem
   Crevit, et ad finem traxit ut omne genus.
Ut miserante Deo paucos subvexerat arca,
   Et corvi meritum, sive columba tuum.
Inde Abrahae, sobolique [e 1Kb] suae pinguntur et acta,
   Joseph, seu fratrum, et Pharaonis opus.
Liberat ut populum Aegypto jam munere Moses,
   Ut perit Aegyptus, Israel utque meat.
[Col. 0624B] Et lex dante Deo geminis descripta tabellis,
   Flumina de rupe, deque volucre cibus.
Et promissa diu quo redditur hospita tellus,
   Ut Jesus populo dux bonus exstiterat.
Jamque prophetarum; regum praemagna caterva
   Pingitur, acta simul et celebrata nitent.
Et Davidis opus, Salomonis et acta potentis,
   Templaque divino aedificata opere.
Inde duces populi quales quantique fuere,
   Atque sacerdotum culmina seu procerum.
Altera pars retinet Christi vitalia gesta,
   Quae terris missus a Genitore dedit.
Angelus ut primo Mariae delapsus ad aures,
   Utque Maria sonat: Ecce puella Dei.
Nascitur ut Christus, sacris longe ante prophetis
   [Col. 0624C] Notus, et e pannis volvitur utque Deus.
Ut pia pastores capiunt mox jussa Tonantis,
   Cernere moxque Deum quo meruere Magi.
Ut furit Herodes, Christum succedere credens,
   Perculit ut pueros qui meruere mori.
Ut fugit Aegypto Joseph, puerumque reportat,
   Crevit ut ipse puer, subditus utque fuit.
Ut baptizari voluit, qui venerat omnes
   Sanguine salvare, qui periere diu.
More hominis ut tanta tulit jejunia Christus,
   Ut tentatorem perculit arte suum.
Ut pia per mundum docuit mox munia Patris,
   Reddidit infirmis munia prisca pius.
Mortua quin etiam ut reparavit corpora vitae,
   Daemonis arma tulit, expulit utque procul.
[Col. 0624D] Discipulo ut tradente fero, saevoque popello
   More hominis voluit ut Deus ipse mori.
Ut surgens propriis apparuit ipse ministris,
   Utque polos palam scandit, et arva regit.
His est aula Dei picturis arte referta,
   Pleniter artifici rite polita manu.
Regia namque domus late persculpta nitescit,
   [Col. 0625A] Et canit ingenio maxima gesta virum.
Cyri gesta canit, necnon et tempore Nini
   Praelia multimoda, duraque facta nimis.
Hic videas fluvio regis saevire furorem,
   Vindicat ut chari denique funus equi.
Dehinc mulieris ovans infelix prenderat arva,
   Sanguinis utre caput ponitur inde suum.
Impia nec Phalaris reticentur gesta nefandi,
   Utque truces populos hic necat arte fera.
Ut Pyrirlus [a 1Kb] ei quidam faber aeris et auri
   Jungitur, et Falari cum impietate miser
Aere celer taurum nimio fabrivit honore,
   Truderet ut hominis quo pia membra ferus.
Moxque tyrannus eum tauri conclusit in alvo,
   Arsque dedit mortem ut artificique suo.
[Col. 0625B] Romulus et Remus Romae ut fundamina ponunt,
   Perculit ut fratrem impius ille suum.
Annibal ut bellis semper persuetus iniquis,
   Lumine privatus ut fuit ipse suo.
Ut quoque Alexander bello sibi vindicat orbem,
   Ut Romana manus crevit et usque polum.
Parte alia tecti mirantur gesta paterna,
   Atque piae fidei proximiora magis.
Caesareis actis Romanae sedis opimae
   Junguntur Franci, gestaque mira simul.
Constantinus uti Romam dimittit amore,
   Constantinopolim construit ipse sibi.
Theodosius felix illuc depictus habetur,
   Actis praeclaris addita gesta suis
Hinc Carolus [b 1Kb] primus Frisonum Marte magister
   [Col. 0625C] Pingitur, et secum grandia gesta manus.
Hinc, Pippine, micas, Aquitanis [c 1Kb] jura remittens,
   Et regno socias, Marte favente, tuo.
Et Carolus [d 1Kb] sapiens vultus praetendit apertos,
   Fertque coronatum stemmate rite caput.
Hinc Saxona cohors contra stat, praelia tentat,
   Ille ferit, domitat, ad sua jura trahit.
His aliisque actis clare locus ille nitescit,
   Pascitur et visu, cernere quosque juvat.
Illic ergo pius Caesar dat jura subactis,
   More suo regni rite revolvit opus.
Ecce volant centum per Rheni flumina puppes,
   Velaque candidolis consociata modis,
Denorum populis oneratae munere, necnon
   Heroldum regem [e 1Kb] prima carina vehit,
[Col. 0625D] Te, Ludovice, petens. Debetur hoc tibi munus,
   Qui facis Ecclesiae crescere rite decus.
Jamque propinquabant ripae, portumque tenebant:
   Caesar ab excelsa haec prospicit arce pius,
[Col. 0626A] Matfridumque jubet juvenum comitante caterva,
   Ocius occurrat pro pietate viris.
Mittit equos phaleris multos ostroque paratos,
   Qui revehant homines ad sua tecta novos.
Francisco subvectus equo Heroldus adibat,
   Conjux, atque domus cuncta venire parat.
Caesar eum gaudens celsa suscepit ab aula,
   Ordinat expensas, distribuitque dapes.
Heroldus regem acclinis affatur opimum,
   Incipit ore sua vota referre prior:
Caesar opime, tuas quae res me vexit ad arces,
   Meque, domumque meam, et genus omne simul.
Incipiam narrare, jubet si vestra potestas,
   Caesareis promptus auribus, atque canam.
Namque diu patrum sectatus jura priorum,
   [Col. 0626B] More mei generis hactenus usque tuli,
Et mea sacra meis semper dis atque deabus
   Persolvi supplex, et pia vota dedi.
Scilicet ut horum suffragia regna paterna
   Servarent, populum, praedia, sive lares,
Auferrentque famem, seu noxia cuncta potenter
   Abstraherentque, darent prospera cuncta suis.
Ebo sacer vester dudum Nortmannica rura
   Ingrediens, aliter praedicat, atque probat.
Namque canit coeli terraeque marisque creantem
   Esse Deum verum, quem decet omne decus.
Qui geminos homines luti de fomite primo
   Fecerat, unde genus crevit in orbe virum.
Ille Deus summus Natum transmisit in arva,
   De cujus latere sanguis et unda fluit.
[Col. 0626C] Haec lavit [f 1Kb] mundum miserans mox crimine ab omni,
   Atque renascenti coelica regna dedit.
Filius ille Dei Christus vocitatur Iesus,
   Cujus chrisma beat nunc genus omne pium.
Hunc nisi confessus fuerit quisque esse Tonantem,
   Et pia baptismi munera suscipiat,
Tartarei invitus properabit ad ima profundi,
   Quo male daemonibus, consociandus erit.
Ast quicunque cupit coeli conscendere sedem,
   Quo manet omne bonum, et procul omne malum,
Jam fateatur, eum verum esse Deumque hominemque,
   Expurget nec non corpora fonte sacro.
In Patris, et Nati, seu nomine Flaminis almi
   Membra salutiferis ter quoque mundet aquis.
[Col. 0626D] Hic Deus est unus, quamvis sint nomina trina,
   Par honor atque decus est, fuit, est, quoque erit.
Caetera, quae manibus constant praeficta, metalla
   Idola vana vocat praesul, et esse nihil.
[Col. 0627A] Hanc mihi Caesar amans praesul sanctissimus Ebo
   Esse fidem vestram censuit ore suo.
Cujus ego exemplo verbis recreatus honestis
   Credo Deum verum, respuo sculpta manus.
Idcirco ad vestrum properavi remige regnum,
   Ut mihi vestra fides consociata foret.
Caesar ad haec: Herolde, tibi quae poscis amico
   Rite dabo, et grates inde rependo Deo.
Quo miserante diu sectatus jussa celidri,
   Christicolam tandem poscis adire fidem.
Ecce parate, jubet, cuncti concurrite, Caesar,
   Munera baptismi rite parate decet [a 1Kb] .
Candidolas vestes quales gestare decebit
   Christicolis, fontes, chrismata, seu latices.
Ordine his gestis, sacris quoque rite paratis,
[Col. 0627B] Caesar et Heroldus tecta sacrata petunt.
Caesar honore Dei Heroldum suscepit ab undis [b 1Kb] ,
   Vestibus albidulis ornat et ipse manu.
Judith [c 1Kb] reginam Heroldi pulchra induperatrix
   Fonte levat sacro, vestibus atque tegit.
Hlutharius Caesar Ludovici filius almi,
   Heroldi natum sustulit a latice.
Regis honoratos proceres relevantque decorant,
   Ast alios plures turba levavit aquis.
O Ludovice, Deo quantas das magne catervas!
   Quantus odor Christo te faciente meat!
Haec tibi lucra diu, princeps, servata manebunt;
   Abstrahis ore lupi, quae facis esse Dei.
Vestibus albatus Herold, seu corde renatus,
   Jam patris eximii candida tecta subit.
[Col. 0627C] Caesar ei celsus praegrandia munera donat,
   Qualia Francorum gignere rura valent.
Consertam chlamydem [d 1Kb] gemmis seu murice rubro,
   Aureus in gyro quam quoque limbus arat.
Dat lateri insignem Caesar, quem gesserat, ensem,
   [Col. 0628A] Aurea quem comunt cingula rite data.
Aurea mox geminos constringunt vincla lacertos.
   Femora gemmatus balteus ejus obit.
Et caput insigni donatur rite corona,
   Perstringuntque pedes aurea plectra [e 1Kb] suos.
Aurea per dorsum resplendent tegmina latum,
   Ornanturque manus tegmine candidulo.
Munera praeterea matronae regia Judith
   Congrua namque dedit, gratificumque decus.
Scilicet ex auro tunicam gemmisque rigentem,
   Conficit ast qualem arte Minerva sua.
Aurea vitta caput gemmis redimita coronat,
   Atque munile tegit pectora grande nova.
Flexilis obtorti per collum it circulus auri,
   Armillaeque tenent brachia femineae.
[Col. 0628B] Femora lenta tegunt auro gemmisque peracta
   Cingula, dorsa tegit aurea cappa suum.
Nec minus interea Hlutharius ornat amore
   Heroldi natum vestibus aurigeris
Caetera namque cohors Francisco more paratur,
   Vestimenta sibi Caesar amore dedit.
Interea missarum aderant jam sacra parata,
   More vocat signum [f 1Kb] ad culmina [g 2Kb] sacra homines.
Tecta nitent vario clero repleta corusco,
   Ordine mirifico vernat amoena domus.
Turba sacerdotum Clementis [h 1Kb] dogmate constat,
   Levitaeque micant ordine namque pii.
Theuto [i 1Kb] chorum cleri disponit rite canentum,
   Adhallvitus adest, fertque manu ferulam,
Percutit instantesque, viam componit honore
   [Col. 0628C] Caesaris, et procerum, conjugis, et sobolis.
Atria Caesar ovans per lata petebat in aulam,
   Sedulus officiis adfore saepe sacris.
Resplendens auro nimium gemmisque refulgens,
   Innixus famulis laetus abibat iter.
[Col. 0629A] Hilduinus [a 1Kb] habet dextram, Helisacharque sinistram
   Sustentat; Gerung [b 1Kb] pergit at ipse prior,
Virgam more gerit, servans vestigia regis,
   Aurea cujus habet quippe corona caput.
Hluthariusque pius, Heroldus et ipse togatus
   Pone sequuntur eos, muneribusque micant.
Ante patrem pulcher Carolus [c 1Kb] puer inclytus auro
   Laetus abit, plantis marmora pulsat ovans.
Judith interea regali munere fulta
   Procedit, renitens munere mirifico,
Quam proceres gemini summo comitantur honore,
   Matfridus sive huc [d 2Kb] consociando gradum.
Atque coronati [e 1Kb] dominam venerantur honestam;
   Vestibus auratis celsus uterque micat.
Heroldi sequitur propius quam denique conjux,
   [Col. 0629B] Induperatricis munera [f 1Kb] laeta piae.
Et Fridugisus [g 1Kb] abit, sequitur quem discipulorum
   Turba sagax, candens vestibus, atque fide.
Ordine composito sequitur dehinc caetera pubes,
   Vestibus ornata munere Caesareo.
Caesar ut ecclesiam gressu pervenit honesto,
   Exposcit votis more suo Dominum.
Mox tuba Theutonis clare dat rite boatum,
   Quam sequitur clerus protinus atque chori.
Miratur Herold, conjux mirantur et omnes
   Proles, et socii culmina tanta Dei,
[Col. 0630A] Mirantur clerum, mirantur denique templum,
   Atque sacerdotes, officiumque pium.
Regis praecipue mirantur praemia magni,
   Imperiis cujus currere tanta vident.
Dic, Herolde, precor jam nunc, quam pluris amabis
   Celse fidem regis, an tua sculpta nequam?
Ferque fabrita focis auri argentique metalla,
   Et tibi sive tuis inde paretur honos.
Si ferrum fuerit, fortassis ad arva colenda
   Sufficit et cultros inde fabrire jube.
Plus tibi vomer opes telluri infixus habebit,
   Quam Deus ille tibi conferat arte sua.
Hic Deus est verus, Franci quem, Caesar et ipse
   Rite colunt votis: hunc cole, linque Jovem.
[Col. 0630B] De Jove fac ollas nigras, furvosque lebetes,
   Ignem semper ament, auctor ut ipse suus.
Neptuno fabricetur aquae gerulus tibi jure
   Urceus, et laticum semper habebit honos.
Interea reverenter opes parabantur heriles,
   Atque cibi varii, multimodumque merum.
Pistorum Petrus [h 1Kb] hinc princeps, hinc Gunto [i 1Kb] coquorum
   Accelerant, mensas ordine more parant.
Candida praeponunt niveis mantelia [j 1Kb] villis,
   [Col. 0631A] Marmoreo [a 1Kb] disco disposuere dapes.
Hic Cererem solitus, hic carnea dona ministrat.
   Aurea per discum vasa sedere vides.
Nec minus Otho [b 1Kb] puer pincernis imperat ardens,
   Praeparat et Bacchi munera lenta meri.
Cultibus almificis transactis rite verenter,
   Venerat unde prius, Caesar abire parat
Aureus; et conjux, proles, auratus et omnis
   Coetus abit, clerus denique candidolus.
Inde pius moderando gradum pervenit in aedes,
   Quo sibi Caesareo more parantur opes.
Discubuit laetus lateri Judith quoque pulchra,
   Jussa, sed et regis basiat [c 1Kb] ore genu.
Hlutarius Caesar, nec non Heroldus et hospes
   Parte sua resident, rege jubente, thoro.
[Col. 0631B] Miranturque dapes Deni, mirantur et arma
   Caesaris, et famulos, et puerile [d 1Kb] decus.
Ille dies laetus Francis Denisque renatis
   Namque fuit merito, post recolendus erit.
Alter namque dies primo veniebat Eoo,
   Cedunt astra polo, sole calescit humus.
Venatum ire parat Caesar, Francique solentes,
   Et secum Heroldum Caesar abire jubet.
Insula propter adest Rheni quoque gurgite cincta,
   Quo viret herba recens, est nemus umbriferum.
Illuc quippe ferae multae variaeque fuerunt,
   Et late silvis turba jacebat iners.
Hanc quoque complerunt venantum hinc inde manipli,
   Atque molossorum magna caterva simul.
[Col. 0631C] Caesar veloci residens terit arva caballo,
   Wito [e 1Kb] pharetratus cui comes ibat equo.
Plurima turba fluit juvenum, nec non puerorum,
   Inter Hlutarius quos celer ibat equo.
Atque simul Deni, nec non Heroldus et hospes,
   Spectandi studio huc quoque laetus adest.
Jam pia scandit equum Judith pulcherrima conjux
   Caesaris, ornata, comptaque mirifice.
Quam proceres summi dominam, seu turba potentum
   [Col. 0632A] Praeterit [f 1Kb] et sequitur regis honore pii.
Jam nemus omne sonat crebris latratibus ictus,
   Hinc hominum voces, hinc tuba crebra furit;
Dissiliuntque ferae, fugiuntque per aspera dumi.
   Nec fuga subsidio, nec nemus estque latex,
Inter corrigeros cecidit quoque damula cervos.
   Dentifer ipse cadit cuspide fixus aper.
Caesar laetus enim dat corpora multa ferarum
   Ipse neci, propria perculit atque manu.
Hlutariusque celer florens, fretusque juventa
   Percutit ursorum corpora multa manu.
Caetera turba virum passim per prata trucidat
   Diversi generis multimodasque feras.
Forte canum infestante fugit damella caterva
   Per nemus umbriferum, perque salicta salit.
[Col. 0632B] Ecce locum, quo turba potens, et Caesara [g 1Kb] Judith,
   Constiterant, Carolus [h 1Kb] cum quibus ipse puer.
Praeterit instanter; pedibus spes constat in ipsis;
   Ni fuga subsidium conferat, ecce perit.
Quam puer aspiciens Carolus cupit ecce parentis
   More sequi, precibus postulat acer equum.
[i 1Kb] Arma rogat cupidus, pharetram, celeresque sagittas,
   Et cupit ire sequax, ut pater ipse solet
Ingeminatque preces precibus; sed pulchra creatrix
   Ire vetat, voto nec dat habere viam.
Ni paedagogus eum teneat, materque volentem,
   More puer pueri jam volet ire pedes.
Pergunt ast alii juvenes, capiuntque fugacem
   [Col. 0632C] Bestiolam, illaesam mox puero revehunt.
Arma aevo tenero tunc convenientia sumit,
   Perculit atque ferae terga tremenda puer.
Hunc puerile decus hinc inde frequentat et ambit,
   Hunc patris virtus, nomen et ornat avi.
Qualis Apollo micat gradiens per culmina Deli,
   Latonae matri gaudia magna ferens.
Jam pater eximius Caesar, seu caetera pubes
   Venatu gravidi tecta subire parant.
Sed tamen in medio nemoris viridantia claustra
   [Col. 0633A] Judith prudenter construit, atque tegit
Vimine praeraso, nec non et tonsile buxo,
   Palleolis cingit, linteolisque tegit,
Atque pio regi viridanti ruris in herba
   Ipsa sedile parat, ordinat atque dapes.
Mox manibus lotis Caesar, seu pulchra jugalis
   Aurato ecce thoro discubuere simul.
Hlutharius pulcher, Heroldus et hospes amatus
   Accumbunt mensae, rege jubente pio.
Caetera gramineo residet nam rure juventus,
   Per nemus umbriferum corpora lassa fovet.
Pinguia tosta ferunt juvenes mox exta ferarum;
   Caesareis dapibus mixta ferina coit.
Aufugit acta fames dapibus; dant pocula buccis,
   Pellitur atque sitis ipsa liquore pio.
[Col. 0633B] Laetificatque bonus mox pectora fortia Bacchus.
   Laetanter repetunt aulica tecta viri.
Aulai ut venere, fovent mox corda [a 1Kb] Lyaeo,
   Et vespertinis pergitur officiis [b 1Kb] .
His quoque transactis solite digneque verenter,
   Inde palatinas jam subiere domus.
Ecce manus juvenum, venatus munera tollens,
   Multa fluit, cupiens regis adesse oculis.
Millia cervorum praegrandia cornua necnon
   Ursorum referunt tergora, seu capita.
Plurima setigerum revehunt et corpora aprorum,
   Capreolos, damas fert puerile decus.
Ille pius praedam famulos partitus in omnes
   More suo, clero pars quoque magna cadit.
Interea Heroldus cum talia cerneret hospes,
   [Col. 0633C] Multimoda versat pectore consilia.
Regia jura videns, stupet imperiumque fidemque,
   Officiumque Dei currere jure suo.
Sed tandem incertos tergit de pectore motus,
   Consiliumque capit, quod Deus ipse dedit.
Ecce fide plenus, regi haec quoque verba profatur,
   Sponte sua veniens procidit ante pedes.
Caesar opime, Dei cultor, rectorque tuorum,
   Quos tibi cunctipotens contulit alme Deus.
[Col. 0634A] Cerno quod insignis, patiens, fortisque, piusque,
   Armiger, et clemens sis, tribuente Deo.
Dives opum nimium, nec non largitor egentum,
   Blandus subjectis, atque quietus ades.
Omnia virtutum video tibi credita, Caesar
   Flumina, sidereo pectora rore madent,
Colla jugo Christi en monitans mea vestra subegit
   Suasio, et aeternis traxit ab usque focis.
Deque errore malo memetque domumque subactam
   Abstulit, et vero pectora fonte replet.
Insuper en donis variisque juvatus, et armis,
   Corde Deo plenus, corpus abundat ope.
Talia quis faceret, ni Christi ignitus amore
   Ingratae plebi munia tanta ferens?
Credo quidem, in terris vos nunc caput esse bonorum,
   [Col. 0634B] Christicolum imperii rite tenere decus.
Idola cuncta mihi ut cedunt pro nomine Christi,
   Sicque potestates nomine quippe tuo.
Cedat jamque potens antiqui gloria saecli,
   Dum viget imperium, dante Tonante, tuum.
Forte aliquis aequandus erat tibi munere et armis:
   Praecellis cunctos sed quoque amore Dei.
Sed quid agam jam jam? cur me mea verba retardant?
   Et sermone brevi prodere tanta volo.
Mox manibus junctis regi se tradidit ultro [c 2Kb] ,
   Et secum regnum, quod sibi jure fuit.
Suscipe, Caesar, ait, me, nec non regna subacta:
   Sponte tuis memet confero servitiis.
[Col. 0634C] Caesar at ipse manus manibus [d 1Kb] suscepit honestis:
   Junguntur Francis Denica regna piis.
Mox quoque Caesar ovans Francisco more veterno [e 1Kb]
   Dat sibi equum, nec non, ut solet, arma [f 1Kb] simul
Festa dies iterum surgit renovata nitescens,
   Francis et Denis concelebrata micat.
Interea Caesar Heroldum jamque fidelem
   Munere donat opum pro pietate sua.
Illius ast propter tribuit sibi [g 1Kb] praelia fines,
   [Col. 0635A] Et loca vinifera, multimodasque dapes.
Officiique Dei cultum quo rite perornet,
   Dat sibi Caesar adhuc omnia vasa potens.
Ordinibus vero dat vestimenta sacratis,
   Datque sacerdotes, catholicosque libros.
Illuc et monachos [a 1Kb] mittit miserando volentes,
   Qui revehant populos ad pia regna poli.
Munera quanta quidem, seu qualia donat habenda,
   Ingenium vincunt exsuperantque melos.
Interea nautae, pelagi qui pignora norant,
   Stipe rates onerant, regificisque cibis.
Et jam vela vocant aurae, ventusque morantes
   Arguit, atque hyemis signa tremenda monet.
Navibus aequatis tandem, velisque novatis
   Cum licitu [b 1Kb] Heroldus intrat honore ratem
[Col. 0635B] Filius, atque nepos ipsius regis in aula
   Excubiis [c 1Kb] vigilant, Francica jura colunt.
Heroldus dapibus variisque refertus et armis
   Per mare fluctivagum propria regna [d 1Kb] petit.
Haec Hludowice Deo das te quoque lucra potenti,
   Et socias regnis inclyta regna tuis.
Arma patrum, nullo quae non valuere duello,
   Sponte sua, capere, te modo regna petunt.
[Col. 0636A] Quod nec Roma potens tenuit, nec Francica jura,
   Tu retines Christi nomine cuncta pater.
Organa [e 2Kb] quin etiam, quae nunquam Francia crevit,
   Unde Pelasga [f 1Kb] tument regna superba nimis,
Et quis te solis, Caesar, superasse putabat
   Constantinobilis [g 1Kb] , nunc Aquis aula tenet.
Fors erit indicium, quod Francis colla remittant,
   Cum sibi praecipuum tollitur inde decus.
Francia plaude, decet: Hludowico fer pia grates,
   Cujus virtute munera tanta capis.
Det Deus omnipotens coeli terraeque repertor,
   Saecla perampla suum nomen in orbe sonet.
Haec quoque dum canerem, Strazburc [h 1Kb] custode tuebar,
   Delicti proprii conscius, atque reus,
[Col. 0636B] Virgo Maria tibi quo templa dicata nitescunt,
   Quo tuus in terris rite veretur honos.
Saepius has equidem dicuntur visere sedes
   Coelicolae, et coetus has colere angelicus.
Plurima mira quidem referunt, sed pauca renarrans
   Sume Thalia, favet si tibi virgo pia.
Ecclesiae custos Theutramus [i 1Kb] nomine quondam
   [Col. 0637A] Praefatae fuerat, nomine dignus eo.
Pervigil hic solitus noctuque dieque sacratam
   Virginis ante aram saepe regare Deum,
Idcirco meruit coelesti munere fretus
   Angelicos cives cernere saepe Sacer.
Nocte quidem quadam, psalmis hymnisque peractis,
   Cum cuperet membra fessa locare thoro,
Templum namque videt subita clarescere luce
   Ut sol, et accendi sole serena dies.
Surgit ab usque thoro, causam cognoscere mavult,
   Lumine quo tanto fulgeat alma domus.
Forte aquilae similis pennis praetexerat aram;
   Non tamen in terris gignitur haec volucris.
Rostrum erat ex auro, gemma pretiosior unguis,
   Et color in pennis aethere fusus adest.
[Col. 0637B] Ast oculis lux ipsa micat. Stupet ipse sacerdos,
   Nec valet obtutus tendere contra suos.
Miratur volucrem, pariter miratur et alas,
   Lumina praecipue, corpus et omne simul.
Tamque diu residet, cum galli garrula terna
   Vox resonat, fratres excitat officio.
Inde levans miranda fides se sponte fenestra
   Obvia recludit, laxat [a 1Kb] et ire foras.
Ipsa abeunte polos, pariter lux ipsa recessit:
   Apparet civem inde fuisse Dei.
Tempore nempe alio crevit [b 1Kb] didasculus idem,
   Mira satis cecinit quae mihi turba fratrum.
Psalleret ut solito praefatae sedis ad aram,
   Expendens tenebras, corde petendo Deum.
Discipuli secum, quorum custodia noctis
   [Col. 0637C] [c 1Kb] Servabant signi tempora pervigiles.
Ecce repente sonus, tonitrus, ventusque perurgens
   Concutit instanter ardua tecta domus.
Discipuli cecidere solo, trepidique per aulam
   Corpora prosternunt, mensque timore fugit.
Intrepidusque Sacer palmis ad sidera pansis
   Scire cupit, causae quid sonus ille ferat.
Aspicit alma aperire domus mox tecta sacratae,
   Intrantesque videt tres quoque honore viros.
Lumine perfusos, vestitos vestibus albis,
   Candidiora nive corpora, lacte caput.
Tertius in medio senior namque ipse duobus
   [Col. 0638A] Fultus abit famulis, ingrediturque pie.
Ut pedibus tenuere solum, mox Virginis aram
   Relligione petunt, et prece vota canunt.
Tramite more hominis nam culmina [d 1Kb] caetera poscunt,
   Ore sonant verba, ordine dantque preces.
Dextera pars aedis Pauli nam munere gaudet,
   Fulcitur laeva nomine quippe Petri.
Egregius doctor hinc, claviger inde polorum;
   Inter utrosque micat Mater opima Dei.
Michael mediam sibi, seu crux vindicat aulam,
   Ultima Joannis unguie [e 1Kb] laeta nitet.
Hos quoque coelicolae terris petiere precatu,
   Quorum animas cernunt saepius ante Deum.
Quis nam idiota [f 1Kb] ferat demens, non corpora Patrum
   [Col. 0638B] Sanctorum merito rure colenda fore,
Cum Deus in famulis merito veneretur amatis,
   Quorum nos precibus scandimus alta poli?
Non Deus est Petrus, sed Petri credo precatu
   Noxa delicti posse carere mei.
Nam tenus usque viri properant per templa Mariae,
   Semper tecta super discooperta patent.
Expletis votis remeant ad sidera sursum:
   Suscepere suum tecta reclusa locum.
Hoc Sacer aspiciens pergit, sociosque revisit,
   Qui stupefacta diu pectora rure [g 1Kb] tenent.
Surgite, ait socii, nam quae fortuna coegit
   Vos dormire modo, dum vigilare decet?
Singultu quatiente valent vix promere verba,
   [Col. 0638C] Ignotosque rei se fore nempe ferunt.
Eia, ait, instanter horam tempusque notate:
   Forte feret nobis haec quoque res aliud.
Credo [h 1Kb] , fuit vates, praesulque dicatus honore,
   Angelicus revehit quem quoque in aethra chorus.
Mira fides rerum! Bonefacius [i 1Kb] almus in illo
   Tempore decessit, quem Sacer ille videt,
Ferrea Frisonum Christi dum dogmate vellet
   Frangere corda, viam ad coelica regna dare.
Morbida heu! medicum mox gens exstinxit opimum
   Vulnere quippe suo regna paravit ei.
Hic properans coelos, socio comitante gemello [j 1Kb] ,
   [Col. 0639A] Virgo Maria tua visere templa volet [a 1Kb] .
Magna tibi virtus coelo, terraque potestas,
   Quae Patrem mundi progenerasse vales.
Tu mihi confer opem immerito, conferque medelam
   Exsilio, cujus limina saepe colo.
Et si praesentis fugit effera gloria saecli,
   Te duce, Virgo pia, coelica regna petam.
Hoc tibi, Caesar, opus stolida crocitante cicuta
   Porrigit Ermoldus exsul, egenus, inops.
Munere quippe carens, fero carmina pauca potenti,
   Divitiis liber offerro namque melos.
Regia corda manu Christus qui stringit et ornat,
   Vertit et in partes quas sibi cunque placet.
[Col. 0639B] Qui tua praecipue virtutum flore replevit,
   [Col. 0640A] Atque redundare de pietate dedit,
Conferat, ut nostram propius, rex inclyte, causam
   Respicias, aurem accomodando pie.
Veridicis poteris forsan cognoscere verbis
   Criminis objecti me minus esse reum.
Non tamen excuso me illius, crede reatus,
   Infelix [b 1Kb] quo sum trusus in exsilium.
Sed pietas immensa, reis quae debita laxat,
   Deprecor ut nostri sit memor exsilii.
Tu quoque digna sibi conjux, pulcherrima Judith,
   Quae secum imperii culmina jure tenes,
Confer opem lapso, allisum solare misellum,
   Erige labentem, carcere solve reum.
Ut vos Altitonans per plurima tempora saecli
   [Col. 0640B] Sublimet, salvet, ditet, honoret, amet. [c 2Kb]


[Col. 0639]

ANNO DOMINI DCCCXXIV-XXVII.
EUGENIUS II PONTIFEX ROMANUS.




[Col. 0639]
NOTITIA HISTORICA IN EUGENIUM II.
(Apud Mansi, concil. Ampl. Coll., p. 411.)

[Col. 0639C] [(a) 5Kb] Eugenius natione Romanus, ex patre Boemundo, [Col. 0640C] [(b) 1Kb] sedit annos quatuor [tres], menses duos, [Col. 0641A] dies viginti et tres. Hic etenim venerabilis et praeclarus vir magnae simplicitatis atque humilitatis fuit. Doctus scientia, sermone praecipuus, forma pulchrior, largus petentibus, mundum respuens. Sola quae Christo erant placita, omnibus diebus ac noctibus cogitabat. Hujus praefati pontificis tempore ubertas non modica totam non solum Romam, sed etiam pene totum invaserat orbem. Quia quidquid justo percipiebat a subditis pondere, non solum pusillis ac viduis, sed etiam divitibus incessanter omnibus distribuebat. Maxima autem pax et requies ejus diebus universo fuit in orbe Romano. Quippe nam ipse cum totius esset pacis amicus, quid aliud pertinentes, nisi quod ipse suis honestis gerebat moribus, et ipsi pariter gerebant? Archipresbyter enim hujus sacratissimae atque universalis Ecclesiae fuit. In qua [Col. 0642A] non per modica tempora suum mirifice propositum rexit. Postea a Romanis cunctis pro meritorum pia relatione electus post transitum sanctissimi domini Paschalis papae pontifex factus est. Tenuit autem presbyteratus sui tempore ecclesiam beatae Sabinae martyris, positam in Aventino monte, quam Deo dispensante, post pontificalem sibi attributam gratiam, ad meliorem cultum perduxit, et picturis undique decoravit. Hujus diebus Romani judices, qui in Francia tenebantur captivi, reversi sunt, quos in parentum propria ingredi permisit, et eis non modicas res de patriarchio Lateranensi praebuit, quia erant pene omnibus facultatibus destituti. Fecit autem in ecclesia beatae Sabinae martyris supradictae ciborium ex argento purissimo pensans libras. . . . Idem venerabilis praesul, ubi supra obtulit.




[Col. 0641]
DIPLOMA EUGENII PAPAE II. Ex Appendice variorum diplomatum S. R. E. pontificum post chronicon Reicherspergense anno 1611 Monachii in Bavaria a Gewoldo edita.

[Col. 0641C] Eugenius episcopus servus servorum servorum Dei Rathfredo sanctae Favianensis Ecclesiae, et Methodio ecclesiae Speculi Juliens. quae et Soriguturensis nuncupatur, atque Alewino sanctae Nitraviensis ecclesiae, parique modo Annoni S. Vetuarensis ecclesiae episcopis, simul etiam Tuttundo, nec non Moymaro ducibus et optimatibus, exercitibusque plebis Huniae, quae et Avaria dicitur, et Maraviae.

Desiderio salutis animarum vestrarum, filii in Christo charissimi, cum audivimus Christianissimam conversationem vestram, et sanctae fidei bonorumque operum vestrorum processum, summo gaudio atque laetitia fuimus exhilarati, quia divina in vobis operante clementia, ut Apostolus ait, ubi abundavit delictum, ibi superabundat gratia, atque [Col. 0641D] quomodo sancta Dei Ecclesia nostris temporibus quotidianum in electione vestra suscipit incrementum. Cujus optabilis rumoris index fuit reverendissimus Yrolfus sanctae Lauriacensis ecclesiae archiepiscopus, et sanctissimus frater noster, vester autem spiritualis Pater, qui per suam sanctam praedicationem adoptivos Deo vos genuit filios. Is itaque ad apostolorum limina orationis causa veniens, novam ecclesiam nostris apostolicis benedictionibus informandam subnixe commendavit, quia Domino auxiliante, [Col. 0642C] catholice gubernandam suscepit. In quibus etiam quondam Romanorum quoque Gepidarumque aetate, ut lectione certum est, in septem episcoporum parochias antecessores sui jure metropolitano obtinuerant dioecesin. Qua ex justitia et lege praefatus Deo dignissimus archiepiscopus debito obligatur, ut illi terrae prius Christicolae, atque suorum antiquitus antecessorum creditae providentiae, quam nunc vos Dei omnipotentis occulto mediante judicio velut haereditariam possidetis, ipse evangelicus agricola diu negata coelestis spargat semina vitae, atque in lucrandis Domino Christo animabus redivivam de vobis nutriat segetem. Quem nos doctissimum divini oraculi ministrum saluti vestrae cognoscentes per omnia necessarium fide et exemplo [Col. 0642D] probatum merito erga illum apostolicam servantes sententiam, qua dicitur, quomodo credent sine praedicante, aut quomodo praedicabunt nisi mittantur? (Rom. X.) ab sancta Romana Ecclesia matre vobiscum rectorem transmisimus, atque in praefatis regionibus Hunniae, quae et Avaria appellatur, sed et Moraviae provinciarum quoque Pannoniae, sive Moesiae apostolicam vicem nostram et dioecesin, atque jus ecclesiasticum exercendi, et usum ac potestatem antecessorum suorum, videlicet sanctae Lauriacensis [Col. 0643A] ecclesiae archiepiscoporum sibi successoribusque suis canonica auctoritate committimus, atque hujus constitutionis nostrae decretum suscriptionis privilegio roboramus. Pallium praeterea juxta consuetudinem antiquam sanctitati suae dedimus, quod ita concessimus, sicut praedecessores nostri suis praedecessoribus concessere, privilegiorum suorum scilicet integritate servata. Cujus dilectioni quamvis hoc debito permitteremus, propter vestras autem petitiones super hac re flagitantibus ad honorem suum nostram apostolicam vicem et auctoritatem insuper accumulavimus; quod nunquam suis permissum est prioribus. Quatenus et vos confratres et coepiscopi deinceps ei reverentiam ampliorem exhibere sciatis, et in sana doctrina coelestis eruditionis ad aedificationem [Col. 0643B] vestram ut filii sapientes obediatis, atque vos laici primates, et vulgus saluberrimis praeceptis suis non velut homini, sed tanquam Deo humiliter obtemperetis, et in fide catholica, quam per Dominum Jesum consecuti estis, fortes permaneatis. Nam totius doli artifex diabolus, cujus dominio et pompis in baptismate abrenuntiatis, jacturam et damnum vestrae salutaris subreptionis moleste patitur, ac per varias occasiones zizania perfidiae seminando velut multa injuria bacchatur, et ut vestrum aliquis terga vertat sanctae professioni incessanter molitur. Quapropter saepe dicti archiepiscopi videlicet pastoris vestri a Deo destinati institutionibus benignas aures praebete, qui vos et versutiam Satanae cavere atque [Col. 0644A] ejus aeternos cruciatus evadere instruit, ac ipse in die judicii de bonis operibus vestris saeculorum Domino perpetua remunerandos gloria praesentabit. Ad perfectam autem et necessariam eruditionis vestrae salutem, ut comperimus, non sufficiant pauci, qui modo constituti sunt, vobis, episcopi, quia plures sunt adhuc gentilitatis errore ibidem detenti, ad quos propter inopiam praeconum divini verbi nondum pervenit notitia Christi. Idcirco enim ut accrescat turba fidelium, studeat solertia vestra pro mercede et remissione peccatorum vestrorum adminiculum atque juvamen praebere reverendissimo Yrolpho archiepiscopo, quatenus dudum illic constitutorum episcoporum numerus impleatur, qui congrue constituti, et vobis posterisque vestris [Col. 0644B] poterunt esse proficui, si ad restaurationem ecclesiarum propter nomen Domini de possessionibus vestris, quas reditus dotesque earum fama divulgante quondam fuisse noveritis, aeternam sufficientiam vobis comparantes eisdem ecclesiis ipsi conferatis, idoneis viris ad hoc ministerium electis, maxime in illis locis, si opportunitas et utilitas commendaverit, ordinentur antistites, ubi indicia ecclesiarum et aedificiorum sedes pontificales olim fuisse demonstrant; sin autem illius arbitrio et deliberationi, qui vel ubi disponantur episcopi concedimus, cui vicem nostram apud vos ecclesiastici regiminis per omnia commisimus.




[Col. 0643D]
[a 1Kb] EUGENII PAPAE II EPISTOLA AD BERNARDUM VIENNENSEM ARCHIEPISCOPUM.
[Col. 0643]

[Col. 0643C] Eugenius episcopus servus servorum Dei, reverendissimo fratri Bernardo archiepiscopo Viennensi.

Congaudeo valde, quia, licet in aliquibus detentus, tamen pro magno apostoli Petri amore nostroque litterae vestrae sanctitatis nobis redditae sunt: per quas mire cognovimus qualem erga nos exercere charitatem desideratis. Unde immemor nostri fore non debet, quia tuae dilectionis affectus in visceribus nostris resedit. Et ideo quocunque loco fueris profectus, ad rem ecclesiae tuae peragendam, optamus ut clavigeri te Petri dextera circumtegat atque gubernet. De causa, frater charissime, quam nobis per vestras syllabas intimare curastis, hoc exinde scire vos volumus, quia quantum potuimus recursu lectionis illam in scriniis nostris investigamus; et [Col. 0643D] quidquid post auctoritatem Romanam, in Justiniana etiam lege comperimus, tuae sanctitati per nostros apices intimamus. In cap. 511 ejusdem legis ita invenimus. Ut descriptio [Pro praescriptio. Hard.] [Col. 0644C] XL annorum, venerabilibus locis competenter aptetur; neque XX, vel etiam XXX annorum praescriptio religionis domibus apponatur, sed sola XL annorum curricula, non solum in legatis et rebus exterioribus, sed etiam in haereditatibus sacris valeat. Ex quo per auctoritatis nostrae seriem quam vestrae dirigimus charitati, ut si causa ita est quemadmodum vestra nobis denuntiavit epistola, vestrae ecclesiae eam concessam non dubitetis: similiter vestrum plane privilegium vobis redintegratum, quod praedecessores nostri vestrae sedi concesserunt, cognoscatis. Neque enim aliud nos velle debemus, quam quod illi irrefragabilibus regulis firmaverunt. Deus omnipotens vestrum semper et ecclesiae vestrae ab hostibus honorem custodiat. Scriptum per manum Agathonis, notarii et scriniarii, in mense Julio, indict. [Col. 0644D] 15. [b 1Kb] Bene valete.

Data VIII Idus Julii per manum Georgii bibliothecarii sanctae sedis apostolicae, imperante domno piissimo augusto Ludovico imperii ejus anno 4 [c 1Kb] .




[Col. 0645]
[a 1Kb] DECRETA EUGENII PAPAE II. EX CONCILIO RHEMENSI.



I.
[Col. 0645A]

Qui excommunicato, donec ab eo qui eum excommunicaverat, vel ab alio auctoritate sedis apostolicae absolvatur, scienter communicare praesumpserit, excommunicationis sententia ipsum teneri censemus.



II.

Praecipimus observari ut qui in ordine subdiaconatus, aut supra, uxorem duxerint, aut concubinas habuerint, officio ecclesiastico et beneficio careant.



III.

Statuimus ut sanctimoniales, et mulieres quae canonicae nominantur et irregulariter vivunt, juxta beatorum Benedicti et Augustini Regulam vitam [Col. 0645B] suam in melius corrigant et emendent, superfluitatemque vestium et inhonestatem deserant. Quod si non impleverint, si qua ipsarum mortua fuerit, Christianorum careat sepultura. Prohibemus etiam ne in earumdem collegiis aliqua, nisi quae regulariter fuerit victura, recipiatur.



IV.

Decrevimus ut laici ecclesiastica negotia terminare non praesumant.



V.

Auctoritate apostolica prohibemus ut nullus advocatus praeter jus et beneficium antiquitus aliquid sibi arripere vel usurpare praesumat. Quod si quis contra hoc attentaverit, Christianorum careat sepultura.



VI.
[Col. 0646A]

Nullus in decanum vel archidiaconum, nisi diaconus vel presbyter, ordinetur. Qui si ordinari contempserint, honore suscepto priventur.



VII.

Temerariam multorum audaciam, qui ad detestabiles nundinas ex condito venire solent, ad ostentationem virium suarum, omnino et sub anathemate fieri prohibemus. Quod si quis ibidem mortuus fuerit, poenitentia et viaticum ei non negetur, ecclesiastica tamen careat sepultura.



VIII.

Decrevimus ut si quis in clericum vel in monachum violentas manus injecerit, anathemati subjaceat, et nullus episcoporum illum praesumat absolvere, nisi mortis urgente periculo, donec apostolico [Col. 0646B] praesentetur aspectui.



IX.

Innovamus ut si quis pro vindicta vel odio ignem apposuerit, vel apponi fecerit, non absolvatur, nisi damno, cui intulerit, secundum facultatem suam resarcito, juret se ulterius ignem non appositurum: et poenitentia ei detur, ut Hierosolymis, aut in Hispania, in servitio Dei per annum poeniteat.



X.

Praecipimus ut pro chrismatis et olei sacri et sepulturae acceptione nullum pretium exigatur.



XI

Praecipimus ne conductitiis presbyteris ecclesiae committantur.


[Col. 0645]

ANNO DOMINI DCCCXXVII.
VALENTINUS PONTIFEX ROMANUS.




[Col. 0645]
NOTITIA HISTORICA IN VALENTINUM PAPAM.
(Apud Mansi, Concil. Coll. Ampliss., t. XIV, pag. 501.)

[Col. 0645D] [a 1Kb] Valentinus natione Romanus, ex patre Petro, de regione Via lata, sedit dies quadraginta, magnae sanctitatis, magnaeque beatitudinis vir iste repletus, et Spiritus sancti perfusus gratia mansit.

Qui dum in hac Romana urbe, quae, Deo auctore, summi sacerdotii et regalis excellentiae retinet dignitatem, ab ingenuis et piis parentibus genitus, [Col. 0646D] et ob studia elementorum solerti magistro traditus esset, sacros divinae legis apices capaci ubertim sensu rimabat, et ingenii memoria retinebat. Inanes ac turpes puerorum ludos more nobilium evitabat. Nullas ex ore proprio incongruas aut inhonestas fabulas proferebat. Nullisque illicitis operum actionibus utebatur. Sed ab ipso primaevo infantiae flore [Col. 0647A] piae modestiae ac sobrietati deditus, et praeclaro divinae inspirationis spiritu plenus, inter cunctas verborum atque prudentiae phaleras labia compta gerebat. Praecipuis quoque dictionum copiis, et lucifluis operum meritis patefaciens elegantem sui corporis mentem. Praesertim cum, juxta eximiam doctoris gentium vocem, sine offensione se omnibus ovanter, animoque praebebat benigno. Nemini quippe contrarietatis scandalum ponens, debitum perfectae dilectionis impendere proximis animo strenuo procurabat. Atque juxta Dominicae vocis praeceptum lumbos castitate praecinctos, et lucernas in manibus gestabat ardentes, verbo scilicet luculenter refulgens, et actu doctrinae pariter munere cum magnifico exemplo laudabilis judicio coruscabat.

[Col. 0647B] Superna quoque Dei auxiliante virtute, cum jam perfecte initium sumpsisset aetatis, et ipsius bonitatis atque sagacitatis favor longe lateque thuris odoriferi instar flagraret, et aures beatissimi praesulis piae memoriae domni Paschalis ex fidelium relatu veridico enucleanter pulsasset, eumque, ut populus collaudabat, fore in omnibus illustrem et inclytum veraciter didicisset, mox illum per ecclesiasticos gradus ad subdiaconatus honorem provexit ex Lateranensi palatio, et sibi deservire praecepit. Cujus conversationis et patientiae vitam ac mores ipse agnoscens, valde illum prae caeteris diligebat. Praedictus autem vir, gratia desuper divina favente, cui se tota mentis devotione integraque virtute devoverat, veritatis, et sapientiae plenus lumine coruscabat. [Col. 0647C] Erat enim sermone affabilis, doctrina clarus, vultu conspicuus, et inter fratres pia devotione modestus, proximisque fidelis. Nullis vero se, quibus aliquis vel leviter contristaretur, sagaci pectore fultus, negotiis implicabat. Cum praeterea cum tot bonis, tantisque operum meritis, praestantis corporis formam elegantem jam dictus pontifex ornatumque inspiceret, levitam sedis suae apostolicae consecravit. Cui, ob suae vitae meritum quo splendide rutilabat, et ab omni ecclesiae plebe, atque inclyto Romanorum populo coetu ingenti diligebatur amore, bona et beneficia multa largiflue contulit, eumque postmodum archidiaconum fecit. Quo sane praesule Christo jubente culmina scandente coelestia, Eugenius tunc pontificali est ab [Col. 0647D] omnibus elevatus in honore, et positus in sede apostolica. Qui eum cunctis, quae diximus, bonis decoratum luculenter agnoscens, omni vitae suae tempore charissimorum vice retinuit, et velut pater proprio filio corde congaudebat alacri, suisque aspectibus illum assidue consistere cupiebat. Peracto vero ac divinitus finito hujus praesulis lucis transeuntis termino, ad sacrae sedis culmina omnis Romanorum coetus, crebris Dominum jejuniis et orationibus deprecans, ut quis tantae sedis honore dignus foret eorum sensibus revelare dignaretur. Sed divina [Col. 0648A] placata majestas quem ex sacerdotali eis catalogo eligendum arcano suae potentiae nutu ostenderet, nisi eum, quem ab ipsis matris uberibus tot supra dictis virtutum copiis, et pulcherrimo doctrinarum flore ornaverat, atque constantem et fidelem in omnibus sibi alumnum nutrierat, sacratissimae sedis rectorem tribueret?

Collectis igitur in unum venerabilibus episcopis, et gloriosis Romanorum proceribus, omnique amplae urbis populo in palatio Lateranensi, ut quod jam cordi coelitus revelatum aequiter omnes tenebant, in uno multorum sonitu resonaret, unius voluntatis consensu fortiter acclamatum est: Valentinum sanctissimum archidiaconum sedis apostolicae dignum, Valentinum summi pontificatus infula decorandum.

[Col. 0648B] His itaque melliflue dictis, una mox omnes pacis conjunctione manentes ad ecclesiam sanctae Dei genitricis semperque virginis Mariae dominae nostrae sacer clericorum, et Romanorum proceres pariter cum populo properantes multiplices eum Domino grates ac laudes reddentem more solito invenerunt. Quem illico multum ac diutius renitentem, seque tanti regiminis fore incongruum voce strenua proferentem, almae plebis et laetis utriusque militiae Romanorum electus est vocibus in sede pontificum. Ac deinde condignis gloriae laudibus, et honoris amplitudine ad Lateranense patriarchium ab ipsis deductus, et in pontificali est positus throno. Cujus ovanter ab omni Romanorum senatu pedibus osculatis, [Col. 0648C] et omnibus quae explenda erant rite ac veneranter peractis, magna sobrietas, magna in totius sexus et aetatis populo laetitia mansit. Ejusque consecrationis die sereno jam illucescente, cum lumine jam dictum antistitem ad beati Petri apostolorum principis ecclesiam omnes pariter Romani a palatio deducentes, eum majestate divina auxiliante in alto throno summum consecravere pontificem.

Qui mox almificae sedis culmina scandens beati Petri apostoli et coelestis regni clavigeri, divinis Deo laudibus et sacrificiis pie oblatis, amplo et magnifico Romanorum coetu ad palatium cum ingenti gaudio remeavit; atque lautissimis dapibus sumptis amantissimorum multis et diversis munerum donis sacram plebem et senatum populumque Romanum [Col. 0648D] optime [opime] ditavit. Erat quippe dapsilitate inclytus, actione praecipuus, sermone luculentus, omnibus compassione proximus, et inopiam sustinentibus opportunum instanter solatium praebens.

Quibus multiplicibus bonis ornatus, ad coelestia Christo vocante, corporis oppressus molestia exitu pretioso transivit, atque cum desiderabili beatissimique operis fructu ad conspectum summae majestatis laetus ascendit, regnans et exsultans cum Domino semper


[Col. 0649]

ANNO DOMINI DCCCXXXI.
HALITGARIUS CAMERACENSIS EPISCOPUS.




[Col. 0649C]
NOTITIA HISTORICA IN HALITGARIUM.
(Apud Leglay [(a) 1Kb] Cameracum Christianum.)

[Col. 0649A] Halitgarius, vel Halitcharius, auspicatus episcopale officium anno 817. Anno sequenti, rogatus ab Elefante, quem Magnus rex Carolus ejus propinquus monasterio Cellensi, seu S. Gisleni praefecerat, consecravit oratorium, in quo jacebat, honorificentius nuper aedificatum; quod occasio fuit sacri corporis e terra levandi. »Veniens enim episcopus dixit non debere illud (oratorium) benedici, manente intus alicujus sancti corpore, aut aliquibus sanctorum reliquiis . . . . . Benedicta est itaque basilica in honore apostolorum Petri et Pauli atque caeterorum sanctorum VIII Kalendas Augusti, tempore Ludovici regis, prolis inclyti Caroli. Sciscitato deinde episcopo abbas quid de sacrosancto corpore fieri deberet, respondisse fertur episcopus: Quiescat illic sanctus, donec Dei pietas dignetur patefacere ejus merita manifestius cunctis hominibus.«

Anno 822, Ebo, Rhemensis archiepiscopus, Romam profectus, a Paschale papa obtinuerat licentiam Evangelium praedicandi gentibus septentrionatibus, [Col. 0649B] cum Halitgario Cameracensi episcopo. Itaque sub initium hujus anni assumpto socio, »cum consilio Ludovici imperatoris, et auctoritate Paschalis Romani pontificis, praedicandi gratia, accessit ad terminos usque Danorum, et multos ex eis ad fidem venientes baptizavit,« inquit Flodoardus.

Ebonem eodem anno reversum esse in Galliam, et mense Novembri adfuisse conventui Compendiensi narrat annalista Laureshamensis, qui tamen de reditu Halitgarii silet: at verisimile est eum a comitatu sui metropolitani non discessisse. Ebonem autem paulo post aliam fidei praedicandae causa peregrinationem suscepisse scriptores illorum temporum referunt.

Postquam reversus est, permisit elevationem S. Ursmari abbatis Laubiensis e veteri tumulo. An. 825, in conventu Parisiis habito de cultu sacrarum imaginum aderat Halitgarius, fuitque unus ex collectoribus sententiarum Patrum de imaginum cultu, [Col. 0650A] quas nimia festinatione collectas detulerunt ad Ludovicum Augustum, ipse, et Amalarius Trevirorum archiepiscopus, uti docet imperator initio sui commonitorii: »Venerunt, inquit, ad praesentiam nostram Halitgarius et Amalarius episcopi VIII Idus Decembris, deferentes collectiones de libris sanctorum Patrum, quas in conventu apud Parisios habito collegistis.«

Anno 828 idem imperator eum legatum misit Constantinopolim cum Ansfrido, abbate Nonantulae, ad Michaelem Augustum, a quo hi legati honorifice sunt suscepti, ut nos docent qui gesta Ludovici Pii scriptis mandarunt: missos vero eos putamus ad foedus inter utrumque imperatorem confirmandum, quod etiam legati Michaelis nuper a Ludovico apud Compendium postularant.

An. 829, adfuit concilio Parisiensi habito VIII Idus Junii ab episcopis provinciae Belgicae secundae, Lugdumensis secundae, tertiae et quartae, ad corrigendos [Col. 0650B] et reformandos Christianorum mores, maxime ecclesiasticorum virorum, regum, et principum. Adfuit anno 831, S. Moaboli olim S. Fursei discipuli, translationi; cujus corpus ipse et Achardus Noviomensis episcopus extulerunt in S. Petri basilicam; qua de re Mabillonius saec. II Bened. et in Annal. ad an. 650, n. 4.

Obiit eodem anno 831, die 25 Junii, conditusque est in monasterio Montis S. Eligii, vir non solum rebus optime gestis, sed etiam scriptis clarus; nempe scripsit opus de vitiis et virtutibus, remediis peccatorum et ordine vel judiciis poenitentiae sex libris absolutum. Quinque priores libros edidit Henricus Canisius tom. V, parte II, legunturque tomo XIV Bibl. Patrum, pag. 906. Sextus, qui est liber poenitentialis Ecclesiae Rom., insertus est supplemento Canisii, auctore Stevartio, reperiturque inter notas D. Hugonis Menardi ad librum Sacramentorum S. Gregorii Magni, tom. III ipsius Operum novae edit.




[Col. 0649]
OBSERVATIO J. BASNAGII DE HALITGARII SUBSEQUENTE POENITENTIALI LIBRO.

[Col. 0649D] I. Poenitentialium libellorum frequens fuit usus saeculis mediae aetatis: dicuntur poenitentiales libri qui poenas explicant unicuique crimini secundum canones infligendas. Cum persecutio Deciana saeviret, lapsi Christiani alii ad communionem festinabant, alii de commissa idololatria VIX dolebant. Pace restituta, in unum convenerunt episcopi, temperamentum [Col. 0650D] salubri moderatione librantes, ita ut nec in totum pax lapsis denegaretur, nec tamen censura evangelica solveretur: ea ratione Cypriani epistolae velut poenitentialem librum conficiunt. Anteriores illos multo autumat Morinus quod canones apostolorum aut vetustiores aut ab ipsis apostolis confectos credat: quod nequaquam verum est. [Col. 0651A] Barbaris Pontum vastantibus, nefanda cum ipsis scelera perpetraverant Christiani: consultus ea de re Gregorius Thaumaturgus epistolam qua poenitentiae mo los doceret ad eos mandavit. Diocletianea persecutione cessante postulavit eadem necessitas ut episcopi vel concilia novas leges sancirent; id fecit Petrus Alexandrinus; postea concilium Ancyranum subsecuta sunt alia a Basilio et conciliis decreta, pro libitu Ecclesiarum varie observata. Sed tamen nullus fuit liber Poenitentialis auctoritate publica sancitus.

II. Saeculo septimo, labascente veteri disciplina, aliae leges fuerunt promulgandae: id tentavit Beda, vel Egbertus Eboracensis episcopus: id ipsum confecit Theodorus Cantuariensis, qui Graeca, ut pote Graecus, intelligebat. Sed priores illi libri Anglis usitati ab aliis forsan et Gallis praesertim desiderabantur. Habuerunt nono saeculo presbyteri Galli opuscula, ad quorum normam plectebantur poenitentes. [Col. 0651B] Attamen ita confusa erant judicia poenitentium in presbyterorum opusculis, atque ita diversa et inter se discrepantia et nullius auctoritate suffulta, ut vix possent discerni [(a) 1Kb] .« Movit ea necessitas Ebbonem virum tunc temporis celeberrimum, ut amicum sibi Halitgarium Cameracensem episcopum impelleret ad canones veterum describendos et velut novum Poenitentiale conficiendum, ne dum diversimode de uno eodemque peccato statuerent presbyteri, saepius imperiti, turbaretur Ecclesia. Hoc igitur opus in gratiam amici et Ecclesiae confecit Halitgarius.

III. Annum quo scripsit divinare vix possis. Ante vel circa 830 illud opus edidisse contendit Morinus; quia tunc Ebbo ob nefandam in Ludovicum imperatorem conjurationem depositus est. Aliud erat invictissimum argumentum, Halitgarium scilicet e vivis excessisse anno 831, ad episcopatum promotus est anno 816. Hac ratione fulti illud opus multo citius quam credidit vir doctissimus, proditum fuisse [Col. 0651C] arbitramur. Halitgarius anno 823 ad Danos religionis propagandae causa profectus est cum Ebbone: eodem anno reversus Compendiensi conventui interfuit. [Col. 0652A] Anno 825 a synodo Parisiensi delegatus sententias Patrum de imaginibus collegit. Eodem anno forsan, aut superiori, canones de poenitentia excerpsit, excitante Ebbone Rhemensi, cum quo amicitia jungebatur. Saltem vix potuit serius illud elaborare; quippe in Orientem ab eo tempore missus est a Ludovico ad Michaelem Graecorum imperatorem. Inde rediit anno 829 et obiit an. 831: non ergo potuit circa annum 835 huic opusculo incumbere.

IV. Sex libros de Vitiis et Virtutibus Halitgarium elucubrasse testantur tum Flodoardus Historiae Rhemensis l. II, c. 19, tum Baldricus in Chronico Cameracensi. Sed in omnibus codicibus deerat sextus liber: ideoque quinque tantum vulgavit Canisius: sed post editas illius Antiquas lectiones incidit Stewartius in sextum illum librum, Poenitentiale Romanum continentem, ediditque eum cum praefatione Halitgarii. Edidere postea tum Menardus, tum Morinus, et nos ad calcem Halitgarii ex Stewarteio [Col. 0652B] et Morino reposuimus. An vero ab Halitgario revera sit descriptus liber ille, merito dubitamus; quinque enim a se editos libros ipse profitetur.

V. Habet Halitgarius in libris prioribus praecepta ad virtutem utilissima. Sed pro more saeculorum illorum, nihil ex se profert. Ex veterum scriptis compilatae sunt omnes illae sententiae, quas in unum collegit.

VI. Complectitur Poenitentiale Romanum leges quasdam plectendis peccatoribus destinatas. Vix tamen credam esse genuinum Ecclesiae Romanae Poenitentiale. Saltem plurima ab Halitgarii temporibus addita fuisse nemo negabit, cum aliqua indicaverint scriptores recentiores quae in eo non deprehenduntur: nec dicas abbreviatum fuisse ab Halitgario majus opusculum; id enim non innuit, sed poenitentialem librum qualem de scrinio Ecclesiae Romanae assumpserat descripsit. Deinde codex ex quo desumptus est ille sextus liber Halitgarii, teste Morino qui illum attente oculis lustraverat, non superat [Col. 0652C] quingentos annos; unde nova de auctoritate illius libri oriuntur dubia. Denique in eo laudantur decretales falsae quae tunc in lucem prodire coeperunt.




[Col. 0651]
HALITGARII EPISCOPI CAMERACENSIS DE VITIIS ET VIRTUTIBUS ET DE ORDINE POENITENTIUM LIBRI QUINQUE.
(Apud Galland., Biblioth. vet. Patrum, tom. XIII, pag. 521.)





In nomine Domini,

Reverendissimo in Christo fratri ac filio HALITGARIO episcopo, EBO indignus episcopus salutem.

Non dubito tuae notum esse charitati, quanta nobis ecclesiasticae disciplinae, quantisque nostrorum necessitatibus subditorum, et insuper mundalium oppressionibus, quibus quotidie agitamur, cura constringat. [Col. 0652D] Idcirco, ut tecum contuli, ex Patrum dictis, canonum quoque sententiis, ad opus consacerdotum nostrorum excerpere Poenitentialem minime valui: quia animus, dum dividitur per multa, fit minor ad singula. Et hoc est quod hac in re me valde sollicitat quod ita confusa sunt judicia poenitentium in presbyterorum nostrorum opusculis, atque ita diversa, et [Col. 0653A] inter se discrepantia, et nullius auctoritate suffulta, ut vix propter dissonantiam possint discerni. Unde tit ut concurrentes ad remedium poenitentiae, tam pro librorum confusione, quam etiam pro ingenii tarditate, nullatenus eis valeant subvenire. Quapropter, charissime frater, noli te ipsum nobis negare, qui semper in divinis ardenti animo disciplinis, ac solerti cura Scripturarum meditationibus, perfectissimo otio floruisti. Arripe, quaeso, sine excusationis verbo hujus sarcinae pondus, a me quidem tibi impositum, sed a Domino, cujus onus leve est, levigandum. Noli timere, neque formides hujus operis magnitudinem, sed fidenter accede; quia aderit tibi, qui dixit: Aperi os tuum, et ego adimplebo illud. Scis enim optime parvis parva sufficere, nec ad mensam [Col. 0653B] magnatorum, pauperum turbam posse accedere. Noli tuae devotionis nobis subtrahere scientiam. Noli accensam in te sub modio ponere lucernam, sed praecelso eam superponere candelabro, ut luceat omnibus, qui in domo Dei sunt fratribus tuis, et profer nobis veluti scriba doctus, quod accepisti a Domino. Aderit tibi hujus laboris itinere illius gratia, qui duobus discipulis euntibus, tertium se socium addidit in via, et aperuit illis sensum, ut sanctas intelligerent Scripturas. Spiritus paraclitus, omni veritatis doctrina, et [Col. 0654A] perfecta charitatis scientia tua resplendeat pectora, charissime frater. Vale.

Domino et venerabili Patri in Christo EBONI archiepiscopo, HALITGARIUS minimus Christi famulus salutem.

Postquam, venerande Pater, directas beatitudinis vestrae accepi litteras, quibus me hortari dignati estis, ne mentis acumen inerti torpentique otio submitterem, sed cognitioni ac meditationi quotidie sacrae Scripturae me vigilanter traderem, et insuper, ex sanctorum Patrum, canonumque sententiis, Poenitentialem in uno volumine aggregarem: durum quippe mihi et valde difficile, tremendumque hoc quoque fuit imperium, ut hanc susciperem sarcinam, quam a prudentibus cognosco relictam. Multumque [Col. 0654B] renisus sum voluntati vestrae, non velut procaciter durus, sed propriae infirmitatis admonitus. Hac etenim cura sollicitus necessarium duxi, ut aliquandiu me a scribendi temeritate suspenderem. Sed quia sicut perpendi injuncti operis difficultatem, ita et injungentis auctoritatem; nec volui, nec debui usquequaque resistere: certus quia imbecillitatem meam multo amplius vestra adjuvaret praecipientis dignitas, quam aggravaret meae ignorantiae difficultas. Valete.




PRAEFATIO DE POENITENTIAE UTILITATE.
[Col. 0653]

[Col. 0653C] Quamvis originalia, in baptismatis munere, gratia Mediatoris cuncta aboleri veraciter credantur peccata: quia sufficit illa sola spiritalis regeneratio; attamen cum ventum fuerit ad aetatem quae praeceptum jam capit, et subdi potest legis imperio, suscipiendum est bellum contra vitia, et gerendum acriter, ne iterum reducatur ad damnabilia peccata. Paucissimi autem sunt tantae felicitatis, ut ab ipsa ineunte adolescentia, nulla damnabilia peccata committant, vel in flagitiis, vel in facinoribus, vel in homicidiis, vel in nefariae cujusquam impietatis errore: sed magna spiritus largitate necessarium est opprimere quidquid in eis potest, aut potuit carnalis delectatio dominari. Tunc itaque victa vitia deputanda sunt, cum Dei amore vincuntur, quem nisi [Col. 0653D] Deus ipse non donat, nec aliter, nisi per Mediatorem Dei et hominum Jesum Christum, qui factus est particeps mortalitatis nostrae, ut nos participes faceret divinitatis suae. Verumtamen, in gravi jugo quod positum est super filios Adam, a die exitus de ventre matris eorum usque in diem sepulturae in matrem omnium, et jam hoc malum miserabiliter reperitur. Ideoque sobrii simus, atque intelligamus hanc vitam de peccato illo nimis nefario quod in paradiso perpetratum est, factam nobis esse poenalem; totumque quod nobiscum agitur, non pertinere nisi ad novi saeculi haereditatem novam: ut hic pignore accepto, illud, cujus hoc pignus est, suo tempore [Col. 0654C] consequamur. Sed quomodo filii Dei, quandiu mortaliter vivunt, cum morte confligunt: et sic, spiritu Dei excitantur, et tanquam filii Dei proficiunt ad Dominum: ut etiam Spiritu sancto, aggravante corpore corruptibili, tanquam filii hominum, in quibusdam humanis motibus deficiant ad seipsos, et ideo peccent. Interest quidem quantum, neque enim omne peccatum crimen est, sed omne crimen peccatum est. Sanctorum itaque hominum vitam, qua in hac morte vivitur, sine crimine inveniri posse, sine peccato autem nunquam, ut ait: Si dixerimus quia peccatum non habemus, nos ipsos seducimus, et veritas in nobis non est. Unum tamen pro altero consuevit ponere Scriptura. In actione autem poenitentiae, ubi tale commissum est crimen, ut is a Christi corpore, [Col. 0654D] qui commisit, separetur, non tam consideranda est mensura temporis quam doloris, Cor autem contritum et humiliatum Deus non spernit. Sane quia plerumque dolor alterius cordis occultus est alteri, recte constituuntur tempora poenitentiae ab his qui praesunt Ecclesiis, ut satisfiat etiam Ecclesiae, in qua remittuntur peccata. Ergo, cum tanta est plaga peccati, ut medicamenta corporis et sanguinis Domini sint differenda, auctoritate antistitis debet se quisque ab altario removere ad agendam poenitentiam, et eadem auctoritate reconciliari; hoc est enim corpus et sanguinem Domini indigne accipere, si eo tempore accipiat quo poenitentiam debet agere. Nam ipsa poenitentia. [Col. 0655A] quando digna est causa ut secundum morem Ecclesiae agatur, plerumque infirmitate non agitur: quia et pudor timor est displicendi, dum plus delectat hominem existimatio quam justitia qua se quisque humiliat poenitendo. Meminerit ille, quicunque est, quia Deus superbis resistit, humilibus autem dat gratiam. Quid enim est perversius, quidve infelicius, quam de ipso vulnere, quod latere non potest, non erubescere, et de ligatura plus erubescere? Nemo arbitretur propterea se consilium salubre hujus poenitentiae debere contemnere; quia advertit forte novitque ad altaris sacramenta accedere, quorum non ignorat talia crimina apud se retinere. Corriguntur enim multi, ut Petrus: multi tolerantur, ut Judas. Multi nesciuntur, donec veniat Dominus, et [Col. 0655B] illuminet abscondita tenebrarum, et manifestet cogitationes cordium.

Nos vero quemquam a communione prohibere non possumus, quamvis haec prohibitio nondum sit mortalis, sed medicinalis: nisi aut sponte confessus: aut in aliquo sive saeculari, sive ecclesiastico judicio accusatum atque convictum. Plerique autem attendunt multos in ipsis honoribus ecclesiasticis, praepositorum et ministrorum non congruenter vivere sermonibus et sacramentis, quae per eos populis ministrantur. O miseros homines, quibus [a 1Kb] intuendo Christum obliviscuntur: qui et tanto ante praedixit, ut legi Dei potius obtemperetur, quam imitandi videantur illi, qui quae dicunt non faciunt, et traditorem suum tolerans usque in finem, etiam ad evangelizandum [Col. 0655D] cum caeteris misit. Aliquis forte desperatus dicat: Ego jam baptizatus in Christo, a quo omnia peccata praeterita mihi dimissa sunt, vilis factus sum, nimis iterans vias meas, et canis horribilis oculis Dei conversus ad vomitum suum. Quo abibo a spiritu ejus, et a facie ejus quo fugiam? Quo frater? nisi ad ejus misericordiam poenitendo, cujus potestatem peccando contempseras. Quidquid enim feceris, quaecunque peccaveris, adhuc in vita es; unde te omnino auferret, si sanare nollet.

Oportet igitur ad poenitentiam accedere cum omni fiducia, et ex fide credere indubitanter poenitentia aboleri posse peccata, etiamsi in ultimo vitae spiritu commissa poeniteat, et publica lamentatione peccata prodantur: quia propositum Dei, quo decrevit salvare [Col. 0655D] quod perierat, stat immobile, et ideo, quia voluntas ejus non mutatur, sive emendatione vitae, si tempus conceditur, sive supplici confessione, si continuo vita excuditur, venia peccatorum fideliter praesumatur ab illo, qui non vult mortem peccatoris, sed ut convertatur a perditione poenitendo, et salvatus miseratione Dei vivat. Certissimae sunt et fidelissimae claves Ecclesiae, quibus quodcunque in terra solvitur, etiam in coelo solutum promittitur.

Haec dicta sunt de publica satisfactione, qua quisque humiliando se, non solum coram Ecclesia, quae habet clavem regni coelorum, in qua fit remissio peccatorum.

[Col. 0656A] Secreta quoque satisfactione solvi mortalia crimina non negem; mutato prius saeculari habitu, et indefesso religionis studio, per vitae correctionem, et jugi, imo perpetuo luctu, miserante Deo, ita duntaxat ut contraria pro his quae poenitet agat. Quotidiana vero leviaque peccata, sine quibus haec vita non ducitur, Dominica oratione purgantur, quorum est dicere: Pater noster, qui es in coelis, et reliqua. Ubi dicitur: Dimitte nobis debita nostra; quia ipsa eleemosyna est, veniam homini petenti ignoscere. Unde Dominus ait: Date eleemosynam, et omnia munda sunt vobis.

Multa igitur genera sunt eleemosynarum, quae cum facimus, adjuvamur, ut dimittantur nostra peccata, sed ea nihil est majus, quam (quando) [Col. 0656B] ex corde dimittimus quod in nos quisque peccavit.

Sunt autem quaedam peccata quae putantur levissima, nisi in Scripturis demonstrarentur opinione graviora. Quis enim dicentem fratri suo, Fatue, reum gehennae putaret, nisi Veritas diceret? Aut quis aestimaret quam magnum esse peccatum, dies observare, menses, et annos, et tempora, sicut observant qui certis diebus, sive mensibus, sive annis, volunt vel nolunt aliquid inchoare, nisi Apostolus diceret: Timeo vos, ne sine causa laboraverim in vobis.

Quam multa sunt alia peccata, sive in loquendo de rebus et negotiis alienis quae ad te non pertinet: sive in vano cachinno, sive in ipsis escis, [Col. 0656D] quae ad necessitatem hujus vitae parantur, in quibus est avidior appetitus; sive in vendendis et emendis rebus: charitatis et utilitatis vota perversa.

Sunt et alia hujuscemodi peccata, quae fiunt verborum offensionibus, et cogitationum, Jacobo dicente apostolo: In multis enim offendimus omnes. Oportet quotidie crebroque exoremus ad Dominum, atque dicamus: Dimitte nobis debita nostra, nec in eo quod sequitur mentiamur: sicut et nos dimittimus debitoribus nostris: pro quibus etiam sacrificia eleemosynarum et jejuniorum pro viribus offerre non cesset.

Pro illis ergo peccatis quae legis decalogus continet, et de quibus Apostolus ait, quod neque avari, [Col. 0656D] neque rapaces, neque adulteri, neque masculorum concubitores, etc., quoniam qui talia agunt, regnum Dei non possidebunt. Illa actio poenitentiae subeunda est, in qua majorem in se quisque severitatem debeat exercere, ut a seipso judicatus, non judicetur a Domino: quae actio poenitentiae tunc erit perfecta et acceptabilis, si ascenderit homo adversum se tribunal mentis suae, et constituerit se ante faciem suam, ne hoc ei postea fiat, sicut comminatur Deus peccatori, atque ita constituto in corde judicio, adsit accusatrix cogitatio, testis conscientia, carnifex timor: deinde sanguis animae confitentis per lacrymas profluat. Postremo in conscientia sua se indignum [Col. 0657A] judicet participatione corporis et sanguinis Domini. Versetur ante oculos imago futuri judicii, ut, cum alii accedunt ad altare Dei, quo ipse non accedit, cogitet quam sit contremiscenda poena qua, percipientibus aliis vitam aeternam, alii in mortem praecipitantur aeternam.

Mensuram autem temporis in agenda poenitentia idcirco non satis attente praefigunt canones pro unoquoque crimine, sed magis in arbitrio antistitis relinquendum statuunt, quia apud Deum non tam valet mensura temporis quam doloris. Nec abstinentia tantum ciborum, sed mortificatio potius vitiorum.

Propter quod tempora poenitentiae, fide et conversatione poenitentium abbrevianda praecipiunt, et negligentiae [Col. 0657B] protelanda. Exstant tamen pro quibusdam culpis modi poenitentiae in canonibus impositi, juxta quod caeterae perpendendae sunt culpae: cum sit facile per eosdem modos vindictam et censuram canonum aestimare.

Hanc autem epistolam nemo quidem existimet meam: ne illi pro parvitate nominis mei vilescat. [Col. 0658A] Sed sciat a majoribus nostris ex sanctorum sententiis esse collectam: a me quidem excerptam, ne nimia prolixitate negligentibus lectoribus fastidium generaret.

Libellum de vitiis octo principalibus, eorumque remediis: quem in libris Gregorii, Augustini, nec non Prosperi excerpsimus, in capite praeponimus, post praefationem hanc, quam excerpsimus.

Secundus quidem libellus continet de vita activa et contemplativa pauca capitula, nec non et principalium virtutum nomina. Ipsa quidem ex sanctorum Patrum dictis collecta. Quorum nomina cujus sunt sententiae, [a 1Kb] in marginibus posuimus, propter prolixitatem vitandam repetendorum nominum: [Col. 0658B] et ne aliquis invidus nobis vocitaret compilatorem.

Tertius de ordine poenitentium, cum nominibus, unde sumptus est, conciliorum.

Quartus vero de judiciis laicorum.

Quintus de ordinibus clericorum, et de regulis, si deviaverint, ipsorum.



LIBER PRIMUS.
[Col. 0657]


CAPUT PRIMUM. De octo principalibus vitiis, et unde oriuntur.
[Col. 0657C]

Paradisi gaudiis postquam expulsum est genus humanum, [a 1Kb] octo criminalia in filios Adae originaliter dominantur vitia. Quae nisi per gratiam Salvatoris ac baptismi renovationis minime abolenda credamus. Unde beatus [b 1Kb] Gregorius in expositione Job loquitur. Vitia quippe tentantia, quae invisibili contra nos praelio [c 1Kb] repugnanti super se superbiae militant: alia more ducum praeeunt, alia more exercitus subsequuntur.

Ipsa namque vitiorum regina superbia, cum devictum plene cor ceperit, mox illud septem principalibus vitiis, quasi quibusdam suis ducibus devastandum tradit: quos videlicet duces exercitus sequitur, [Col. 0657D] quia ex eis procul dubio importunae vitiorum multitudines oriuntur. Quod melius ostendimus, si ipsos duces atque exercitus, ut possumus, enumerando proferamus.

Radix quippe cuncti mali superbia est: de qua, Scriptura attestante, dicitur: Initium omnis peccati superbia. De hac quoque virulenta radice, septem principalia vitia proferuntur: scilicet, inanis gloria, invidia, tristitia, avaritia, ventris ingluvies, luxuria. Nam quia his septem superbiae vitiis nos captos doluit, idcirco Redemptor noster ad spiritualis liberationis [Col. 0658C] praelium, Spiritu septiformis gratiae plenus venit. Sed habent contra nos haec singula exercitum suum.

Nam de inani gloria haec oriuntur: inobedientia, jactanctia, hypocrisis, contentiones, pertinaciae, discordiae, et novitatum praesumptiones.

De invidia nascitur odium, susurratio, detractatio, exsultatio in adversis proximi, afflictio autem in prosperis.

De ira proferuntur rixae, tumor mentis, contumeliae, clamor, indignatio, blasphemiae.

De tristitia nascitur malitia, rancor, pusillanimitas, desperatio, torpor circa praecepta, vagatio mentis erga illicita.

De avaritia oriuntur proditio, fraus, fallacia, perjuria, [Col. 0658D] inquietudo. Et contra misericordiam obdurationes cordis.

De ventris ingluvie propagatur inepta laetitia, scurrilitas, immunditia, multiloquium, hebetudo sensus circa intelligentiam.

De luxuria generatur caecitas mentis, inconsideratio, inconstantia, praecipitatio, amor sui, odium Dei, affectus praesentis saeculi, horror autem vel desperatio futuri.

Quia ergo septem principalia vitia tantam de se vitiorum multitudinem proferunt: cum ad cor veniunt, [Col. 0659A] quasi subsequentis exercitus catervas trahunt. Ex quibus videlicet septem quinque spiritualia, duoque carnalia sunt. Sed unumquodque eorum tanta sibi cognatione jungitur ut non nisi unum de altero proferatur. Prima namque superbiae soboles inanis est gloria: quae dum oppressam mentem corruperit, mox invidiam gignit. Quia nimirum dum vani nominis potentiam appetit, ne quis hanc alius adipisci valeat, tabescit.

Invidia quoque iram generat. Quia quanto interno livoris vulnere animus sauciatur, tanto etiam mansuetudo tranquillitatis amittitur. Et quia quasi dolens membrum tangitur, idcirco oppositae actionis manus velut gravius pressa sentitur.

Ex ira quoque tristitia oritur. Quia turbata mens, [Col. 0659B] quo in ordine se concutit, eo addicendo confundit. Et cum dulcedinem tranquillitatis amiserit, nihil hanc nisi ex perturbatione subsequens moeror pascit.

Tristitia quoque ad avaritiam dirigitur. Quia dum confusum cor bonum laetitiae intus amiserit, unde consolari debeat, foris quaerit. Et tanto magis exteriora bona adipisci desiderat, quanto gaudium non habet, ad quod intrinsecus recurrat.

Posthaec vero duo carnalia vitia, id est ventris ingluvies et luxuria, supersunt. Sed cunctis liquet quod de ventris ingluvie luxuria nascitur, dum in ipsa distributione membrorum ventri genitalia [a 1Kb] subnixa videantur. Unde dum unum inordinate reficitur, [Col. 0659C] aliud procul dubio ad contumelias excitatur.

Bene autem duces exhortari dicti sunt, exercitus ululare, qua prima vitia deceptae menti quasi sub quadam ratione se inserunt; sed innumera, quae sequuntur, dum hanc et omnem insaniam pertrahunt, quasi bestiali clamore confundunt.



CAPUT II. De vitio superbiae.

Consideremus ergo quae causae praecedant, quas vitia subsequantur. Ait enim Prosper [b 1Kb] : »Quod, ut credibilius videatur, Scriptura divina consulta respondeat.« Unde quaesita protulit, dicens: Initium omnis peccati superbia. Non alicujus, sed omnis peccati: quomodo non solum peccatum est ipsa; [Col. 0659D] sed etiam [c 1Kb] nullum peccatum fieri potest, aut potuit, vel poterit sine ipsa. Siquidem nihil aliud omne peccatum nisi Dei contemptus est, quo ejus praecepta calcantur. Denique ipse diabolus inventor superbiae, per ipsam de coelestibus corruit, quem Deus fecerat sine ullo peccato. Et haec est omnium malorum causa. Hinc est quod idem primus homo, superbi spiritus elatione corruptus, omnem posteritatem suam, quae in illo radicaliter fuit, necessitati corruptionis ac mortalitatis addixit. De quo dixit Apostolus: Per unum hominem peccatum intravit in [Col. 0660A] mundum, et per peccatum mors, et ita in omnes homines pertransivit.« Superba voluntas facit Dei praecepta contemni, et ex angelis daemones fecit.

Quapropter audiant superbi: quia sunt omnia transitoria quae ambiuntur, et aeterna quae perduntur. Et illud: Omnis qui se exaltat, humiliabitur. Et iterum: Quid superbit terra, et cinis? Et illud: Ante ruinam exaltabitur spiritus. Et: Deus alta a longe cognoscit. De eorum quoque capite diabolo scriptum est: Ipse est rex super omnes filios superbiae.

[d 1Kb] »Jam nunc videamus quibus indiciis possit superbia deprehendi.« Unde paulo post sequitur: »Habitus quoque et incessus pedum superbos ostendunt: quorum erecta cervix, facies torva, truces oculi, [Col. 0660B] et sermo terribilis, nudam superbiam clamant; humana jura, divinaque confundunt: honoribus intumescunt, aliena rapiunt, et seipsos superbiae corrupti morbo non capiunt. Est enim et occulta superbia, quae proficientes aliquantulum occulte captivat: quos in profundum malorum fraudulenta dominatione praecipitat: et ne unquam possint exsurgere, jugiter calcat. Inde est, quid hi quos superbae mentis tabes purulenta corruperit, seniorum suorum non observant imperata, sed judicant. De suis negligentiis objurgati, aut rebellant, aut murmurant: de loco superiori deceptant, praeferri se melioribus affectant, suas sententias procaciter jactant, non servant in obsequio reverentiam. Haec sunt superbiae tumoris indicia, quibus Deus offenditur, et his [Col. 0660C] malis diabolus pastus exsultat.«



CAPUT III. De remedio superbiae.

Humilitas, virtutum omnium mater, penitus conterit superbiam, quemadmodum Scriptura testatur: Omnis qui se humiliat, exaltabitur. Et: Gloriam praecedit humilitas. Et iterum: Ad quem respiciam, nisi ad humilem, et quietum, et trementem sermones meos? Et: Deus humilia respicit. [e 1Kb] Unde Gregorius inquit: Dicatur ergo humilibus, quia dum se dejiciunt, ad Dei similitudinem ascendunt. Et: Quid humilitate sublimius? quae dum se in ima deprimit, auctori suo manenti super summa conjungitur. Est tamen aliud quod in eis debeat caute pensari, quia saepe quidem humilitatis decipiuntur [Col. 0660D] specie. Quidam vero elationis suae ignorantia falluntur: idcirco oportet omnes sollicitos esse, ut maculae superbiae imbribus lacrymarum deleantur, et contritio cordis, et humilis spiritus, omnem fomitem vitiorum excludat: et qui proximis laesionem intulit, veniae satisfactione reconciliet, rapinam pauperum misericordia largitatis diluat: eisque quibus injuste abstulit, si quid potest, misericorditer reddat: et insuper eleemosynarum fructus minime negligat: aliisque bonis operibus vitam suam corrigendo apud Domini misericordiam studiose perquirat, [Col. 0661A] sicut scriptum est: Miserere animae tuae placens Deo. Idcirco temporis mensuram in agenda poenitentia pro unoquoque crimine non praefigunt canones, sed magis in arbitrio antistitis relinquendum statuunt. Quia apud Dominum non tam valet mensura temporis quam doloris, nec abstinentia tantum ciborum quam mortificatio vitiorum.



CAPUT IV. De vitio inanis gloriae.

[a 1Kb] Inanis namque gloria devictum cor quasi ex ratione solet exhortari, cum dicit: Debes majora appetere: ut qua potestate volueris multos excedere, eo etiam valeas et pluribus prodesse. Sed Scriptura e contra signum vanitatis ostendit dicens:

[b 1Kb] Est enim vanitas inflata quaedam circa delectationes [Col. 0661B] varias animi languentis affectio, potiendi honoris avida simul et nescia, morbo excellentiae inanis afflata, cava, morbida, turbulenta, animorum levium domina, male fundatis omnibus blanda, repugnantibus fumea, capiendis seductoria, captis invicta: simulatio quaedam virtutum [c 1Kb] , appetitio dignitatum, dulcis miseris, amara perfectis: cui serviunt tumidi, sub qua jacent elati, qui se de operibus quorum sibi conscii non sunt turpiter jactant, qui se ab omnibus praedicari per nefas affectant. Qui sanctos viros sui deprecatione [d 1Kb] depreciant. His, et similibus delinitos vanitas premit, nec eos morbum suum sentire, aut ad medicum venire permittit. Et quid est, ad medicum venire, nisi infirmum suas infirmitates cognoscere? tantumque eos [Col. 0661C] ardor humanae laudis inflammat, ut laboriosa opera, quae populus admiretur, et quibus fama diffunditur, sine labore suscipiant, et libenter exerceant. Inde est quod jejunare, abstinere, vigilare, ecclesiam frequentare, vel psallere, cum haec omnia sine labore non faciant, etiam cum delectatione faciunt, [e 1Kb] ut ab hominibus, quibus placere, non Deo, desiderant, videantur. Unde Veritas ait: Amen dico vobis, receperunt mercedem suam.



CAPUT V. De remedio inanis gloriae.

Apostolica sententia in medio est proferenda, qua dicitur: Quid enim habes, quod non accepisti: et si accepisti, ut quid gloriaris, quasi non acceperis? Hujus enim morbi est medicina salutis, recordatio [Col. 0661D] divinae bonitatis, per quam omnia bona nobis collata sunt, quae habere videmur. Etiam et perpetua ipsius Dei charitas: in cujus laudem omnia agere debemus, quidquid boni in hoc saeculo operemur: et magis desiderare a Deo laudari in die retributionis aeternae, quam ab homine mortali quolibet, in hujus transitoriae vitae. Hoc quoque inanis gloriae vitium, ut jam diximus, lacrymarum fletibus est abolendum, cum caeterorum actibus bonorum operum. Quia in cunctis quae agimus necesse est ut [Col. 0662A] consideratio propriae infirmitatis deprimat, ne haec ante occulti arbitri oculos tumor vanae laudis exstinguat.



CAPUT VI. De vitio invidiae.

Invidia quoque devictum cor quasi ex ratione solet exhortari, cum dicit: In quo illo, vel illo minor es? cur ergo eis vel aequalis, vel superior non es? quanta vales quae illi non valent? Non ergo tibi, aut superiores esse, aut etiam aequales debent. [f 1Kb] Apostolica adversus hoc clamat sententia: Invidia siquidem diaboli mors intravit in orbem terrarum.

[g 1Kb] Invidus certe, qui alienum bonum, suum facit invidendo supplicium: nulla videtur ad invidum concupiscentia provocari, sed tantum superbiae morbo [Col. 0662B] vexari: quo sibi jugiter ingemiscit meliorem, cui invidet, anteferri. Ac per hoc sequitur divinum munus in homine, cum potius amari homo debeat pro sui meriti sanctitate. Tantos enim invidus habet justa poena tortores, quantos invidiosus habuerit laudatores. Nihil infelicius potest esse invidia, quae alienis torquetur bonis. Unde igitur bonus proficit, inde invidus contabescit. Invidia sensum mordet, pectus urit, mentem affligit. Qui autem invidet, diabolo similis est, qui per invidiam hominem de paradisi felicitate dejecit.

(Prosper.) Quantum eis bonum corrumpat invidia miserabiliter est intuendum: cum quidquid boni fieri vel dici a sanctis audierint, vel omnino non credunt, aut res bene gestas in malum male interpretando [Col. 0662C] convertunt. Omne malum quod de illis mendax fama jactaverit, statim tanquam si ipsi viderint, credunt.

(Gregorius.) Et dum livorem a corde non projiciunt, ad apertas operum nequitias devolvuntur: quia a se incipit omnis tractatus malus, et priusquam noceat alteri, ipse sibi parat exitium. Namque ex hoc vitio oriuntur homicidia. Nisi enim Cain invidisset acceptam fratris hostiam, minime pervenisset ad exstinguendam vitam.



CAPUT VII. De remedio invidiae.

Apostolus terribiliter comminatur, dicens: Qui odit fratrem suum, homicida est; et, qui invidet fratri [Col. 0662D] suo, in tenebris est, et in tenebris ambulat. Unde si huic vitio valenter resistere cupimus, charitatem Deo exhibeamus et proximo, de corde puro, et conscientia bona, et fide non ficta; et facile peccato resistimus, si bonis omnibus abundamus; saeculi blandimenta contemnimus, et omnia quae difficilia sunt humanae fragilitati vel aspera, etiam cum dilectione perficimus, si haec praecepta dilectionis custodimus.

(Idem.) Attamen ordinem dilectionis illi pervertunt, [Col. 0663A] nec modum diligendi custodiunt: qui aut mundum, qui contemnendus est, diligunt; aut corpora sua minus diligenda, diligunt: aut proximos non sicut se ipsos, aut Deum plus quam se ipsos forte non diligunt. Proximos autem tunc diligimus sicut nos, si non propter aliquas utilitates nostras, non propter sperata beneficia vel praecepta, sed propter hoc tantum quod sunt naturae nostrae participes, diligamus. Quapropter haec est proximi tota dilectio, ut bonum quod tibi conferri vis, velis et proximo. Potest itaque homo alterius bonum suum facere, dum amat in alio quod ipse non facit.

(Idem.) Hinc ergo pensent invidi, charitas quantae virtutis est, quae alieni laboris opera, nostra sine labore facit. Dicendum itaque est invidis quia, dum [Col. 0663B] se a livore minime custodiunt, in antiquam versuti hostis nequitiam demerguntur. Igitur summopere est vigilandum ut hoc vitium radicitus a cordibus citius evallatur, ac bonis operibus, ut praescriptum est, cum consilio tamen sacerdotis emundetur, et quotidie pro illo exoret quem oderat, eique officia charitatis exhibeat, ac necessitatibus, si valuerit, frequenter subveniat, cui, cum non amavit, minus diligendo exhibuit.



CAPUT VIII. De vitio irae.

Idem.) Ira etiam devictum cor quasi ex ratione solet exhortari, cum dicit: Quae erga te aguntur, aequanimiter ferri non possunt: haec imo patienter [Col. 0663C] tolerare, peccatum est: quia si non eis cum magna exasperatione resistitur, contra te deinceps sine mensura cumulantur.

Apostolica contra haec respondet sententia: Sol non occidat super iracundiam vestram. Unde et Veritas dicit quia omnis qui irascitur fratri suo, reus erit judicio. Et: si non dimiseritis unusquisque fratri suo de cordibus vestris, nec Pater vester coelestis dimittet vobis delicta vestra. Nam si irasci fas non est, aut dicere racha, aut fatue, multo minus est licitum tenere aliquid animo, ut in odium indignatio convertatur. Est enim ira mentis furor: quae si in corde infigitur, omnem eximit providentiam ab eo facti: nec judicium rectae discretionis inquirere, nec honestae contemplationis virtutem, nec consilii [Col. 0663D] poterit habere maturitatem. Sed omnia per praecipitium quoddam facere videtur. Ex qua nascitur homicidium.

(Gregorius.) Dicendum quippe est impatientibus: quia dum frenare spiritum negligunt, per multa etiam quae non appetunt iniquitatum abrupta rapiuntur. Quia videlicet mentem impellit furor quo non trahit desiderium, et agit commota, velut nesciens, unde post doleat, sciens. Per hoc quoque impatientiae vitium plerumque mentem arrogantiae culpa transfigit: quia dum despici in mundo hoc quisque non patitur; bona, si qua bona sibi occulta sunt, ostendere conatur, ac per impatientiam, usque ad arrogantiam deducitur.



CAPUT IX. De remedio irae.
[Col. 0664A]

Patientia namque furorem, omneque irae vitium cum recordatione mandatorum Dei superare noscitur: cum virtutum omnium mater charitas ad memoriam revocatur, quia impatientiae vitium minime oritur, nisi virtutum mater charitas amputetur. Scriptum quippe est: Charitas patiens est. Igitur cum minime est patiens, charitas in eo non est.

(Gregorius.) Per hoc quoque irae vitium, ipsa virtutum nutrix doctrina dissipatur. Unde scriptum est: Doctrina viri per patientiam noscitur. Tanto ergo quisque minus ostenditur doctus, quanto minus convincitur patiens. Scriptum est enim: Melior est patiens viro forti, et qui dominatur animo suo, expugnatore [Col. 0664B] urbium. Unde Veritas electis suis dicit: In patientia vestra possidebitis animas vestras. Custodem igitur conditionis nostrae patientiam Dominus esse monstravit: qui in ipsa nos possidere nosmet ipsos docuit. Unde et alibi dicit: Diligite inimicos vestros: benefacite his qui oderunt vos, et orate pro persequentibus et calumniantibus vos. Virtus itaque est coram hominibus adversarios tolerare. Sed virtus coram Deo diligere. Et Paulus apostolus possidere patientiam monuit, cum discipulis hoc praeceptum monendo instituit: Omnis, inquit, amaritudo, et ira, et indignatio, et clamor, et blasphemia tollatur a vobis, cum omni malitia. Quia nimirum frustra indignatio, et clamor, et blasphemia ab exterioribus tollitur: si in interioribus [Col. 0664C] vitiorum mater malitia dominatur. Admonendi sunt igitur patientes, ut cor post victoriam muniant, ne hostis callidus eo in deceptione postmodum majori exsultatione gaudeat, quod illa dudum contra rigida colla victorum calcat. Quisquis hoc vitio irae diu tabefactus deperiit, oportet ut ei rehumiliando satisfaciat cui iratus exstitit, ne coram Deo reus judicetur: qui non aliter nostra delet facinora, si fratrum a cordibus nostris penitus non amputentur delicta.



CAPUT X. De vitio tristitiae.

(Gregorius.) Tristitia quoque devictum cor quasi ex ratione solet exhortari, cum dicit: Quo habes, [Col. 0664D] unde gaudeas, cum tanta mala de proximis portas? perpende cum quo moerore omnes intuendi sunt, qui in tanto, contra te, amaritudinis felle vertuntur. Apostolica adversus haec dicit sententia: Quis nos separabit a charitate Christi? Tribulatio, an augustia? Et reliqua. Sunt quippe duo genera tristitiae: unum salutiferum, aliud vero pestiferum. Tristitia salutaris est, quando animus ex delictorum recordatione contristatur, ut confessionem et poenitentiam agere quaerat, et converti ad Deum se toto corde desiderat. Alia igitur hujus mundi est tristitia, quae mortem operatur animae, nihilque in bono operis desiderio valet perficere; quae perturbat animum, et saepe mittit in desperationem, ac futurorum [Col. 0665A] spem abstrahit bonorum: cui etiam hoc patienti vitium vitae praesens nulla est delectatio.



CAPUT XI. De remedio tristitiae.

Superatur namque hoc nefas spiritali laetitia, et spe futurorum, et consolatione Scripturarum, vel fraterno in spiritali jucunditate colloquio: vel cum ad mentem reducitur, quam parva sunt, quae videntur: sicut scriptum est: Quae enim videntur temporalia sunt. Unde Ecclesiastes dicit: Cuncta subjacent vanitati, et omnia pergunt ad unum locum, quia de terra facta sunt, et in terram pariter revertentur: quae autem non videntur, aeterna sunt.

(Prosper.) Haec vero et his similia loquentes, ac [Col. 0665B] cogitantes, nihil est aliud quam vitiis omnibus repudium dare, et omne genus tristitiae amputare. Ab his ergo tristibus malis ascendendum est ad illa sublimia, quibus proficientium mentes, in spem promerendae beatitudinis assurgunt: abdicatisque terrenis, coelestia concupiscunt, ubi Deus videbitur in saecula saeculorum. Sed quicunque hoc vitio carere desiderat, orationibus frequenter insistat: mortem animae quotidie ante oculos ponat. Et quia omnis caro fenum est, recognoscat misericordiam et bonitatem Dei erga omnes sperantes in se, cum magna consideratione, aut per se meditando aut ab aliis audiendo, ex toto animo considerare non negligat. Pauperibus et peregrinis, viduis ac pupillis, nec non infirmis et hospitibus, si quid valet, [Col. 0665C] misericorditer tribuat, et in caeterorum bonorum operibus non deficiat.



CAPUT XII. De vitio avaritiae.

(Gregorius.) Avaritia quoque devictum animum quasi ex ratione solet exhortari, cum dicit: Valde sine culpa est, quod quaedam habenda concupiscis, quia multiplicare non appetis, sed egere pertimescis, et quod male alius retinet, ipse melius expendis.

Apostolica contra haec clamat sententia: Quod neque avari, neque rapaces, regnum Dei possidebunt. Unde et Salomon dicit: Avarus non implebitur pecunia: et, Qui amat divitias, fructus non capiet ex eis. Et iterum: Divitiae conservatae in [Col. 0665D] malum domini sui; pereunt enim in afflictione pessima. Et paulo post dicit: Avaro autem nihil est scelestius, nihilque iniquius quam amare pecuniam. Et iterum: Cum enim moritur homo, haereditabit serpentes, et bestias, et vermes. Unde et Dominus ait: Facilius est enim camelum per foramen acus transire, quam divitem intrare in regnum coelorum. Et iterum: Vae vobis divitibus, qui habetis consolationem vestram. Et alibi: Non potestis Deo servire et mammonae. Unde Apostolus discipulo de divitibus dicit: Divitibus hujus saeculi praecipe, non superbe sapere: neque sperare in incerto divitiarum. Est namque avaritia, nimia divitiarum acquirendi, habendi, vel tenendi cupiditas. Unde Gregorius [Col. 0666A] dicit: Avaritia enim non solum pecuniae est, sed etiam altitudinis. Quae pestis insaturabilis est, sicut morbus hydropici: quia in bibendo non sitim exstinguit, sed potando succrescit: sic avaritia, quanto magis habet, tanto plus desiderat. Et dum modus non est in habendo, modus illi non erit in desiderando. Ex qua oriuntur invidia, furta, latrocinia, homicidium et reliqua.



CAPUT XIII. De remedio avaritiae.

Dominus enim cuidam quaerenti, quid faceret ut vitam possideret aeternam, respondit: Si vis perfectus esse, vade, et vende omnia quae habes, et da pauperibus, et habebis thesaurum in coelo. Et alibi: (Gregorius.) Si vere divites esse cupitis, veras [Col. 0666B] divitias amate. Discant igitur divites quia divitias quas conspiciunt, tenere nequaquam possunt. Et ideo misericorditer tribuant, unde sibi superflue habere conspiciunt: quia hilarem datorem diligit Deus. Admonendi sunt etiam, qui jam sua misericorditer tribuunt, ut sollicite custodire studeant, ne cum commissa peccata eleemosynis redimunt, adhuc redimenda committant. Ne venalem Dei justitiam aestiment: si, cum curant pro peccatis nummos tribuere, arbitrentur se posse inulte peccare. Plus namque est anima quam esca: et corpus plus quam vestimentum. Qui ergo escam atque vestimentum pauperibus largitur, sed tamen anima, vel corpus iniquitate polluitur, quod minus est justitiae obtulit, et quod majus est, culpae: sua enim dedit [Col. 0666C] Deo, et se diabolo.

Iterum admonendi sunt qui aliena rapere intendunt. Audiant quod scriptum est: Vae ei qui multiplicat non sua. Profecto enim qui augere opes ambit, vitare periculum negligit: Quoniam radix omnium malorum est cupiditas.

(Prosp., lib. V Vit. contempl., cap. 4.) Unde quaerendum est, si initium omnis peccati superbia dicitur, quare radix omnium malorum cupiditas affirmetur. Sane, quia cupiditas, atque superbia in tantum, unum est malum; ut nec superbus sine cupiditate, nec sine superbia possit inveniri cupidus. Deinde si quodlibet peccatum perpetrare non possum, nisi meae delectationi consentiam; quod cupiditatis est proprium: et Dei praecepta contemnam; [Col. 0666D] quod est superbiae malum: quomodo non ex cupiditate, quae est radix omnium malorum: et ex superbia, quae initium omnis peccati dicitur, procedit omne peccatum?

Vincitur quoque hoc vitium in largitione pauperum, in visitatione infirmorum, et integumento nudorum, nec non, et si quid injuste quis abstulit, reddendum est in quadruplum, juxta sententiam Domini. Et nunquam a corde discedat timor Domini: et insuper fletu ac lacrymis, cum contritione cordis purget indesinenter animam: ne, pro incerto divitiarum, amittat vitam aeternam.

Hucusque de quinque spiritalibus vitiis ex SS. Patrum testimoniis dictum sufficiat. Restat quoque [Col. 0667A] ut de duobus carnalibus, videlicet gula atque luxuria, pertractemus.



CAPUT XIV. De vitio ventris ingluviae.

(Gregorius.) Ventris quoque ingluvies devictum cor quasi ex ratione solet exhortari, cum dicit: Ad esum Deus omnia mundo condidit: et qui satiari cibo respuit, quid aliud quam muneri concesso contradicit?

(Prosper.) At contra videamus qualiter illi homines primi commiserint tam grande peccatum, et quod ipsos de paradiso projecit, in hoc vitae poenalis exsilium, et in eis originaliter totum damnavit genus humanum. Prohibitum siquidem a Domino fuerat, quod de ligno scientiae boni et mali, ne [Col. 0667B] comederent: sed gulae vitio decepti comederunt. Nisi enim comedissent, perpetuo immortales essent, si sub Deo suo viventes, praeceptum quod acceperunt custodissent. Nec desererentur a Deo, nisi Deum prius ipsi desererent. Et idcirco in hanc aerumnosam hujus vitae miseriam, gulae delicti, atque morti traditi sunt dejecti. Ubi omnis homo per peccatum nascitur, per laborem vivit, per dolorem moritur.

(Gregorius.) Quapropter admonendi sunt gulae dediti, ne in eo, quo escarum delectationi incumbunt, luxuriae se mucrone transfigant: quanta sibi per esum loquacitas; quanta mentis levitas insidietur, aspiciant: ne dum ventri molliter serviunt, vitiorum laqueis crudeliter astringantur. Audiant Apostolum [Col. 0667C] dicentem: Esca ventri, et venter escis: Deus autem et hunc, et has destruet; et rursum: Non in comessationibus et ebrietatibus; et iterum: Esca nos non commendat Deo; et rursum: quorum Deus venter est, et gloria in confusione: quia gulam sequitur luxuria.



CAPUT XV. De remedio gulae vitii.

Quia primus homo hoc vitio gulae cum posteritate sua cecidit, necessarium est ut per abstinentiam resurgamus: sed in ipsa abstinentia est aliud quiddam quod solerti cura pensare debemus.

(Gregorius.) Quia plerumque dum plus quam necesse est, per abstinentiam caro atteritur, humilitas foris ostenditur: sed de hac ipsa humilitate graviter [Col. 0667D] interius superbitur. Ideo admonendi sunt abstinentes, ut sollicite semper aspiciant, ne cum gulae vitium fugiant, acriora his vitia, quasi ex virtute, generentur. Incassum ergo per abstinentiam corpus conteritur, si inordinatis demissa motibus, mens vitiis dissipatur.

(Prosper.) Qui autem non solum a qualitate, sed etiam a quantitate ciborum cupiunt abstinere, nihil aliud student, nisi ut, quantum stomacho reficiendo ac fami eximendae satis esse videtur, indulgeant; nec expleant suos appetitus aviditate percipiendi, sed comprimant; atque eis non saturitas edendi finem faciat, sed voluntas: qui tam a cupiditate pretiosorum ciborum, quam a nimia perceptione vilium [Col. 0668A] contineant: qui cibis nec lautioribus volunt carne luxuriose dissolvi, nec distentione ventris vilibus onerari; quando abstinentes viri, nec delitiosi solent esse, nec avidi. De vino autem abstinendo quid dicam? unde Apostolus certam fixit regulam, dicens: Nolite inebriari vino, in quo est luxuria; quasi diceret: luxuriam facit et nutrit vini perceptio nimia, non natura: Et ideo, non vos uti vino, sed ne inebriamini prohibeo. Unde Timotheo praecepit, dicens: Noli aquam bibere; sed modico vino utere, propter frequentes tuas infirmitates. Ac per hoc, nihil contra abstinentiam faciunt, qui vinum non pro ebrietate, sed tantum pro corporis salute percipiunt. Unum tamen est intuendum, quod nihil illis proficiat qui se a cibis temperant, si vitiis [Col. 0668B] serviant. Quia facilius res quae possidetur abjicitur, quam voluntas.

(Gregorius.) Admonendi sunt abstinentes, ut noverint quia tunc placentem Deo abstinentiam offerunt, cum ea quae sibi de alimentis subtrahunt, indigentibus largiuntur. Non enim Deo, sed sibi quisque jejunat, si ea quae ventri ad tempus subtrahit non inopibus tribuit, sed ventri postmodum offerendo custodit. Rursumque admonendi sunt, ut abstinentiam suam, et semper sine imminutione custodiant, et nunquam hanc apud occultum judicem eximiae virtutis credant: ne, si fortasse magni esse meriti creditur, cor in elatione sublevetur. Hinc Joel ait: Sanctificate jejunium. Jejunium sanctificare est, adjunctis bonis aliis, dignam Deo abstinentiam [Col. 0668C] carnis ostendere: quia tunc nobis proderit, quod corpora nostra aut caetera corporum incentiva, rigore districtioris abstinentiae castigamus, si carnalibus desideriis absoluti, sanctis virtutibus floreamus. Unde, si per delectationem et desiderium voluptatis a paradisi gaudiis cecidimus, oportet ut per jejunium ac lamenta poenitentiae redeamus.



CAPUT XVI. De vitio luxuriae.

(Gregorius.) Luxuria quoque devictum cor quasi ex ratione solet exhortari, cum dicit: Cur te in voluptate tua modo non dilatas, cum quid te sequatur ignoras? Acceptum tempus in desideriis perdere non debes: quia quam citius pertranseat nescis. Si enim misceri Deus hominem in voluptate coitus [Col. 0668D] nollet, in ipso humani generis exordio, masculum et feminam non fecisset. Non enim Deus, ut divina testatur auctoritas, ideo masculum et feminam creavit, ut carnali fruerentur desiderio, aut in delectatione carnis viverent, sed procreandorum cum benedictione filiorum, mutuo jungerentur. Et nisi tum transgressio mandatorum fuisset, nulla utique sentiretur delectatio in copula conjugatorum. Luxuria quippe est immunditia corporalis, quae fieri solet ex incontinentia libidinis et mollitie animae, quae consentit suae carni peccare. Quia tribus modis omne agitur peccatum: suggestione, delectatione, consensu.

(Prosper.) Qui concupiscentiae carnis addictus [Col. 0669A] (est), nunquid non videtur nihil habere superbiae? cum praesertim passio ipsa eum videatur humiliare luxuriae. Et tamen, nisi prius Deo rebellis existeret: cujus salubre praeceptum de pudicitia conservanda, superbi spiritus praesumptione contemnit, nulla eum lasciva cupiditas provocaret. In animo ejus diu deceptant [Leg. disceptant] Dei contempus et metus. Sed aut contemptus Dei praeponderat, et superbus animus recepta cupiditate pudicitiam perdit; aut obtinet metus, et animus Deo subjectus, cupiditati simul ac superbiae contradicit. Plerosque enim gula et abundantia vini turpiter in luxuriam solvunt: alios, in injuriam pudicitiae sordidae cogitationes incendunt. Nonnullos deposita castitate, occasiones oblatae dejiciunt: quosdam sub impudicitiae jugum [Col. 0669B] exempla perdite viventium mittunt. Sunt alii, quorum vitam vita turpis inflammat, et turpem conscientiam manifestat: qui prius inverecundos sermones aut proferunt libenter, aut audiunt: ac deinde paulatim morbo crescente, ab honestate deficiunt. Cogitatio quippe est, quae mentem sicut turpis inquinat; ita, si fuerit honesta, purificat. Hinc est, quod ille corporis fluxus qui fit in dormientibus, sine culpa, interdum vigilantibus contingat ex culpa. Aliud est quod in dormiente fit: aliud, quod vigilans facit. Ibi naturaliter plenitudo humoris expellitur. Hic turpiter concupiscentia publicatur. Sed haec concupiscentia illis vigilantibus hunc elicit fluxum, quibus per foeda colloquia sordidum commoverit appetitum.



CAPUT XVII. De remedio luxuriae.
[Col. 0669C]

Paulus apostolus terribiliter admonet dicens: Qui habent uxores, tanquam non habentes sint, etc.

(Gregorius). Uxorem quippe quasi non habendo habet, qui sic per illam carnali consolatione utitur, ut tamen nunquam ad prava opera a melioris intentionis rectitudine, ejus amore flectatur. Uxorem quippe quasi non habendo habet, qui transitoria cuncta conspiciens esse, curam carnis ex necessitate tolerat, sed aeterna gaudia spiritus ex desiderio exspectat. Unde iterum dicit: De quibus scripsistis mihi: Bonum est homini mulierem non tangere. Propter fornicationem autem unusquisque suam uxorem habeat: et unaquaeque suum virum habeat. Hoc [Col. 0669D] autem dico, secundum indulgentiam, non secundum imperium. Culpa quippe esse innuitur, quod indulgere perhibetur: sed quae tanto citius relaxetur, quanto non post hanc illicitum quid agatur, sed hoc [Col. 0670A] quod est licitum moderamine non tenetur. Quod bene Loth in semet ipso exprimit, qui ardentem Sodomam fugit; sed tamen Segor veniens, nequaquam mox montana conscendit. Ardentem quippe Sodomam fugere, est illicita carnis incendia declinare. Altitudo vero est montium, munditia continentium. In monte stare, est carnaliter non adhaerere.

At contra admonendi sunt qui ligati conjugiis non sunt, ut praeceptis coelestibus eo rectius serviant, quo eos ad curas mundi nequaquam jugum copulae carnalis inclinat.

Admonendi sunt caelibes, ne sine damnatione misceri se feminis vacantibus putent. Cum enim Paulus fornicationem vitium tot criminibus exsecrandis [Col. 0670B] inseruit, cujus sit reatus indicavit, dicens: Neque fornicatores, neque idolis servientes, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt. Et rursus: Fornicatores et adulteros judicabit Deus. At contra admonendi sunt peccata carnis ignorantes, ut tanto sollicitius praecipitem ruinam metuant, quanto altius stant. Quibus per Joannem dicitur: Hi sunt qui cum mulieribus non sunt coinquinati. Hi sequuntur Agnum, quocunque ierit. Quapropter cum coeperit animus ad delectationem carnis inclinare, oportet timorem judicii ad mentem reducere, poenasque infernalium, ubi nemo, nisi obnoxii retruduntur, sollicite cogitare: quaenam poena injustis sit reddenda [Col. 0670C] aeternis suppliciis. Unde scriptum est: Mitte eos in tenebras exteriores, ibi erit fletus et stridor dentium: ubi vermis eorum non moritur, et ignis eorum non exstinguetur.

(Prosper.) Quid excusationis obtendere poterimus, quid faciamus sub tanti judicis majestate in illa die? qua nos defensionis arte purgabimus? quae nobis subventura est poenitentia, quam in hac carne contempsimus? Haec multa et his similia cogitare nihil est aliud, quam vitiis omnibus repudium dare, et omnia blandimenta carnalia refrenare.

Sed quia de octo principalibus vitiis eorumque remediis, prout largitor omnium bonorum dedit, ex sanctorum Patrum sententiis stylus nostrae descriptionis colligendo perstrinxit: libellus finem [Col. 0670D] excipiat, ut in sequenti opere, de virtutibus, unde hic pauca tetigimus, donante Domino, plenius disputemus.



LIBER SECUNDUS.
[Col. 0669]

Superiori libro rationem vitiorum principalium octo complexus, pro viribus, qua Dominus donare dignabitur, de actuali et contemplativa vita, nec non et virtutibus, uti promisi, ex Patrum dictis colligere curavi.




CAPUT PRIMUM. De vita activa.

(Prosper.) Actualis est vita conversatio religiosa, quae edocet quomodo praepositi sub se regant viventes et diligant, ac non minus de eorum salute, [Col. 0671A] quam de sua solliciti, quod eis expedire sciunt, paterna cura provideant: et qualiter praeposito suo subjecti, tanquam capiti membra deserviant, ac praecepta ejus, velut imperium Dei, summo amore custodiant. Ipsa namque actualis vita panem esurienti tribuit, verbo sapientiae nescientem edocet, errantem corrigit, ad humilitatis viam superbientem proximum revocat, infirmantis curam gerit: quae singulis quibusque expediant, dispensat: et commissis, qualiter subsistere valeant, sollicite providet. Quae cum et in praesenti fiunt, et cum corpore deficiunt, attamen merces hujus vitae permanet in aeternum.



CAPUT II. De vita contemplativa.

[Col. 0671B] Contemplativa vita a contemplando, id est, a videndo, nomen accepit: (Prosper, lib. I de Vita contemp. cap. 1) in qua, Creatorem suum creatura intellectualis, ab omni peccato purgata, atque ex omni parte sanata, visura est. Sed etsi diligenter considerare velimus in hoc fragili tabernaculo, ubi quotidie ingemiscimus, contemplativae vitae quodammodo participes fieri possumus, nemo quis dubitet: quia (Prosper, ibid., cap. 13) Ecclesiarum principes vitae contemplativae posse, et debere fieri sectatores: quia sive secundum quorumdam opinionem, nihil aliud sit vita contemplativa, quam rerum latentium, futurarumque notitia; sive vacatio ab omnibus occupationibus mundi, sive divinarum studium litterarum, non videtur quid impedimenti sanctis [Col. 0671C] sacerdotibus possit afferri, quominus ad virtutes nequeant pervenire: quorum cura est ab occupationibus mundi aufugere, et divinarum studiis litterarum inhaerere. Qui non torpent otio, sed insistunt perfectionis suae negotio: verbo Dei infatigabiliter vacant, sapientes veraciter fiunt, coelestia sapiunt; terrena despiciunt, obedientes instruunt, sanctis virtutibus, quibus in dies singulos fiant Deo propinquiores, incumbunt. Quae vita per fidem et spem in praesenti incipit saeculo, sed in futuro permanet cum Domino.



CAPUT III De fide.

Fides vero justitiae est fundamentum, quam nulla opera bona praecedunt, ex qua [a 1Kb] omnia procedunt. [Col. 0671D] Ipsa nos a peccatis omnibus purgat, mentes nostras illuminat, Deo reconciliat, cunctis participibus nostrae naturae consociat: spem nobis futurae remunerationis inspirat, auget in nobis virtutes sanctas, ac nos in earum professione confirmat [b 1Kb] . Ipsa quoque gradus ascensionis est, per quam gressus omnis transeuntis vitae dirigitur: ut errores humanae vitae transfugiat, et ad coelestia securus perveniat: quam sacerdos nosse debet, ut doceat: et populus credere, ut ea quae docetur intelligat, dicente Apostolo: Nisi credideritis, non intelligetis. Unde datur intelligi [Col. 0672A] quod non fides ex intellectu, sed ex fide intellectus existat: ac per hoc, ut bene agat, quis intelligere studeat, et ut intelligat, credat, debet doctor Ecclesiae praedicare, quod audiat crediturus: quia sine praedicatione nullus erit auditus, scriptum est: Quomodo audient sine praedicante? Verbum fidei praedicandum est, ut audiens credat, credens intelligat, et intelligens opus bonum perseveranter exerceat: quoniam nec opera sine fide, nec sine operibus fides sola justificat. Et ideo, si corde creditur ad justitiam, ore autem confessio fit ad salutem. Qui autem non crediderit, non habendo fidem, nec justitiam cordis habere poterit, nec salutem.

Est autem fides, ut Apostolus ait, sperandarum substantia rerum, argumentum non apparentium. In hac [Col. 0672B] enim testimonium consecuti sunt senes. Fide intelligimus apparata esse saecula Verbo Dei, ut ex invisibilibus visibilia fierent. Fide, plurimam hostiam Abel quam Cain obtulit. Fide, Enoch translatus est, ne videret mortem. Fide, Abraham obtulit Isaac, cum tentaretur, et quia, sicut idem ait Apostolus, sine fide impossibile est placere Deo. Et iterum: Ex fide igitur justificati pacem habeamus ad Deum per Dominum nostrum Jesum Christum: per quem et accessum habemus per fidem in gratiam istam in qua stamus, et gloriamur in spe gloriae filiorum Dei.



CAPUT IV. De spe.

(Prosper.) Spes dicitur cum aliquid [quod] promittitur, cum non videtur, dicente Apostolo: Spe [Col. 0672C] enim salvi facti sumus. Spes autem quae videtur, non est spes. Nam quod videt quis, quid sperat? Si autem quod non videmus speramus, per patientiam exspectamus. Et ideo ambulemus in spe proficientes de die in diem, et spiritu facta carnis mortificemus. Novit enim Dominus qui sunt ejus. Et, quotquot spiritu Dei aguntur, hi filii sunt Dei, sed gratia, non natura. Unicus enim natura Filius Dei propter nos misericordia factus est hominis filius, ut nos natura filii hominis, filii Dei per illum gratia fieremus. In actuali quippe vita, in qua et per quam peregrinatur Ecclesia, fides et spes sunt adipiscendae cum charitatis laude. Unde Apostolus ait: Nunc autem manet fides, spes, charitas; major autem harum est charitas. Et ideo major, quia non cum mundo transit [Col. 0672D] perituro, sed hic incipit et permanet in futuro.



CAPUT V. De charitate.

(Augustinus.) Jam porro charitas, quam duabus istis, id est fide ac spe majorem dixit Apostolus, quanto in quocunque major est, tanto melior in quo est. Cum enim quaeritur utrum quisque homo bonus sit, non quaeritur quid credat aut speret, sed quid amet. Nam qui recte amat, procul dubio recte credit et sperat. Qui vero non amat, inaniter credit, etiamsi sunt vera quae credit; inaniter sperat, [Col. 0673A] etiamsi ad veram felicitatem doceantur pertinere quae sperat: nisi hoc credat et speret quod sibi petenti donari possit, ut amet. Per charitatem igitur bona omnia justificantur quae creduntur ac sperantur. (Prosp., l. III, c. 13 et 14 Vit. cont.) Quam excellentiorem viam Apostolus nuncupat: Ad quam non pedum via, sed morum, est ascendendum. Quia charitas est recta voluntas ab omnibus terrenis ac praesentibus prorsus aversa, juncta Deo inseparabiliter, et unita igni quodam sancti Spiritus, nullo vitio mutabilitatis obnoxia: supra omnia quae carnaliter diliguntur excelsa, divinae contemplationis avida: in omnibus semper invicta, mors criminum, vita virtutum. (Prosp., l. III, c. 13 Vit. cont.) Quam fides concipit, ad quam spes currit, cui profectus [Col. 0673B] omnium servit, sine qua nullus Deo placuit, cum qua nec potuit aliquis peccare nec poterit. Haec est charitas vera, germana, perfecta, et omnino via quae ducit per se ambulantes ad patriam: quia sicut sine via nullus poterit pervenire quo tendit, ita sine charitate, quae dicta est via, non ambulare possunt homines, sed errare [a 1Kb] . Unde Apostolus inquit: Charitas patiens est, benigna est, non aemulatur, non agit perperam, non inflatur, non est ambitiosa; non quaerit quae sua sunt. Et iterum: Omnia suffert, omnia sperat, omnia sustinet: eos autem in quibus fuerit, omnibus his bonis quae habet impertit. Et quid illis esse potest in hac vita perfectius, qui tantis abundant, charitate in se regnante, virtutibus [b 1Kb] ? Quapropter charitas hic quidem in praesenti necessaria est, [Col. 0673C] quae nos separat a diabolo, purificat a peccato, reconciliat Deo. Sed in futuro perfecta erit, cum perfectos Deo, a quo est donata, conjunxerit.



CAPUT VI. De virtute.

Porro antequam de principalium [c 1Kb] virtutibus quatuor dicatur aliquid, primo indagatione veritatis scire oportet quid sit, aut quare virtus dicatur, quae in tanto nominis praecellit honore, ut nulla, quamvis videantur recta, sine virtute, Deo fiant acceptabilia.

(Prosp., l. III Vit. cont., c. 16.) Virtus namque omnis sancta res est, divina, incorporea prorsus, atque mundissima: quam mentes iniquitate non inquinant, sed ipsa inquinatos emaculat: cujus participatione [Col. 0673D] firmantur infirma [d 1Kb] , suscitantur mortua, sanantur infirma, corriguntur prava, reconciliantur adversa. Hanc non habet, nisi Deus, et is cui dederit Deus. Quae in animo habitat, sed animam corpusque sanctificat. Ad quam nullus accedit invitus, quam nullus amittit, nisi propria voluntate deceptus. De qua rursum alias dicitur [e 1Kb] : Virtus quoque animi habitus est naturae, decusque vitae, ratio morum, pietatis cultus, Divinitatis honor et aeternae beatitudinis meritum. Cujus partes sunt, ut diximus, [Col. 0674A] principales quatuor, prudentia, justitia, fortitudo, temperantia



CAPUT VII. De prudentia.

Prudentia est rerum divinarum humanarumque, prout homini datum est, scientia. In qua intelligendum est quid cavendum sit, quidque faciendum. Unde Psalmista loquitur: Diverte a malo, et fac bonum. Quia, nulla melior sapientia, quam ipsa qua Deus, secundum humanae mentis modulum intelligitur et timetur, atque ejus futurum creditur judicium: ubi bona boni, mala vero mali pro meritorum qualitate recipiunt.

(Prosp., ibid., c. 29.) Prudentiam igitur et sapientiam plerique in indagatione veri et inventione [Col. 0674B] constituunt. Propterea quod nec sapiens dici recte possit, cui deest prudentia: nec prudens, cui deest sapientia. Quapropter si nihil aliud prudentiae ac sapientiae munus accipitur, nisi inquisitio et comprehensio veritatis: qui veritatem prudenter quaerere et sapienter invenire potuerit, is prudens, is sapiens jure vocabitur. Et quidquid de prudentia fuerit disputatum, id totum de sapientia possit intelligi.

Qui ergo prudentiae participatione prudentes effecti, Deo suo non pedibus, sed sanctis moribus appropinquant; ex ea parte, qua sunt Dei dono prudentes, nec suo perire possunt, nec alieno peccato. Ex eo autem quod necdum ita est eorum perfecta prudentia, sicut erit in illa vita ubi perfecte viventibus [Col. 0674C] ullus error omnino obrepere non poterit; etiam prudentes aliquoties peccatis fallentibus acquiescunt, non voluntate depravati, sed humano errore, ut homines, lapsi: nec adhuc tota prudentiae ac sapientiae perfectione perfecti, sicut ibi erunt, ubi nec ignorare aliquid, nec peccare jam possunt. Tales Dominus in Evangelio fieri praecepit dicens: Estote prudentes sicut serpentes, et simplices sicut columbae; quia nec simplices circumvenire aliquos possunt, nec prudentes se circumveniri permittunt. Quandoquidem haec virtus multum a vitio saecularis ac mundialis prudentiae distat, quod illud corrumpit sana, haec vero sanat vitia, accessione corrupta [f 1Kb] : ac sic omnibus, quibus potest, prodesse festinat veraciter prudens: ut ejus meritis omnium qui per [Col. 0674D] eum Domino acquiruntur, fructus accrescat [g 1Kb] : sed quoniam ordo disputationis deposcit ut etiam de prudentia, quae principalis est virtus, primo poneretur in loco, restat quoque quid sit justitia aperire.



CAPUT VIII. De justitia.

Justitia est animi nobilitas, unicuique rei propriam, tribuens dignitatem. In hac, Divinitatis cultus, et humanitatis jura, et justa judicia, et aequitas totius vitae conservatur. Quid enim justius quam [Col. 0675A] Deum diligere, ejusque mandata custodire? per quem, dum non fueramus, creati sumus; dum perditi fuimus, recreati sumus, et a servitute diabolica liberati: qui nobis omnia bona quae habemus concessit.

Ipsa quippe juste ac rationabiliter dicitur justitia, qua fiunt justi qui eam fuerint operati. (Prosp., l. III Vit. cont., c. 22.) Ex qua manat aequitas, quae nos facit ut omnium necessitates hominum nostras esse dicamus; nec nobis tantum, sed etiam generi humano nos natos esse credamus.

[a 1Kb] Quapropter si in hac vita justitiam conamur implere, cujus justitiae opus proprium, sua cuique tribuere, Deo nos, a quo sumus facti, reddamus, nec dominari nobis ea quibus sumus naturaliter [Col. 0675B] praepositi, permittamus. Dominetur vitiis ratio, subjiciatur corpus animo, animus Deo: et impleta est hominis justitia totaque perfectio [b 1Kb] .

De justitiae adhuc fonte procedunt liberalitas, beneficentia, charitas, et caetera hujusmodi, quibus multipliciter juvari homines possunt. Liberalitas est quae etiam in eos qui nihil indigere videntur exuberat. In qua liberalitate rei familiaris ponitur amplitudo. Beneficentiae multae sunt opera, quibus necessitati laborantium misericorditer subvenitur: et de terreno censu regni coelestis haereditas comparatur [c 1Kb]



CAPUT IX. De fortitudine.

(Prosper.) Fortitudo est magna animi patientia, [Col. 0675C] et longanimitas, et perseverantia in bonis operibus, et victoria contra omnium vitiorum genera.

Animi igitur fortitudo ea debet intelligi quae non solum diversis pulsata molestiis inconcussa permaneat, sed etiam nullis voluptatum illecebris resoluta succumbat: alioquin si impetus quidem malorum sequentium frangat, si calamitatibus quibuslibet impactis obsistat, si inter injuriam saeva, inter procellas angentium pressurarum, inter inimicitias, et damna praesentia, atque multimodas persecutiones, infatigata persistat. Eos autem quos ad tolerantiam passionum fortes Dei charitas reddit, nulla delectatio carnis, nulla voluptas male blanda corrumpit: quia animi fortitudo ab illo est nobis, cui cum Propheta [Col. 0675D] cantamus: Fortitudo mea et laus mea Dominus, et factus est mihi in salutem: Fortitudo nostra est, quia ita nos contra omnia vitia invicta protectione corroborat, ut animum nostrum nec blanda dissolvant, nec adversa dejiciant; et tunc laus nostra Dominus fit, si non nos de muneribus Dei, sed divina in nobis cupiamus munera praedicari. Et utique animi fortitudo tam desperandi ignaviam debet excutere quam jactantiae contraire. [d 1Kb] Et quid hac fortitudine melius est, quam diabolum vincere, omnesque [Col. 0676A] ejus suggestiones superare, et adversa mundi pro Dei nomine fortiter tolerare?



CAPUT X. De temperantia.

Temperantia est totius vitae modus, ne quid nimis homo vel amet, vel odio habeat, sed omnis vitae hujus varietates considerata temperet diligentia. Unde quidam philosophorum ait, apprime in vita esse utile, ut ne quid nimis.

(Prosper.) Temperantia igitur temperantem facit, abstinentem, parcum, sobrium, moderatum, pudicum, tacitum, serium, verecundum. Haec virtus, si in animo habitat, libidines frenat, affectus temperat, desideria sancta multiplicat, vitiosa castigat; omnia intra nos confusa ordinat, ordinata corroborat; cogitationes [Col. 0676B] pravas removet, inserit sanctas, ignem libidinosae voluptatis exstinguit: omnemque intemperantiam nostram ad honestum modum redigit in cibo ipso, et potu, ut contenti simus appositis.

Temperantiae est, quod reverentiam senioribus exhibemus, aequales germanitus honoramus, junioribus gratiam paternae dilectionis impendimus [e 1Kb] .

Itaque [f 1Kb] difficile quidem est nomina virtutum quae ex istis quatuor principalibus oriuntur, ostendere. Verumtamen hoc nosse et tenere debemus: quod istae virtutes quatuor, vel omnes quae ex illis existant, dona sunt Dei. Et quod nullus eas habet, aut habuit, vel habebit, nisi cui Deus, qui est virtutum omnium proprietas et origo, contulerit.

[g 1Kb] Principales ergo quatuor esse virtutes, non [Col. 0676C] solum philosophi sentiunt, sed etiam nostri consentiunt: quia, quaternarium numerum profectionis sacratum pene nullus ignorat. Siquidem totus orbis, oriente, occidente, aquilone et meridie, quatuor terminari partibus invenitur. Et ipse Adam, qui est humani generis pater, vel generale nomen, quod dicitur homo, quatuor litteris explicatur. Corpus quoque quatuor elementis exstructum, quaternarii numeri in se continet sacramentum. Ipsius etiam animae quatuor esse affectiones, quibus vel ad bona utimur, vel ad mala. Quatuor etiam flumina, quae de paradisi fonte procedunt, vel quatuor Evangelia. Et ideo virtutes istae, quae tantum continent perfectionis in numero, sollicite considerare debemus, [Col. 0676D] quantam sanctitatem conferant animo Christiano: et quam nihil profectionis unquam fit [h 1Kb] , quod in istis virtutibus non fit. Nam si prudentia prudentem, justitia justum, temperantia temperantem facit, eo quod prudenter, et juste, et fortiter, ac temperanter agit, nihil est quod possit esse perfectius [i 1Kb] . Quapropter sicut ex elementorum numero quaternarii compago mundi, nec non et corpora humana perficiuntur, quibus insunt venae, nervique, ac caetera corporis [Forte corpori] utilia; ita principalium numero [Col. 0677A] virtutum omnia quaecunque recte vivendi sunt instituta, nemo quis dubitet esse connexa.

Hae sunt enim a sacratissimis viris virtutes expositae, quas sacerdotes Domini, qui jura tenent Ecclesiae, nec non ligandi atque solvendi habentes potestatem, intente debent intelligere ac frequentius praedicare, ut populus careat vitiis, et opitulante superno adjutorio conetur pro viribus quisque inhaerere [Col. 0678A] virtutibus. Satis, ut opinor, ex tribus gradibus, coelestium scilicet, fide, spe et charitate, nec non et virtutibus quatuor, quibus ad culmina virtutum ascenditur, est disputatum. Nunc jam qualiter unumquodque judicio sacerdotali purgandum sit vitium, breviter est insequentis operis libello inserendum.



LIBER TERTIUS.
[Col. 0677]


CAPUT PRIMUM. Ut poenitentiae tempora juxta qualitatem peccati decernantur.
[Col. 0677B]

[a 1Kb] Poenitentibus secundum differentiam peccatorum episcopi arbitrio poenitentiae tempora decernantur.

Item in eodem.

Sacerdos poenitentiam imploranti absque personae acceptione poenitentiae leges injungat.



CAPUT II. Quod nulli sit ultima poenitentia deneganda.

[b 1Kb] Vera ergo ad Deum conversio in ultimis positorum mente potius est aestimanda, quam tempore, Propheta hoc taliter asserente: Cum conversus ingemueris, tunc salvus eris. [c 1Kb] Cum ergo Dominus sit cordis inspector, quovis tempore non est deneganda poenitentia postulanti, cum illi se obliget judici, cui occulta omnia noverit revelari.



CAPUT III. De his qui necessitate mortis urgente poenitentiam simul et viaticum petunt; et de his qui obmutescunt, antequam ad eos sacerdos daturus poenitentiam accedat.
[Col. 0677C]

[d 1Kb] Ita ergo talium necessitati auxiliandum est, ut nec actio illis poenitentiae, nec communionis gratia denegetur: sic eam etiam amisso vocis officio, per indicia integri sensus quaerere comprobentur. Quod si ita aliqua aegritudine fuerint aggravati, ut quod paulo ante poscebant, sub praesentia significare non valeant, testimonia eis fidelium circumstantium prodesse debebunt. Simul tamen, et poenitentiae, et reconciliationis beneficium consequantu.



CAPUT IV. De his qui poenitentiam agere differunt.
[Col. 0677D]

[e 1Kb] Dissimulatio potest non contemptu esse remedii, sed de metu gravius delinquendi. Unde poenitentia quae dilata est, cum studiosius petita fuerit, non negetur, ut quo modo ad indulgentiae medicinam anima vulnerata perveniat.



CAPUT V. Quod oporteat eum qui ab illicitis veniam poscet, etiam a multis licitis abstinere.

[f 1Kb] Aliud quidem est debita justa reposcere, aliud [Col. 0678A] propria perfectionis amore contemnere. Sed illicitorum veniam postulantem oportet etiam a licitis [Col. 0678B] abstinere, dicente Apostolo: Omnia licent, sed non omnia expediunt. Unde, si poenitentes habent causam, quam negligere forte non debeant, melius expetit quis ecclesiasticum quam forense judicium.



CAPUT VI. Quod poenitenti nulla lucra negotiationis exercere conveniat.

[g 1Kb] Qualitas negotiantem aut excusat, aut arguit, quia est honestus quaestus, et turpis. Verumtamen poenitenti utilius est dispendia pati, quam periculis negotiationis astringi. [h 1Kb] Quia difficile est inter ementis vendentisque commercium non intervenire peccatum.



CAPUT VII. Quod ad militiam saecularem post poenitentiam redire non debeant.
[Col. 0678C]

[i 1Kb] Contrarium est omnino ecclesiasticis regulis, post poenitentiae actionem redire ad militiam saecularem, cum Apostolus dicat: Nemo militans Deo, implicat se negotiis saecularibus. Unde non est liber a laqueis diaboli, qui se in militiam mundanam voluerit implicare.



CAPUT VIII. De his qui poenitentiam minime servaverunt.

[j 1Kb] Hi vero qui, acta poenitentia, tanquam canes ac sues ad vomitus pristinos et volutabra redeuntes, et militiae cingulum, et ludicras voluptates, et nova conjugia, et inhibitos denuo appetivere concubitus: quorum professam incontinentiam generati post absolutionem filii prodiderunt. De quibus, quia jam [Col. 0678D] suffugium non habent poenitendi, id duximus decernendum, ut sola intra ecclesiam fidelibus oratione jungantur; sacrae mysteriorum celebritati, quamvis non mereantur, intersint. A Dominicae autem mensae convivio segregentur: ut hac saltem districtione correpti, et ipsi in se sua errata castigent: et aliis exemplum tribuant: quatenus ab obscenis cupiditatibus retrahantur. Quibus tamen quoniam carnali fragilitate ceciderunt, viatico munere, cum ad Dominum coeperint proficisci, per communionis gratiam [Col. 0679A] volumus subveniri. Quam formam, et circa mulieres, quae se post poenitentiam talibus pollutionibus devinxerunt, servandam esse censemus.



CAPUT IX. De remedio poenitentiae, et quod absolutio poenitentium per manuum impositionem episcoporum supplicationibus fiat.

[a 1Kb] His autem, qui in tempore necessitatis et in periculis urgentis instantiae, praesidium poenitentiae et mox reconciliationis implorant: nec satisfactio interdicenda est, nec reconciliatio deneganda; quia misericordiae Dei nec mensuram possumus ponere, nec tempora definire, apud quem nullas patitur venire moras conversio, dicente Dei Spiritu per Prophetam: Cum conversus ingemueris, tunc salvus eris. [Col. 0679B] Et alibi: Dic iniquitates tuas prior, ut justificeris. Item, quia apud Dominum misericordia est, et copiosa apud Deum redemptio. In dispensandis itaque Dei donis non debemus esse difficiles, nec se accusantium gemitus lacrymasque negligere, cum ipsam poenitendi affectionem ex Dei credamus inspiratione contentam, dicente Apostolo: Ne forte det illis Deus poenitentiam, ut resipiscant a diaboli laqueis, a quo captivi tenentur ad ipsius voluntatem.



CAPUT X. De his qui communionem tempore mortis exposcunt: aut, si desperatus et consecutus, communionem iterum convaluerit.

[b 1Kb] De his qui ad exitum veniunt, etiam nunc lex antiqua regularisque servabitur: ita ut si quis egreditur corpore, ultimo et necessario viatico minime [Col. 0679C] privetur. Quod si desperatus et consecutus communionem, oblationisque particeps factus, iterum convaluerit, fit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis gratiam tribui, episcopus probabiliter ex oblatione dare debebit.



CAPUT XI. De poenitentibus, ut a presbyteris non reconcilientur, nisi praecipiente episcopo.

[c 1Kb] Ut poenitentibus secundum differentiam peccatorum episcopi arbitrio poenitentiae tempora decernantur: et ut presbyter inconsulto episcopo non reconciliet poenitentem, nisi absentia episcopi necessitate [Col. 0679D] cogente. Cujuscunque autem poenitentis publicum et vulgatissimum crimen est, quod universam Ecclesiam commoverit, ante absidam manus ei imponatur



CAPUT XII. De eadem re.

[d 1Kb] Aurelius episcopus dixit: Si quisquam in periculo fuerit constitutus, et se reconciliari divinis altaribus petierit: si episcopus absens fuerit, debet utique presbyter consulere episcopum, et sic periclitantem [Col. 0680A] ejus praecepto reconciliare: quam rem debemus salubri concilio roborare.



CAPUT XIII. De tempore remissionis poenitentiae.

[e 1Kb] De poenitentibus autem qui, sive ex gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Pascha eis remittendum Romanae Ecclesiae consuetudo demonstrat. Caeterum de pondere aestimando delictorum sacerdotis est judicare, ut attendat ad confessionem poenitentis, et ad fletus atque lacrymas corrigentis, actum jubere dimitti, cum viderit congruam satisfactionem. Sane si quis aegritudinem inciderit, atque usque ad desperationem devenerit, ei est ante tempus Paschae relaxandum, ne de hoc [Col. 0680B] saeculo absque communione discedat.



CAPUT XIV. De communione privatis, et ita defunctis.

[f 1Kb] Horum causa judicio reservanda est: in cujus manu fuit, ut talium obitus usque ad communionis remedium differatur. Nos autem, quibus viventibus non communicavimus, mortuis communicare non possumus.



CAPUT XV. De his qui pro diversis erratis poenitudinem ferventius exegerunt.

[g 1Kb] De his qui diversis facinoribus peccaverunt, et perseverantes in oratione, confessionis et poenitentiae, conversionem a malis omnibus habuere perfectam [Col. 0680C] pro qualitate delicti, talibus poenitentiae tempus impensum propter clementiam, et bonitatem Dei communio concedatur.



CAPUT XVI. De Epistola S. Jacobi apostoli, in qua pro infirmis orare praecipitur, et ungere oleo.

[h 1Kb] Jacobus apostolus scripsit: Infirmatur quis in vobis? inducat presbyteros, et orent super eum, ungentes eum oleo in nomine Domini. Et oratio fidei salvabit infirmum, et suscitabit illum Dominus. Et, si in peccatis fuerit, remittentur ei. Quod non est indubium de fidelibus aegrotantibus accipi, vel intelligi debere. Qui sancto oleo perungi possunt, quod ab episcopo confectum, non solum sacerdotibus, sed [Col. 0680D] omnibus utique Christianis in sua, aut suorum necessitate ungendum. Nam idcirco presbyteris dictum est, quia episcopi occupationibus aliis impediti, ad omnes languidos ire non possunt. Caeterum si episcopus potest, aut dignum ducit a se visitandum, et benedicere, et tangere chrismate sine cunctatione potest, cujus est ipsum chrisma conficere. Nam poenitentibus istud fundi non potest, quia genus est sacramenti. Nam quibus reliqua sacramenta negantur, quomodo unum genus putatur posse concedi?



LIBER QUARTUS. De judicio poenitentium laicorum.
[Col. 0681]

[Col. 0681A] Sane quia de livore invidiae, et de ira et de libidine, nec non de avaritia, ut superius digestum est, oriuntur homicidia: recte, ut arbitror, censuimus, de ipso vitio primum qualiter sacerdotali judicio canonice penitus sit corrigendum, ostendere. Ac deinde secundum ordinem vitiorum ita remedium subsequatur, quo facilius undecunque poenitens purgari voluerit, sine dilatione in singulis inveniatur.




CAPUT PRIMUM. De homicidiis sponte commissis.

[a 1Kb] Qui voluntarie homicidium fecerint, poenitentiae quidem jugiter se submittant: perfectionem vero circa vitae exitum consequantur.



CAPUT II. De his qui non sponte homicidium commiserunt.

[Col. 0681B] [b 1Kb] De homicidiis non sponte commissis, prior quidem definitio post septennem poenitentiam perfectionem consequi praecepit. Secunda vero quinquennii tempus explere.



CAPUT III. De his qui partus suos ex fornicatione diversis modis interimunt.

De mulieribus quae partus suos necant, vel quae agunt secum ut utero conceptus excutiant. Antiqua quidem definitio usque ad exitum vitae eas ab ecclesia removet. Humanius autem nunc definimus ut eis decem annorum tempus secundum praefixos gradus poenitentiae largiamur.



CAPUT IV. De his qui servos suos extra judicem necant.

[Col. 0681C] [c 1Kb] Si quis servum proprium sine conscientia judicis occiderit, excommunicatione, vel poenitentia biennii reatum sanguinis emundabit.



CAPUT V. Si domina per zelum ancillam suam occiderit.

[d 1Kb] Si qua femina furore zeli accensa, flagellis verberaverit ancillam suam, ita ut infra diem tertium animam cruciatu effundat. Et quod incertum sit, voluntate, an casu occiderit. Si voluntate, post septem annos; si casu, per quinquennii tempora, ac legitime poenitentia a communione placuit abstineri. Quod si intra tempora constituta fuerit infirmata, accipiat communionem.



CAPUT VI. De his qui sibi quacunque negligentia mortem inferunt: [Col. 0681D] et de his qui pro suis sceleribus puniuntur.

[e 1Kb] Placuit ut hi qui sibi ipsis, aut per ferrum, aut per venenum, aut per praecipitium, vel quolibet modo violente inferunt mortem: nulla illis in [Col. 0682A] oblatione commemoratio fiat: neque cum psalmis ad sepulturam eorum cadavera deducantur. Multi etiam sibi per ignorantiam hoc usurparunt. Similiter et de his placuit qui pro suis sceleribus puniuntur.


DE LUXURIA.



CAPUT VII. De his qui fornicantur irrationabiliter, id est, qui miscentur pecoribus, aut cum masculis polluuntur.

[f 1Kb] De his qui irrationabiliter versati sunt, sive versantur; quotquot ante vicesimum annum tale crimen commiserint, quindecim annis exactis in poenitentia communionem mereantur orationum. Deinde quinquennio in hac communione durantes, tunc demum oblationis sacramenta contingant. Discutiatur [Col. 0682B] autem et vita eorum, qualis tempore poenitudinis exstiterit, et ita misericordiam consequantur. Quod si inexplebiliter his haesere criminibus, ad agendam poenitentiam prolixius tempus insumant. Quotquot autem peracta viginti annorum aetate, uxores habentes, hoc peccato prolapsi sunt, viginti quinque annis poenitudinem gerentes in communione suscipiantur orationum. In qua, quinquennio perdurantes, tunc demum oblationis sacramenta percipiant. Quod si et uxores habentes, et transcendentes quinquagesimum annum aetatis, ita deliquerint, ad exitum vitae communionis gratiam consequantur.



CAPUT VIII. De his qui in pecudes vel in masculos, aut olim polluti sunt, aut hactenus hoc vitio tabescunt.
[Col. 0682C]

[g 1Kb] Eos qui irrationabiliter vixerunt, et lepra incesti criminis alios polluerunt, praecepit sancta synodus inter eos orare qui spiritu periclitantur immundo.



CAPUT IX. De his qui adulteras habent uxores, vel si ipsi adulteri comprobantur.

[h 1Kb] Si cujus uxor adulterata fuerit, vel si ipse adulterium commiserit, septem annorum poenitentia oportet eum perfectionem consequi, secundum pristinos gradus.



CAPUT X. De his qui uxores, aut quae viros dimittunt, ut maneant sic.

[Col. 0682D] [i 1Kb] Placuit ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungatur. Sed ita maneant aut sibimet reconcilientur. Quod si contempserint, ad poenitentiam redigantur.



CAPUT XI. Quod hi qui intercedente repudio divortium pertulerunt, aliisque se junxerunt nuptiis, adulteri esse monstrentur.
[Col. 0683A]

[a 1Kb] Qui vero vel uxore vivente, quamvis dissociatum videatur esse conjugium, ad aliam copulam festinarunt, neque possunt adulteri non videri: in tantum ut etiam hae personae quibus tales conjuncti sunt, etiam ipsae adulterium commisisse videantur, secundum quod legimus in Evangelio: Qui dimiserit uxorem suam, et duxerit aliam, moechatur. Similiter, et qui dimissam duxerit, moechatur. Et ideo omnes a communione fidelium abstinendos. De parentibus autem aut propinquis eorum, nihil tale statui potest, nisi incentores illiciti consortii fuisse detegantur.



CAPUT XII. Qui uxorem habet, et simul concubinam.
[Col. 0683B]

[b 1Kb] De eo qui uxorem habet, si concubinam habuerit, non communicet. Caeterum is qui non habet uxorem, et pro uxore concubinam habet, a communione non repellatur. Tantum ut unius mulieris, aut uxoris, aut concubinae, ut ei placuerit, sit conjunctione contentus. Alias vero vivens abjiciatur, donec desinat aut ad poenitentiam revertatur.



CAPUT XIII Si cujus uxor adulterium fecerit, aut vir in alienam irruerit.

[c 1Kb] Si cujus uxor adulterium fecerit, aut vir in alienam irruerit, septem annos poenitentiam agat.



CAPUT XIV. De his quae duobus fratribus nupserint, vel qui duas sorores, uxores acceperint.
[Col. 0683C]

Mulier, si duobus fratribus nupserit, abjiciatur usque ad mortem. Verumtamen in exitum, propter misericordiam, si promiserit quod, facta incolumis, hujus conjunctionis vincla dissolvet, fructum poenitentiae consequatur. Quod si defecerit mulier aut vir in talibus nuptiis, difficilis erit poenitentia in vita permanenti.



CAPUT XV. Quod non liceat alterius sponsam ad matrimonii jura sortiri.

[d 1Kb] De conjugali autem velatione requisisti, si desponsatam alii puellam, alter in matrimonium possit [Col. 0683D] accipere: hoc ne fiat modis omnibus inhibemus, quia illa benedictio quam nupturae sacerdos imponit, apud fideles cujusdam sacrilegii instar est, si ulla transgressione violetur.



CAPUT XVI. De raptoribus.

[e 1Kb] Raptores igitur viduarum, vel virginum, ob immanitatem tanti facinoris, detestamur, illos vehementius persequendo qui sacras virgines, vel volentes, [Col. 0684A] vel invitas, in matrimonio suo sociare tentaverint: quos pro tam nefandissimi criminis atrocitate suspendi praecipimus.



CAPUT XVII. De his qui rapiunt puellas.

[f 1Kb] Eos qui rapiunt mulieres, sub nomine simul habitandi cooperantes, aut conviventes raptoribus, decrevit sancta synodus ut, si quidem clerici sint, decidant gradu proprio; si vero laici, anathematizentur.



CAPUT XVIII. De desponsatis puellis et ab aliis corruptis.

Desponsatas puellas, et post ab aliis corruptas, placuit erui et eis reddi quibus antea fuerant desponsatae, [Col. 0684B] etiamsi eis a raptoribus vis illata constiterit.



CAPUT XIX. De virginibus velatis, si deviaverint.

[g 1Kb] Item, quae Christo spiritaliter nubunt, et a sacerdote velantur, si postea vel publice nupserint, vel se clanculo corruperint, non eas admittendas esse ad agendam poenitentiam, nisi is cui se junxerat, de mundo recesserit. Si enim de hominibus haec ratio custoditur, ut quaecunque, vivente viro, alteri nupserit, habeatur adultera: nec ei agendae poenitentiae licentia concedatur, nisi unus ex eis fuerit defunctus: quanto magis de illa tenenda est quae ante immortali se sponso conjunxerat, et postea ad humanas nuptias transmigravit?



CAPUT XX. De virginibus non velatis, si deviaverint.
[Col. 0684C]

[h 1Kb] Hae vero quae necdum sacro velamine tectae, tamen in proposito virginali semper se simulaverunt permanere, licet velatae non fuerint, si forte nupserint. His aliquanto tempore poenitentia est, quia sponsio ejus a Domino tenebatur.



CAPUT XXI. De his qui proximis se copulant, ut a communione Christi separentur.

[i 1Kb] Nam et haec salubriter praecavenda sancimus, ne quis fidelium propinquam sanguinis sui, usquequo affinitatis lineamenta generis successione cognoscit, in matrimonio sibi desideret copulari. Quoniam scriptum est: Omnis homo ad proximam sanguinis [Col. 0684D] sui non accedat, ut revelet turpitudinem ejus. Et iterum: Anima quae fecerit quippiam ex istis, peribit de medio populi sui. Sane quibus conjunctio illicita interdicitur, habebunt ineundi melioris conjugii libertatem.



CAPUT XXII. S. Gregorius de incestis.

Si quis monacham, quam Dei ancillam appellant in conjugio duxerit, anathema sit.

[Col. 0685A] Si quis commatrem spiritalem duxerit in conjugio, anathema sit.

Si quis fratris uxorem duxerit in conjugio, anathema sit

Si quis neptem duxerit in conjugio, anathema sit.

Si quis novercam, aut nurum suam duxerit in conjugio, anathema sit.

Si quis de propria cognatione, vel quam cognatus habuit, duxerit in conjugio, anathema sit.

Si quis viduam furatus fuerit in uxorem, vel consentientibus ei, anathema sit.

Si quis virginem, nisi desponsaverit, furatus fuerit in uxorem, vel consentientibus ei, anathema sit.

[Col. 0685B] Si quis ariolis, aruspicibus, vel incantatoribus observaverit, aut phylacteria usus fuerit, anathema sit.



CAPUT XXIII. De multinubis.

[a 1Kb] De his qui in plurimas nuptias inciderunt, et tempus quidem praefinitum, manifestum est, sed conversatio eorum, et fides, et tempus abbreviat.



CAPUT XXIV. De quaestionibus conjugiorum.

Qui in matrimonio sunt, tribus noctibus ac diebus abstineant se a conjunctione, antequam communicent.

Vir abstineat se ab uxore sua quadraginta diebus ante Pascha in octavas Paschae. Inde ait Apostolus, [Col. 0685C] ut vacetis orationi. Mulier tres menses debet se abstinere a viro suo, quando concepit, ante partum. Et post, tempore purgationis, hoc est, 40 diebus et noctibus, sive masculum, sive feminam genuerit.


DE SACRILEGIO.



CAPUT XXV. De his qui divinationes expetunt.

[b 1Kb] Qui divinationes expetunt, aut more gentilium subsequuntur, aut domos suas hujuscemodi homines introducunt exquirendi aliquid arte malefica, aut expiandi causa, sub regula quinquennii jaceat secundum gradus poenitentiae definitos.



CAPUT XXVI. Quod non licet Christianis observationes diversas attendere.
[Col. 0685D]

[c 1Kb] Non liceat Christianis traditiones gentilium observare, vel colere elementa, aut lunae, aut stellarum cursum, aut inanem signorum fallaciam pro domo facienda, vel ob segetes, vel arbores plantandas, vel conjugia socianda. Scriptum est enim: Omnia quaecunque facitis, in verbo, aut opere, in nomine Domini nostri Jesu Christi facite, gratias agentes Deo

[Col. 0686A] In eodem.

Non liceat in collectione herbarum, quae medicinales sunt, aliquas observationes, vel incantationes attendere: nisi tantum, cum symbolo divino et oratione Dominica, ut Deus et Dominus honoretur.

Item.

Non liceat mulieres Christianas vanitatem in suis lanificiis observare: sed Dominum invocent adjutorem, qui eis sapientiam texendi donavit.


IN EODEM.



CAPUT XXVII. De auguriis.

Auguriis vel incantationibus servientem a conventu ecclesiae separandum.



CAPUT XXVIII. De perjuriis.

Quicunque vero sciens perjurium perpetraverit, annos septem se poenitentiae subdat: et ita deinceps ad communionem revertatur.



CAPUT XXIX. De furto.

Qui vero cupiditate captus furtum fecerit, quod abstulit reddat, et annis quinque poenitentiam agat.



CAPUT XXX. De falsis testibus.

Falsos testes a communione ecclesiastica submovendos, nisi poenitentiae satisfactione crimina admissa diluerint.



CAPUT XXXI. [Col. 0686C] De discordibus.

[d 1Kb] Oblationes dissidentium fratrum neque in sacracrario, neque in gazophylacio recipiantur



CAPUT XXXII. De his qui per odium ad pacem non vertuntur.

[e 1Kb] Placuit etiam, sicut plerumque fit, ut qui cum odio, aut longinqua inter se lite discesserint, et ad pacem revocari diuturna intentione nequiverint, de ecclesiae coetu justissime excommunicatione pellantur.



CAPUT XXXIII De his qui sacramento se obligant, ne ad pacem redeant.

[f 1Kb] Qui sacramento se obligaverint, ut litigans in quolibet ad pacem nullo modo redeat: pro perjurio [Col. 0686D] unum annum a communione corporis et sanguinis Domini segregetur. Reatum suum eleemosynis et fletibus, quantis potuerit jejuniis, absolvat: ad charitatem vero, quae operit multitudinem peccatorum, celeriter venire fectinet.



CAPUT XXXIV. Quod usuram laici Christiani exigere non debeant.

[g 1Kb] Ne hoc quoque praetereundum duximus, quosdam lucri turpis cupiditate captos usurariam exercere pecuniam, et fenore velle ditescere. Quod non dicam [Col. 0687A] in eos qui sunt in clericali officio constitutos, sed et in laicos cadere, qui Christianos se dici cupiunt, condolemus. Quod vindicari acrius in eos qui fuerint computandi, decernimus, ut omnis peccandi opportunitas adimatur.

[Col. 0688A] Hucusque de criminibus laicorum, quemadmodum in canonibus continetur, collectum est. Nunc vero ad judicia clericorum est transeundum.



LIBER QUINTUS. Incipiunt regulae de ministris ecclesiae, si deviaverint, canonice prolatae.
[Col. 0687]


CAPUT PRIMUM. De presbyteris qui uxores acceperunt, vel fornicati sunt.

[a 1Kb] Presbyter, si uxorem acceperit, ab ordine deponatur. [Col. 0687B] Si vero fornicatus fuerit, aut adulterium perpetraverit, amplius pelli debet, et ad poenitentiam redigi.



CAPUT II. De diaconibus similiter.

[b 1Kb] Simili modo etiam diaconus, si eodem peccato succubuerit, ab ordine ministerii subtrahatur.



CAPUT III. De his qui ad presbyterium promoventur, et ante ordinationem peccatorum sibi sunt conscii.

[c 1Kb] Presbyter, si occupatus corporali peccato, et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se non fuerit ipse confessus, et argui manifeste nequiverit, [Col. 0687C] potestati sui judicis relinquatur.



CAPUT IV. De canone apostolorum.

Presbyter, aut diaconus, qui in fornicatione, aut perjurio, aut furto, aut homicidio captus est, deponatur. Non tamen communione privetur. Dicit enim Scriptura: Non judicabit Dominus bis in idipsum.



CAPUT V. De diversis ordinibus ab uxoribus abstinendis.

[d 1Kb] Sacerdotes Dei et diaconi, vel qui sacramenta contrectant pudicitiae custodes ab uxoribus se abstineant.



CAPUT VI. Quod sacerdotes et levitae cum mulieribus coire non debeant.

[Col. 0687D] [e 1Kb] Praeterea, quod dignum, et pudicum, et honestum est, tenere Ecclesia omnimodo debet, ut sacerdotes et levitae cum mulieribus non coeant, qui ministerii quotidiani necessitatibus occupantur. Scriptum est enim: Sancti estote, quoniam ego sanctus sum Dominus Deus vester.



CAPUT VII. De incontinentia sacerdotum vel levitarum.

[f 1Kb] De presbyteris et diaconibus divinarum legum [Col. 0688A] est disciplina, ut incontinentes in officiis talibus positi, omni honore ecclesiastico privarentur: nec admittantur ad tale ministerium, quod sola continentia [Col. 0688B] oportet impleri.



CAPUT VIII. De subintroductis mulieribus.

[g 1Kb] Interdicit per omnia magna synodus, non episcopo, non presbytero, non diacono, non alicui omnino, qui in clero est, licere subintroductam habere mulierem.



CAPUT IX. De clericis usuras accipientibus.

[h 1Kb] Quoniam multi sub regula constituti, avaritiam et turpia lucra sectantur: oblitique divinae Scripturae dicentis: Qui pecuniam suam non dedit ad usuram, mutuum dantes, centesimos exigunt: juste censuit sancta et magna synodus ut, si quis inventus fuerit post hanc definitionem usuras accipiens, aut ex inventione aliqua vel quolibet modo negotium [Col. 0688C] transigens, aut hemiolia, id est, sescupla exigens, vel aliquid tale prorsus excogitans turpis lucri gratia, dejiciatur a clero, et alienus existat a regula.



CAPUT X. Ut nullus presbyter et diaconus conductor existat, et clerici abstineant se ab usuris.

[i 1Kb] Presbyteri et diaconi non sint conductores, aut procuratores, neque ullo turpi negotio et inhonesto victum quaerant, quia respicere debent scriptum esse: Nullus militans Deo, implicat se negotiis saecularibus. Si quis commodaverit pecuniam, pecuniam accipiat; si speciem, eamdem speciem quam dederat, accipiat.



CAPUT XI. Ut clerici vel continentes ad virgines vel viduas non accedant.
[Col. 0688D]

[j 1Kb] Clerici vel continentes ad virgines vel viduas non accedant; nisi ex jussu vel permissu episcoporum, non accedant.



CAPUT XII. De clericis vel monachis non manentibus in suo proposito.

[k 1Kb] Qui semel in clero deputati sunt, aut monachorum vitam expetiverunt, statuimus neque ad militiam, [Col. 0689A] neque ad dignitatem aliquam venire mundanam: aut hoc tentantes, et non agentes poenitentiam, quominus redeant ad hoc quod propter Deum primitus elegerunt, anathematizantur.



CAPUT XIII. De monachis vel virginibus propositum non servantibus.

[a 1Kb] Virginem quae sese Domino consecravit, similiter et monachum, non licere nuptialia jura contrahere: quod si hoc inventi fuerint perpetrantes, excommunicentur. Confitentibus autem decrevimus, ut habeat auctoritatem ejusdem loci episcopus misericordiam humanitatemque largiri.



CAPUT XIV. Ut ad sacrarium mulieres non introeant.

[b 1Kb] Quod non oporteat mulieres ingredi ad altare.



CAPUT XV. Quod nefas sit feminas sacris altaribus ministrare, vel aliquid ex his quae virorum sunt officiis deputata.
[Col. 00689B]

[c 1Kb] Nihilominus impatienter audivimus, tantum divinarum rerum subesse despectum, ut feminae sacris altaribus ministrare firmentur, cunctaque non nisi virorum famulatui deputata, sexum, cui non competit, exhibere: nisi quod omnium delictorum quae sigillatim perstrinximus, noxiorum reatus omnis et crimen eos respicit sacerdotes, qui vel ista committunt, vel committentes minime publicando, pravis excessibus se favere significant.



CAPUT XVI. Quod nulli sacerdoti canones liceat ignorare.

[Col. 0689C] [d 1Kb] Nulli sacerdotum suos liceat canones ignorare, nec quidquam facere quod Patrum possit regulis obviare.



CAPUT XVII. De pollutionibus interrogatio Augustini, et responsio Gregorii.

[e 1Kb] Si post illusionem quae per somnium solet accidere, vel corpus Domini quislibet accipere valeat, vel, si sacerdos sit, sacra mysteria celebrare?


Responsio Gregorii.

Et quidem hunc Testamentum Veteris legis, sicut in superiori capitulo jam diximus, pollutum dicit, nisi lotum aqua. Ei usque ad vesperum intrare ecclesiam non conceditur: quod tamen aliter populus spiritualis intelligens, sub eodem intellectu accipiet quo praefati sumus: quia, quasi per somnium illuditur, [Col. 0689D] qui tentatus immunditia, veris imaginibus in cogitatione inquinatur: sed lavandus est aqua, ut culpas cogitationis lacrymis abluat. Et nisi prius ignis tentationis recesserit, reum se quasi usque ad vesperum cognoscat. Sed est in eadem illusione necessaria valde discretio; quae subtiliter pensari debeat, ex qua re accidat menti dormientis. Aliquando enim ex crapula, aliquando ex naturae superfluitate, vel infirmitate, aliquando ex cogitatione contingit. Et quidem si ex naturae superfluitate evenerit, omnino haec illusio non est timenda, quia hanc animus [Col. 0690A] nesciens pertulisse magis dolendus est quam fecisse. Cum vero ultra modum appetitus gulae in sumendis alimentis rapitur, atque idcirco humorum receptacula gravantur, habet exinde animus aliquem reatum, non tamen usque ad prohibitionem percipiendi sacri mysterii, vel missarum solemnia celebrandi, cum fortasse aut festus dies exigit, aut exhiberi mysterium pro eo quod sacerdos alius in loco deest, ipsa necessitas compellit. Nam si adsunt alii qui implere ministerium [f 1Kb] valeant, illusio per crapulam facta a perceptione sacri mysterii prohibere non debet, sed ab immolatione sacri mysterii abstinere, ut arbitror, humiliter debet, si tamen dormientis mentem turpis imaginatio non concusserit. Nam sunt quibus ita plerumque illusio nascitur, ut eorum [Col. 0690B] animus etiam in somno corporis positus, turpibus imaginationibus non foedetur. Qua in re unum ibi ostenditur, quod ipsa mens rea non tunc sit, sed suo judicio libera, cum se ex dormienti corpore nihil meminit vidisse, tamen in vigiliis corporis meminit in ingluviem cecidisse. Sin vero ex turpi cogitatione vigilantis oritur illusio in mente dormientis, patet animo reatus suus. Videt enim a qua radice inquinatio illa processerit, quia quod cogitavit sciens, hoc pertulit nesciens. Sed pensandum est, ipsa cogitatio utrum in suggestione, an in delectatione, vel quod majus, in peccati consensu ceciderit. Tribus enim modis impletur omne peccatum, videlicet suggestione, delectatione, consensu. Suggestio quippe fit per diabolum, delectatio per carnem, [Col. 0690C] consensus per spiritum, quia et primam culpam serpens suggessit. Eva, velut caro delectata est. Adam vero velut spiritus consensit. Et necessaria est magna discretio inter suggestionem atque delectationem; inter delectationem atque consensum. judicem sui praesidere animum. Cum enim malignus spiritus peccatum suggerit in mente, si nulla peccati delectatio sequatur, peccatum omnimodo perpetratum non est. Cum vero delectari caro coeperit, tunc peccatum incipit nasci. Si autem etiam ad consensionem ex deliberatione descendit, tunc peccatum cognoscitur perfici.

In suggestione igitur peccati semen est, in delectatione fit nutrimentum, in consensu perfectio. Et [Col. 0690D] saepe contingit ut hoc quod malignus spiritus seminat in cogitatione, caro in delectatione trahat, nec tamen anima eidem delectationi consentiat. Et cum caro delectari sine animo nequeat, ipse tamen animus carnis voluptatibus reluctans, in delectatione carnali aliquo modo ligatur invitus, ut ei ex ratione contradicat, ne consentiat, et tamen delectatione ligatus sit, sed ligatum se vehementer ingemiscat. Unde et ille coelestis exercitus praecipuus miles gemebat, dicens: Video aliam legem in membris meis, repugnantem legi mentis meae, et captivum me ducentem in lege peccati, quae est in membris meis. Si autem [Col. 0691A] captivus erat, minime pugnabat: sed et pugnabat. Quapropter et captivus erat, et pugnabat [a 1Kb] . Igitur legi mentis, lex, quae in membris est, repugnabat: si autem pugnabat, captivus non erat. Ecce itaque est homo, captivus liber. Liber ex justitia, quam diligit: captivus ex delectatione, quam portat invitus. Amen.



CAPUT XVIII. Quod nihil prosit sacerdoti, etiamsi bene vivat, si male viventem tacendo non corrigit.

[b 1Kb] Quod vero dicit Apostolus, ut nos formam debeamus exhibere fidelibus, quid valebit, si is cui vel hortandi bonos, vel castigandi malos, cura commissa est, bene vivendo se imitandum bonis exhibeat, et malos tacendo non corrigat? Ad hoc enim, [Col. 0691B] nisi me fallit opinio, sancte vivendum est sacerdoti, nam dicta sua repugnantibus factis evacuet si quod praedicat fieri debere, non faciat; aut si quod non facit, praedicare praesumpserit, nihil apud eos qui ejus vitam novere proficiat. Quia ad hoc est Ecclesiae Dei praepositus, ut non solum bene vivendo alios exemplo suae conversationis instituat, sed etiam fiducialiter praedicando, singulis ante oculos peccata sua constituat: quae poena maneat duros, quae gloria obedientes, ostendat. Nullius salutem desperando contemnat: animas emendari nolentium plangat, imitatus Apostolum, qui ait: Ut lugeam multos ex his qui ante peccaverunt, et non egerunt poenitentiam. Et iterum: Quis infirmatur, et ego non infirmor? Quis scandalizatur, et ego non uror? [Col. 0691C] Quapropter sciens quod si quibuslibet divitibus ac potentibus male viventibus parcat, aut foveat eos, perdat simul, et pereat. Et sancte debet vivere propter exemplum: et docere, propter suae administrationis officium: certus, quod ei nihil sua justitia suffragetur, de cujus manu anima pereuntis exigitur: quando quicunque alius perierit, quem nulla docendi necessitas manet, solus poenas sui sceleris dabit. Illi autem cui dispensatio verbi commissa est, etiamsi sancte vivat, et tamen perdite viventes arguere aut erubescat aut metuat, cum omnibus qui eo tacente perierunt, perit. Et quid ei proderit non puniri suo, qui puniendus est alieno peccato? Mentior, nisi hoc Dominus per Ezechielem prophetam sub cujusdam terroris denuntiatione [Col. 0691D] loquitor, dicens ad eum: Et tu, fili hominis, speculatorem dedi te domui Israel. Nec hoc transeunter debemus audire quod sacerdotem speculatorem appellat. Ut, sicut speculatori est de loco editiori prospicere, et plus omnibus contemplari, ita sacerdos debet esse propositus sublimitate celsior cunctis, ac majoris scientiae habere gratiam, qua possit sub se viventes instruere. Videamus jam quid divinus sermo continuet. Audies, inquit, ex ore meo sermonem, et annuntiabis eis ex me: ut hoc dicat sacerdos quod ex divina lectione didicerit, quod illi Deus inspiraverit, non quod praesumptione humani [Col. 0692A] sensus invenerit. Annuntiabis eis, inquit, ex me; ex me, non ex te. Mea verba loqueris: non est quod ex eis, tanquam Deus, infleris. Ex me, inquit, eis annuntia. Sed jam quid annuntiet, audiamus. Si me dicente ad impium, Impie, morieris, non fueris locutus ut se custodiat impius a via sua, ipse impius in iniquitate sua morietur, sanguinem vero ejus de manu tua requiram. Quid potuit expressius, quid apertius potest dici? Si impio, inquit, locutus non fueris, ut se ab impietate custodiat, et ille perierit, sanguinem ejus de manu tua requiram. Hoc est dicere: Si ei peccata sua non annuntiaveris, si eum non argueris ut ab impietate sua convertatur, et vivat; et te, qui non increpasti, et ipsum, qui te tacente peccavit, flammis perennibus perdam. Quis [Col. 0692B] rogo tam saxei pectoris? quis tam ferreus erit, quem sententia ista non terreat? quis tam alienus a fide, qui sententiae isti non credat [c 1Kb] ?



CAPUT XIX. Luctuosa descriptio carnaliter viventium sacerdotum.

Sed nos praesentibus delectati, dum in hac vita commoda nostra et honores inquirimus, non ut meliores, sed ut ditiores; non ut sanctiores, sed ut honoratiores simus caeteris festinamus. Nec gregem Domini, qui nobis pascendus tuendusque commissus est, sed nostras voluntates, dominationem, divitias, et caetera blandimenta carnaliter cogitamus. Pastores dici volumus, nec tamen esse contendimus. Officii nostri vitamus laborem, appetimus dignitatem, immundorum spirituum feras a grege dilacerando [Col. 0692C] non pellimus; et quod eis remanserat, ipsi consumimus, quando peccantes divites vel potentes non solum non arguimus, sedetiam veneramur: ac nobis aut munera solita offensi non dirigant, aut obsequia desiderata subducant; ac sic muneribus eorum et obsequiis capti, imo per haec illis addicti, loqui eis de peccato suo, aut de futuro judicio formidamus: et ideo minaciter superbiam nostram divinus sermo contundit: sed noster auditus nihil, unde proficiamus, admittit, quia praesentis vitae capti dulcedine, quae poena negligentiam nostram maneat in aeternum, noluimus cogitare. In pastores ergo ista dicuntur, de quorum nobis inani appellatione blandimur. Haec dicit Dominus Deus: Vae pastoribus Israel qui pascebant semetipsos. Nonne [Col. 0692D] greges pascuntur a pastoribus? lac comedebatis, et lanis operiebamini: quod crassum erat, occidebatis, gregem autem meum non pascebatis. Quod infirmum fuit, non solidastis; et quod aegrotum, non sanastis: quod fractum, non alligastis, et quod abjectum, non reduxistis: quod perierat, non quaesistis, sed cum auctoritate imperabatis eis, et cum potentia: et dispersae sunt oves meae, eo quod non esset pastor. Et factae sunt in devorationem omnium bestiarum agri. Et paulo post: Propterea, pastores, audite verbum Domini: Vivo ego dicit Dominus Deus. Pro eo quod facti sunt greges mei in [Col. 0693A] rapinam, et oves meae in devorationem omnium bestiarum agri, eo quod non esset pastor. Neque enim quaesierunt pastores gregem meum: sed pascebant pastores semetipsos, et gregem meum non pascebant. Propterea, pastores, audite verbum Domini. Haec dicit Dominus Deus: Ecce ego ipse super pastores, requiram gregem meum de manu eorum, et cessare eos faciam, ut ultra non pascant gregem: nec pascant amplius pastores semetipsos. Quis ad haec non intremiscat? Quis ista sine intolerabili metu futurae examinationis accipiat? nisi qui, aut non intelligit, aut futura non credit: sed omnia quae Deus observare voluit, tam aperte posuit, et ita sui nominis auctoritate firmavit, ut ea facilius, quod dictu quoque nefas est, contemnamus, quam non intelligere, vel [Col. 0693B] non credere. Jam aperta et divina fingamus, quando audimus, Haec dicit Dominus. Quis futurum esse non credat quod dicit Deus, nisi qui Deo non credit? Quod autem dicit: Vae pastoribus, istud, vae, pro maledicto poni, et pastorum nomine, nos significare, quis non intelligat, nisi qui futurum non cogitat? Greges Domini pascendos pastores facti suscipimus, et nos ipsi pascimur quando non gregum utilitati prospicimus, sed quid foveat et augeat nostras voluptates attendimus. Lac et lanas ovium Christi oblationibus quotidianis ac decimis fidelium gaudentes accipimus, et curam pascendorum gregum, ac reficiendorum, a quibus perverso ordine [Col. 0694A] volumus pasci, deponimus. Non sanamus spiritali consilio peccatis infirmum. Non sacerdotali ope consolidamus, aut reficimus, diversis tribulationibus fractum. Non ad viam salutis revocamus erroneum. Non requirimus sollicitudine pastorali veniae desperatione jam perditum. Ad hoc tantum potentes effecti, ut nobis in subjectos dominationem tyrannicam vindicemus, non ut afflictos contra violentiam potentum, qui in eos ferarum more saeviunt, defendamus. Inde est quod tam a potentibus hujus mundi, quam a nobis, quod pejus est, nonnulli graviter fatigati depereunt, quos se de manu nostra Dominus requisiturum terribiliter comminatur dicens: Requiram oves meas de manu pastorum, et cessare eos faciam, ut ultra non pascant. Quod quid est [Col. 0694B] aliud quam, pastores qui semetipsos, non greges meos, pascunt, sublimitate suae dignitatis exspoliam, et inter reprobos, quia honorem suum noluerunt custodire, projiciam? Horum, et his similium consideratione perterritus, timor et tremor venerunt super me, et contexerunt me tenebrae. Et dixi: Quis dabit mihi pennas sicut columbae, et volabo, et requiescam? Et hoc est totum quod imperitiae meae, ac futuri finis recordatus ingemui, et volui, sarcina episcopatus mei deposita, elongare fugiens, et manere in solitudine, et ibi exspectare Deum, qui salvum me faceret, et a pusillanimitate mea et ab ipsa intolerabilium mihi sollicitudinum tempestate [a 1Kb] .



[LIBER POENITENTIALIS.]




[Col. 0693]
INCIPIT LIBER POENITENTIALIS Ex scrinio romanae Ecclesiae assumptus.



PRAEFATIO HALITGARII.
[Col. 0693]

[Col. 0693C] Addidimus etiam huic operi excerptionis nostrae [a 1Kb] Poenitentialem Romanum alterum, quem de scrinio Romanae Ecclesiae assumpsimus; attamen a quo sit editus ignoramus: idcirco adnectendum praescriptis canonum sententiis decrevimus, ut si forte hae prolatae [Col. 0694C] sententiae alicui superfluae sint visae, aut penitus quae desiderat, ibi de singulorum criminibus nequiverit invenire, in hac saltem brevitate novissima omnium scelera forsitan inveniet explicata.



QUOMODO POENITENTES SINT SUSCIPIENDI, JUDICANDI, SIVE RECONCILIANDI.

Quotiescunque Christiani ad poenitentiam [a 1Kb] accedunt, jejunia damus: et nos communicare cum eis debemus jejunio, unam aut duas septimanas, aut quantum possumus, ut non dicatur nobis quod sacerdotibus Judaeorum dictum est a Domino Salvatore nostro: Vae vobis legisperitis, qui aggravatis [Col. 0694D] homines, et imponitis super humeros eorum onera gravia et importabilia: ipsi autem uno digito vestro non tangitis sarcinas ipsas. Nemo enim potest sublevare cadentem sub pondere, nisi inclinaverit se, ut porrigat ei manum. Neque ullus medicorum vulnera infirmantium potest curare nisi fetoribus particeps fuerit. Ita quoque nullus sacerdotum, vel pontifex, peccatorum vulnera potest curare, aut [Col. 0695A] animabus peccata auferre, nisi praestante sollicitudine et oratione lacrymarum. Necesse est ergo nobis, frater charissime, sollicitos esse pro peccantibus: quia sumus alterutrum membra. Et si quid patitur unum membrum, compatiuntur omnia membra. Ideoque et nos, si viderimus aliquem in peccatis jacentem, festinemus eum ad poenitentiam per nostram doctrinam vocare. Et quotiescunque dederis consilium peccanti, da illi poenitentiam statim: quantum debeat jejunare, et redimere peccata sua; ne forte obliviscaris, quantum eum oporteat pro suis peccatis jejunare: ita quod necesse sit, iterum ut exquiras ab eo peccata. Ille autem forsitan erubescet, iterum peccata sua confiteri, et iterum amplius judicari. Non enim [a 1Kb] omnes clerici hanc scripturam [Col. 0695B] usurpare, aut legere debent, qui inveniunt eam: nisi soli illi quibus necesse est, id est presbyteri. Sicut enim sacrificium offerre non debent, nisi episcopi et presbyteri, quibus claves regni coelestis traditae sunt: sic nec judicia illa alii usurpare debent.

Si autem necessitas evenerit, et presbyter non fuerit praesens, diaconus suscipiat poenitentem ad [b 1Kb] satisfactionem vel sanctam communionem. Sicut ergo superius diximus: humiliare se debent episcopi, sive presbyteri, et cum tristitiae gemitu, lacrymisque orare, non solum pro suis delictis, sed etiam pro Christianorum omnium, ut possint dicere: Quis infirmatur, et ego non infirmor? quis scandalizatur, et ego non uror? Cum ergo venerit aliquis ad sacerdotem confiteri peccata sua, mandet ei sacerdos, ut [Col. 0695C] exspectet modicum, donec intret in cubiculum suum ad orationem: si autem non habuerit cubiculum, tamen sacerdos dicat hanc in corde suo orationem.


Oremus.

Domine Deus [c 1Kb] omnipotens, propitius esto mihi peccatori; ut condigne possim tibi gratias agere, qui me indignum propter tuam misericordiam ministrum fecisti sacerdotalis officii: et me humilem, exiguumque peccatorem constituisti ad orandum, intercedendumque ad Dominum nostrum Jesum Christum, pro peccantibus, et ad poenitentiam revertentibus: ideoque dominator Domine, qui omnes homines vis salvos fieri, et ad agnitionem veritatis venire, qui non vis mortem peccatoris, sed ut convertatur, [Col. 0695D] et vivat: suscipe orationem meam, quam fundo ante clementiam tuam pro famulis atque famulabus tuis, qui ad poenitentiam venerunt, per Dominum nostrum.

Videns autem ille qui ad poenitentiam venit, sacerdotem tristem et lacrymantem pro suis facinoribus, magis ipse in timore Dei perculsus, amplius tristatur et exhorrescit peccata sua.

Et unumquemque hominem accedentem ad poenitentiam si videris acriter, et assidue stare in poenitentia [Col. 0696A] suscipe illum. Qui vero potest jejunare, quod impositum est illi, noli prohibere, sed permitte. Magis enim laudandi sunt qui celeriter debitum pondus persolvere festinant; quia jejunium debitum est. Et sic date mandatum illis qui poenitentiam agunt: quia si jejunaverit et compleverit quod illi mandatum est a sacerdote, purificabitur a peccatis. Quod si iterum ad pristinam consuetudinem vel peccatum reversus fuerit, sic est quomodo canis qui revertitur ad vomitum suum. Omnis itaque poenitens, non hoc solum debet jejunare, quod illi mandatum est a sacerdote; verum etiam postquam complevit ea quae illi jussa sunt, debet quantum ipsi visum fuerit jejunare: sive in quarta feria tradas, sive parasceve; si egerit ea quae illi sacerdos praeceperit, peccata [Col. 0696B] ejus dimittentur; si vero postea ex sua voluntate jejunaverit, mercedem sibi acquirit et regnum coelorum. Qui ergo tota septimana jejunat pro peccatis suis, Sabbato et Dominico die manducet et bibat quidquid ei appositum fuerit. Custodiat tamen se a crapula et ebrietate: quia luxuria de ebrietate nascitur. Ideo beatus Paulus prohibuit dicens: Nolite inebriari vino, in quo est luxuria: non quia in vino est luxuria, sed in ebrietate.

Si quis forte non potuerit jejunare, et [d 1Kb] habuerit unde dare possit ad redimendum: si dives fuerit, pro VII hebdomadibus det solidos XX; si autem non habuerit tantum unde dare possit, det solidos X; si autem multum pauper fuerit, det solidos III. Neminem vero conturbet, quia jussimus XX solidos dare, [Col. 0696C] aut minus: quia si dives fuerit, facilius est illi dare solidos XX, quam pauperi tres solidos. Sed unusquisque attendat, cui dare debet: sive pro redemptione captivorum, sive super sanctum altare: sive pauperibus Christianis erogandum. Et hoc scitote, fratres, ut dum venerint ad vos servi vel ancillae, quaerentes poenitentiam, non eos gravetis, neque cogatis tantum jejunare quantum divites, quia servi et ancillae non sunt in sua potestate: ideo medietatem poenitentiae illis imponite.


Explicit prologus.



INCIPIUNT ORATIONES AD DANDAM POENITENTIAM.

In primis dicat sacerdos psalmum XXXVII: Domine, ne in furore tuo arguas me. Postea dicat, Oremus: et psalmum CXI: Benedicam, usque renovabitur. [Col. 0696D] Et iterum dicat, Oremus, et psalmum L. Miserere, usque omnes iniquitates meas dele. Post haec psalmum: Deus, in nomine tuo. Et dicat, Oremus. Deinde psalmum: Quid gloriaris in malitia? usque videbunt justi. Et dicat hanc orationem:


Oremus.

Deus, cujus indulgentia nemo non indiget, memento Domine famuli tui, N. et qui lubrici, terrenique corporis in fragilitate nudatur, quaesumus, ut [Col. 0697A] des veniam confitenti, parce supplici, ut qui nostris meritis accusamur, tua miseratione salvemur. Per Dominum, etc.


Aliter.

Deus, sub cujus oculis omne cor trepidat, omnes conscientiae contremiscunt, propitiare omnium gemitibus, et omnium medere vulneribus, ut sicut nemo nostrum liber est a culpa, ita nemo sit alienus a venia. Per Dominum, etc.


Item aliter.

Deus infinitae misericordiae veritatisque immensae, propitiare iniquitatibus nostris, et omnibus animarum nostrarum medere languoribus, ut miserationum tuarum remissione percepta, in tua semper benedictione laetemur. Per Dominum.


[Col. 0697B] Aliter.

Precor, Domine, clementiae et misericordiae tuae majestatem, ut famulo tuo peccata et facinora confitenti, veniam relaxare digneris: et praeteritorum criminum culpas indulgeas, qui humeris tuis ovem perditam reduxisti; qui publicani preces confessione placatus exaudisti: tu etiam huic famulo tuo placare, Domine; tu ejus precibus benignus aspira: ut in confessione placabilis permaneat, ejus et petitio perpetuam clementiam tuam celeriter exoret, sanctisque altaribus et sacramentis restitutus, spei rursus aeternae vitae et coelestis gloriae mancipetur. Per Dominum.


Manus impositio.

Domine sancte Pater omnipotens, aeterne Deus, [Col. 0697C] qui per Jesum Filium tuum Dominum nostrum, vulnera nostra curare dignatus es: te supplices rogamus et petimus, nos humiles tui sacerdotes, ut precibus nostris aurem tuae pietatis inclinare digneris, remittasque omnia crimina et peccata universa condones, desque huic famulo tuo, Domine, pro suppliciis veniam, pro moerore laetitiam, pro morte vitam, ut de tua misericordia confidens pervenire mereatur ad vitam aeternam. Per Dominum.



EX POENITENTIALI ROMANO, QUALITER JUDICANDI SINT SINGULI POENITENTES.



In primis de homicidio.

Si quis clericus homicidium fecerit, X annos poeniteat: III ex his in pane et aqua. Si laicus: III annos poeniteat: I ex his in pane et aqua. Subdiaconus VI, [Col. 0697D] diaconus VII, presbyter X, episcopus XII. Si quis ad homicidium faciendum consenserit, VII annos: III in pane et aqua. Si quis laicus homicidium fecerit voluntarie, VII annos poeniteat: III in pane et aqua. Si quis infantem oppresserit III annos poeniteat. Primus ex his in pane et aqua. Et clericus similiter observet.



De fornicatione; ex eodem Poenitentiali.

Si quis clericus fornicaverit, sicut Sodomitae fecerunt, X annos poeniteat. Tres ex his in pane et aqua. Si quis clericus adulterium commiserit, id est, cum uxore, vel sponsa alterius, si filium genuerit, VII [ann.] poeniteat; si vero filium non genuerit, et in notitiam hominum non venerit, si clericus est, tres annos poeniteat: primum ex his in [Col. 0698A] pane et aqua. Si diaconus et monachus, VII: tres in pane et aqua. Episcopus XII: V in pane et aqua. Si quis clericus, vel cujus superior gradus est, qui uxores habent; vel post conversionem, vel honorem iterum eam cognoverit, sciat se adulterium commisisse; idcirco, ut superius statutum est, poeniteat. Si quis fornicaverit cum sanctimoniali vel Deo dicata, cognoscat se adulterium commisisse: secundum priora statuta unusquisque juxta ordinem suum poeniteat. Si quis per semetipsum fornicaverit, aut cum jumento, aut cum quolibet quadrupede, III annos poeniteat. Si post gradum, vel votum, VII annis poeniteat. Si quis clericus concupiscens mulierem, et non potuit peccare, quia mulier eum non suscipit, dimidium annum poeniteat in pane et aqua, et [Col. 0698B] toto se abstineat a vino et carne.

Si quis clericus, postquam se Deo voverit, ad habitum saecularem redierit, sicut canis ad vomitum suum, vel uxorem duxerit, X annis poeniteat: III ex his in pane et aqua, et postea in conjugio non copuletur. Quod si voluerit sancta synodus, vel apostolica sedes, separabit eos a communione catholicorum: similiter et mulier, postquam se Deo voverit, si tale scelus commiserit, pari sententiae subjacebit. Si quis laicus fornicaverit, sicut Sodomitae fecerunt, VII annis poeniteat. Si quis de alterius uxore filium genuerit, id est adulterium commiserit, ac torum proximi violaverit, III annos poeniteat. Abstineat se a lautioribus cibis et a propria uxore: dans insuper pretium pudicitiae marito uxoris [Col. 0698C] violatae.

Si quis adulterare voluerit, et non potuerit, id est susceptus non est, XL dies poeniteat. Si quis virgo virgini conjunctus fuerit, si voluerint parentes ejus, sit uxor. Tamen unum annum poeniteant, et sint conjugati. Si quis cum jumento fornicaverit, I annum poeniteat. Si uxorem non habuerit, dimidium annum poeniteat. Si quis virginem, vel viduam rapuerit, III annos poeniteat. Si quis sponsam habens, sorori ejus forsitan vitium intulerit, et cohaeserit tanquam suae: hanc autem uxorem duxerit, id est, desponsatam; illa vero, quae vitium passa est, si forte necem sibi intulerit: omnes qui hujus facti consentanei fuerint, X annis in pane et aqua redigantur, secundum statuta canonum. Si quis de mulieribus [Col. 0698D] quae fornicatae sunt interfecerit quae nascuntur; aut festinet abortivos facere, primum constitutum usque ad exitum communionem vetat. Id est quidem verum definitum. (Ut) humanius aliquid consequantur, constituamus eis decennii tempora, secundum gradus, quae sunt constituta, poeniteant.



De perjurio.

Si quis clericus perjuravit, VII annis poeniteat: III in pane et aqua. Laicus VII, subdiaconus VI, diaconus VII, presbyter X, episcopus XII. Si quis coactus pro qualibet necessitate, aut nesciens pejeraverit, tres annos poeniteat: unum in pane et aqua; et ani mam pro se reddat, id est, servum vel ancillam de servitute absolvat, et eleemosynas multas faciat. Si [Col. 0699A] quis pejeraverit per cupiditatem, totas res suas vendat, et donet pauperibus, et tondeatur; et intret monasterium, et ibi deserviat usque ad mortem.



De furto.

Si quis furtum capitale, id est, quadrupedem, vel fregerit, aut quodlibet majus pretium furaverit, VII annos poeniteat, laicus V, subdiaconus VII, diaconus VIII, presbyter X, episcopus XII annos poeniteat. Si quis de minoribus semel, aut bis furtum fecerit, reddat pro animo suo, et unum annum poeniteat in pane et aqua. Et si reddere non potest, III annos poeniteat. Si quis sepulcrum violaverit, VII poeniteat: III ex his in pane et aqua. Si quis laicus furtum fecerit, reddat proximo suo quod furavit: III quadragesimas in pane et aqua poeniteat. [Col. 0699B] Det eleemosynas pauperibus de labore, et sacerdotis judicio jungatur altari.



De maleficio.

Si quis maleficio suo aliquem perdiderit, VII annos poeniteat: III in pane et aqua. Si quis pro amore maleficus fit, et neminem perdiderit: si laicus est, dimidium annum poeniteat: si clericus est, unum in pane et aqua: si diaconus, III annos in pane et aqua: si sacerdos, V annos: II in pane et aqua. Si autem per hoc partus mulieris quis deceperit, VI quadragesimas unusquisque insuper addat, ne homicidii reus sit. Si quis immissor tempestatum fuerit, VII poeniteat: IV in pane et aqua.



De sacrilegio.

Si quis sacrilegium [Forte, sortilegium] fecerit, [Col. 0699C] id est, quos aruspices vocant, qui auguria colunt semper auguraverint, aut quocunque malo ingenio, III annos poeniteant in pane et aqua. Si quis ariolus fuerit, quos divinos vocant, et aliquas divinationes fecerit, quia daemoniacum est, V annos poeniteat: III in pane et aqua. Si quis in Kalendis Januarii, quod multi faciunt, et in cervulo dicunt, aut in vehiculo vadit, III annos poeniteat. Si quis sortes habuerit, quas [a 1Kb] Sanctorum, contra rationem vocant: vel aliquas sortes habuerit, vel qualicunque malo ingenio sortitus fuerit, vel divinaverit, III annos poeniteat, primum pane et aqua: si quis ad arbores, vel ad fontes, vel ad cancellum, vel ubicunque, exceptum in Ecclesia, votum voverit, aut exsolverit, III annos poeniteat in pane [Col. 0699D] et aqua, quia hoc sacrilegium est, vel daemoniacum. Qui vero ibidem ederit aut biberit, I annum in pane et aqua poeniteat. Si quis mathematicus, id est, per invocationem daemonum hominis mentem tulerit, V annis poeniteat, primum in pane et aqua. Si quis ligaturas fecerit, quod detestabile est, III annos poeniteat in pane et aqua. Si qui simul vadunt ad festivitatem, in locis abominandis gentilium, et suam escam deferentes comederint, placuit eos per poenitentiam biennii suscipi. Utrum vero cum oblatione, singuli episcoporum probantes vitam eorum, et singulos actus examinent. Si quis [Col. 0700A] manducaverit aut biberit juxta fanum per ignorantiam, promittat deinceps, (quod) nunquam reiteret: et quadraginta diebus in pane et aqua (poeniteat). Si vero per contemptum hoc fecerit, id est, postquam sacerdos ei praedicavit, quod sacrilegium erat, mensae daemoniorum communicaverit; si gulae hoc vitio tantummodo fecerit, III quadragesimas in pane et aqua poeniteat: si vero pro cultu daemonum et honore simulacri hoc fecerit, III annos poeniteat. Si quis secundo et tertio immolatus paruit, III annos poeniteat, et duobus sine oblatione communicet. Si quis manducaverit sanguinem, aut morticinium, aut idolis immolatum, et non fuit ei necessitas, jejunet hebdomadas XII.



De diversis capitulis.

[Col. 0700B] Si quis quodlibet membrum sibi voluntarie truncaverit, IV annos poeniteat: primum in pane et aqua: si quis abortum voluntarie fecerit, III annos poeniteat: primo in pane et aqua. Si quis per potestatem, aut quolibet ingenio, res alienas malo ordine invaserit, vel tulerit, superiore sententia similiter poeniteat, et eleemosynas multas faciat. Si quis servum, aut quemcunque hominem, quolibet ingenio in captivitatem reduxerit, vel transmiserit, sicut supra poeniteat. Si quis Ecclesiam combusserit, XV annis poeniteat, et eam sedule restituat, et pretium suum pauperibus distribuat. Si quis aream, aut domum cujuscunque voluntarie cremaverit, sicut supra poeniteat. Si quis per iram alium percusserit, et sanguinem fuderit, aut debilitaverit; solvat ei primum [Col. 0700C] mercedem, et medicum quaerat; si laicus est, XL dies in pane et aqua jejunet: si clericus, XLV; diaconus, VII menses: presbyter unum annum. Si quis venationem exercuerit: clericus unum annum poeniteat: diaconus II, presbyter III. Si quis de ministerio sanctae Ecclesiae qualecunque opus fraudaverit, vel neglexerit, VII annos poeniteat: III pane et aqua. Si qui cum animalibus peccaverint, qui nondum XX annorum fuerint, XV annis exactis in poenitentia, communionem orationum mereantur. Deinde V annis in hac communione durantes, oblationis sacramenta contingant. Discutiatur autem et vita eorum, qualis tempore poenitudinis exstiterit, et ita misericordiam consequantur. Quod si inexplebiliter his haesere criminibus, ad agendam [Col. 0700D] poenitentiam prolixius tempus insumant. Quotquot autem peracta XX annorum aetate, et uxores habentes, hoc peccato prolapsi sunt, XXV annis poenitudinem gerentes, in communione recipiantur orationum. In qua quinquennio perdurantes, tum demum oblationis sacramenta percipiant. Quod si qui uxores habentes et transcendentes L annis ita deliquerint, ad exitum vitae communionis gratiam consequantur.



De ebrietate et fornicatione.

Inebriatur quis a vino, sive cervisia, contra interdictum Salvatoris et apostolorum ejus. Quod [Col. 0701A] si votum habuerit sanctitatis, XL diebus in pane et aqua culpam diluat: laicus vero VII diebus poeniteat. Episcopus faciens fornicationem, degradetur, et XII annis poeniteat. Presbyter, aut diaconus, fornicationem faciens naturalem [a 1Kb] praelato ante monachi votum tres annos poeniteat, veniam omni hora roget: superpositionem in unaquaque hebdomada faciat, exceptis quinquagesimae diebus.



De minutis causis.

Si quis casu negligens sacrificium perdit, relinquens foris, et ab aliquo devoratur, XL diebus poeniteat; sin [b 1Kb] vero, annum unum poeniteat. Si communicaverit ignorans excommunicatum, diebus XL poeniteat. Si quis sponte communicaverit excommunicato, verbo, vel relatione, vel cibo, vel potu, XL dies [Col. 0701B] in pane et aqua, et sale poeniteat. Si sacrificium terratenus cadit [c 1Kb] negligendo, superpositio fiat. Si ceciderit sacrificium de manu offerentis terratenus, et non invenitur aliquid: omne, quodcunque inventum fuerit, in loco, in quo ceciderit, comburetur: et cinis sub altario recondatur, et sacerdos dimidium annum poeniteat.

Pro bonis rebus offerre debemus; pro malis, nequaquam. Presbyteri pro suis episcopis non prohibentur offerre. Qui praebet dicatum barbaris, III annos poeniteat. Qui monasteria exspoliant, falso dicentes se captivos redimere, III annos poeniteant: et omnia, quae abstraxerunt, pauperibus donent. Qui carnem animalium, quorum mortem nescit, manducat, tertiam partem anni poeniteat. Priorum [Col. 0701C] statuta Patrum promamus. Pueri solum sermocinantes, et transgredientes instituta seniorum, tribus superpositionibus emendentur. Osculum simpliciter facientes, VII superpositionibus. Cum inquinamento autem sine amplexu, XV superpositionibus corrigantur.



De dispensationibus sacrificii.

Qui non bene custodierit sacrificium, et mus comederit, XL diebus poeniteat. Qui autem perdiderit suum chrisma [d 1Kb] L, aut solum sacrificium, in regione qualibet, ut non inveniatur, III quadragesimas vel annum unum poeniteat. Perfundens aliquis calicem super altare, quando auferuntur linteamina, VII diebus poeniteat. Si ceciderit [e 1Kb] in stramen, VII dies poeniteat. Vomens [Al., sumens] sacrificium gravatus [Col. 0701D] saturitate ventris, XL diebus: si in [f 1Kb] ignem projecerit, XX diebus poeniteat. Diaconus obliviscens oblationem offerre sine linteamine, donec offeruntur, similiter poeniteat. Qui acceperit sacrificium post [Col. 0702A] cibum, vel aliquam parvissimam refectionem, nisi pro viatico: pueri, tres, majores VII, clerici XX dies poeniteant.

Si in farina, vel in aliquo sicco cibo, sive in melle, vel in lacte, bestiolae immundae inveniuntur, quod circa corpora eorum est, projiciatur.

[g 1Kb] Qui negligentiam erga sacrificium fecerit, ut sit a vermibus consumptum, et ad nihilum deveniat, III quadragesimas poeniteat. Si integrum invenerit, et in eo fuerit vermis, comburatur, et sic cinis ejus sub altari abscondatur; et negligens XL dies poeniteat. Et si inventum fuerit, ut supra, mundetur: si usque ad altare tantum fuerit lapsum, superponatur. Si de calice aliquid stillaverit, per negligentiam in terram, linqua lambatur: tabula radatur: igne [Col. 0702B] comburatur; et L diebus poeniteat. Si super altare stillaverit calix, sorbeat minister, et linteamen, quod tetigit stilla, abluatur tribus vicibus, et tribus diebus poeniteat. Si titubaverit sacerdos super orationem Dominicam, quae dicitur, periculose una vice, vel psalmis, L psalmis; secunda vice, C plagis (poeniteat).



Item de homicidio.

Si quis in expeditione publica occidit hominem sine causa, jejunet hebdomadas XXI. Si autem forsitan se defendendo, aut parentes suos, aut familiam suam, occidit aliquem, ille non erit reus. Si voluerit jejunare, in illius potestate est; quia coactus hoc fecit. Si homicidium in pace fecerit, et non fuerit turba per potestatem, aut inimicitiae causa, ut res ejus capiat, jejunet hebdomadas XXVIII, et [Col. 0702C] res ejus quem occidit reddat uxori, vel filiis ejus.



De poenitentibus aegris.

Si quis ad poenitentiam venit, et aegritudo evenerit, et non potuerit adimplere, quod illi mandatum est a sacerdote, suscipiatur ad sanctam communionem. Et si voluerit eum Dominus salvare, jejunet postea. Si quis non poenitet, et forsitan ceciderit in aegritudinem, et quaesierit communicare, non prohibeatur. Sed date ei sanctam communionem, et mandata illi, ut si placuerit misericordiae Dei, et evaserit de ipsa aegritudine, postea omnia confessus sit, et sic poeniteat.



De excommunicatis mortuis.

Si quis excommunicatus fuerit mortuus, qui jam sit confessus, et non occurrit, sed occupavit eum [Col. 0702D] mors, sive in via, sive in domo; si est aliquis ex parentibus ejus, pro eo aliquid offerat ad sanctum altare, aut ad redemptionem captivorum, aut ad commemorationem animae ejus.



De incestis.
[Col. 0703A]

Si quis accepit filiam uxoris suae, hunc non potestis judicare, nisi prius separentur. Postquam separati fuerint, unicuique eorum imponat hebdomadas XIV et iterum nunquam se jungant. Si autem voluerint nubere sive vir, sive mulier, potestatem habeat: sed non illa, quae dimisit. Si quis acceperit cognatam, aut novercam, aut avunculi viduam: et hi, qui uxorem patris sui, vel sororem uxoris suae, grande judicium est; canonice damnetur. Propter fornicationem autem multi nesciunt numerum mulierum, cum quibus fornicati sunt, illi jejunent hebdomadas L.



De idolothytis.

Si quis, dum infans est, per ignorantiam gustaverit [Col. 0703B] de his, quae fuerint idolis immolata, aut morticinum, aut aliquid abominabile: jejunet hebdomadis III. Si quis nesciens manducavit idolis immolatum, aut morticinum, dabitur illi venia, quoniam nesciens hoc fecit: tamen jejunet hebdomadis III.



De furto per necessitatem.

Si quis per necessitatem furavit cibaria, vel vestem, sive quadrupedem per famem, aut per nuditatem, venia illi datur. Jejunet hebdomadis IV. Si reddiderit, non cogatis jejunare. Si quis caballum, aut bovem, aut jumentum, vel vaccam furaverit, sive cibaria, vel quae totam familiam nutriunt, jejunet ut supra.



De adulterio.

[Col. 0703C] Si mulier deceperit matris suae maritum: illa non potest judicari, donec relinquat eum. Cum separati fuerint, jejunet hebdomadis XIV. Si quis legitimam habens uxorem, dimiserit eam et aliam duxerit, illa quam duxit, non est illius. Non manducet, neque bibat, neque omnino in sermone sit cum illa, quia male accepit, neque cum parentibus illius. Ipsi tamen si consenserit, sint excommunicati. Si mulier suaserit alterius mulieris maritum, sit excommunicata a Christianis. Si quis Christianus Christianum viderit ambulantem, vel oberrantem parentem suum, eumque vendiderit, ille non est dignus inter Christianos requiem habere, donec redimat eum. Si autem non potuerit invenire locum ubi sit, pretium quod accepit, det pro illo, et alium [Col. 0703D] redimat de servitute, et jejunet hebdomadis XXVIII.



De poenitentia trigamorum.

Si cujuslibet hominis mortua fuerit uxor, habet potestatem accipere alteram: similiter et mulier. Si tertium acceperit, jejunet hebdomadas tres. Si quartum aut quintum acceperit hebdomadas XXI.



De eo qui se ipsum laniaverit.

Si quis comas suas incidit, aut faciem suam laniaverit cum gladio, aut ungulis, post mortem parentum jejunet hebdomadas III. Et postquam jejunaverit, sic communicet.



De veneficis.

Herbarius vir, aut mulier, interfectores infantium, in extremum vitae cum venerit, si quaesierit [Col. 0704A] poenitentiam cum luctu ac fletu lacrymarum, si cessaverit, suscipite eum; jejunet hebdomadis L.



De suffocatis.

Si canis, aut vulpes, sive accipiter, aliquid mortificaverint: sive de fuste, sive de lapide, sive de sagitta, quae ferrum non habet, mortuum fuerit: haec omnia suffocata sunt: non manducentur. Et qui manducaverint, jejunet hebdomadis VII.



De laceratis.

Si quis sagitta percussit cervum sive aliud animal, et post diem tertium inventum fuerit, et forsitan ex eo lupus, ursus, canis aut vulpes gustaverit, nemo manducet. Et qui manducaverit, jejunet hebdomadis IV. Si gallina in puteo mortua fuerit, puteus evacuetur. Si sciens ex eo biberit, jejunet bebdomada [Col. 0704B] I. Si mus et gallina, aut aliquid ceciderit in vinum, de hoc nullus bibat. Si in oleum, aut mel ceciderit, oleum expendatur in lucernam, in medicinam, vel in aliam necessitatem. Si piscis mortuus fuerit in piscina, non manducetur. Et qui manducaverit, jejunet hebdomadas IV. Si porcus vel gallina manducaverit de corpore hominis, non manducetur, neque servetur ad semen, sed occidatur et canibus tradatur. Si lupus laceraverit animal, et mortuum fuerit, nemo manducet. Et si vixerit postea, cum homo occiderit, manducetur.



De pollutis animalibus.

Sive cum capra, sive cum pecore, aut cum alio animali si peccaverit homo, nemo manducet carnes [Col. 0704C] ejus, neque cocus ejus, sed occidatur et canibus tradatur. Si quis voluerit dare eleemosynam de his pecuniis quae fuerunt de praeda, si jam poenitentiam egit, potestatem habet.



De reconciliatione poenitentium tertia [et] quinta feria ante pascha.

In primis dicit psalmum cum antiphona: Cor mundum crea in me, Deus, et spiritum rectum innova in visceribus meis.


Oratio.

Deus humani generis benignissime conditor et misericordissime reformator, qui in reconciliatione lapsorum, etiam misericordia tua primus indigeo, servire effectibus gratiae tuae, per ministerium sacerdotale voluisti, ut cessante merito supplicis, mirabilior [Col. 0704D] fieret clementia Redemptoris.


Alia.

Omnipotens sempiterne Deus confitenti tibi famulo tuo, pro tua pietate peccata relaxa, ut non ei plus noceat conscientiae reatus ad poenam quam indulgentia tuae pietatis prosit ad veniam.


Item, aliorum.

Omnipotens sempiterne Deus, qui peccatorum indulgentiam in confessione celeri posuisti, succurre lapsis, miserere confessis: ut quos delictorum catena constrigit, magnitudo tuae pietatis absolvat.



Oratio super infirmo.

Deus qui famulo tuo Ezechiae terquinos annos ad [Col. 0705A] vitam donasti, ita et hunc famulum tuum a lecto aegritudinis eripias ad salutem. Per Dominum.



QUALITER ILLE ANNUS OBSERVANDUS SIT, QUI IN PANE ET AQUA ALICUI IMPONITUR IN POENITENTIA JEJUNANDUS.



Ex Poenitentiali Romano.

Poenitentia unius anni, qui in pane et aqua jejunandus est, talis esse debet: in unaquaque hebdomada tres dies, id est, secundam feriam, quartam et sextam in pane et aqua jejunet. Et tres dies, id est, tertiam feriam, quintam et sabbatum a vino, medone, mellita, cervisia, a carne, et sagimine, et caseo, et ovis, et abdomine, et pinguibus piscibus se abstineat. Manducet autem minutos pisciculos, si habere potest; sin autem, unius generis piscem, legumina, [Col. 0705B] et olera, et poma comedat, et cervisiam bibat. Et in Dominicis diebus, et in Natali Domini, illos IV dies; et in Epiphania Domini, I diem; et in Pascha usque in octavum diem: et in Ascensione Domini et in Pentecoste IV dies, et in missa S. Joannis Baptistae, et sanctae Mariae, et duodecim apostolorum, et Michaelis, et sancti Remigii, et omnium sanctorum, et sancti Martini, et in festivitate illius sancti, qui in episcopatu celebris habetur: in his supradictis diebus faciat charitatem cum caeteris Christianis, id est, eodem cibo et potu utatur quo et illi. Sed tamen ebrietatem et ventris distensionem semper in omnibus caveat.



Ex eodem Poenitentiali.

Iste annus secundus est ab illo qui in pane et aqua [Col. 0705C] observandus est, post illum jejunandus. Qui etiam dandus est his qui viros ecclesiasticos sponte occidunt: et in consuetudine habent sodomiticum scelus, et peccatum contra naturam: et in ecclesiis homicidia sponte committunt, et qui alia hujusmodi perpetraverint. Poenitentia illius anni talis esse debet: ut duos dies, id est, secundam et quartam feriam, sextam unaquaque hebdomada jejunet usque ad vesperam; et tunc reficiat se sicco cibo, id est, pane et leguminibus siccis, sed coctis aut pomis, aut oleribus crudis: unum eligat ex his tribus, et utatur; et cervisiam bibat, sed sobrie. Et sextam feriam in pane et aqua observet; et tres quadragesimas jejunet: unam ante Natalem Domini, secundam, ante Pascha; tertiam, post Pentecosten. Et in his tribus [Col. 0705D] quadragesimis jejunet duos dies ad nonam in hebdomade, et de sicco cibo comedat, ut supra notatum est. Et sextam feriam jejunet in pane et aqua. In festivis autem diebus in superiori capite enumeratis utatur cibo et potu quo et caeteri Christiani. Sed tamen ebrietatem et ventris distensionem semper in omnibus caveat.



Quid illis agendum qui statutum jejunium implere nequeunt.

Qui potest jejunare et implere quod in Poenitentiali scriptum est, bonum est, et Deo gratias referat. Qui autem non potest, per misericordiam Dei consilium damus tale: ut nec sibi, nec alicui necesse sit vel perire, vel desperare. Pro uno die quem jejunare [Col. 0706A] debet in pane et aqua, L psalmos cantet flexis genibus, si potest fieri, in ecclesia, vel in alio loco convenienti, et unum pauperem pascat. Vel si tandiu flexis genibus stare non potest, LXX psalmos erectus cantet, et pauperem pascat. Vel centies genibus flexis, centies veniam petat. Vel tres denarios in eleemosynam tribuat, vel tres pauperes pascat. Qui autem unum diem in pane et aqua jejunandum aliquo praedictorum quinque modorum redemerit, eo die, excepto vino, carne et sagimine, sumat quod placet.



De remedio unius hebdomadae, ex eodem Poenitentiali.

Pro una hebdomada quam in pane et aqua jejunare debet, CCC psalmos genibus flexis decantet. Vel [Col. 0706B] sine genuum flexione III psalteria intente cantet. Et postquam psallerit, excepto vino, carne et sagimine, sumat quod velit.



Remedium unius mensis.

Primo [pro] uno mense, quem in pane et aqua jejunare debet, psalmos mille ducentos genibus flexis, vel sine genuum flexione mille, DCLXXX psalmos decantet. Et omni die, si velit, et non potest abstinere, reficiatur ad sextam: nisi quartam feriam et sextam: has jejunet ad nonam. Et a carne, et sagimine, et vino totum mensem se abstineat. Alium autem cibum post decantationem psalmorum sumat. Isto ordine, totus ille annus redimendus est.



De alia redemptione, ex eodem Poenitentiali.

Qui vero psalmos non novit, et jejunare non potest, [Col. 0706C] pro uno anno quem in pane et aqua jejunare debet, det eleemosynam pauperibus XXII solidos. Et omnes sextas ferias in pane et aqua jejunet. Et in tribus quadragesimis illius anni, quantitatem, quod sibi praeparatur in cibo, vel in potu, illud aestimet, quanti pretii esse possit: et medietatem illius pretii distribuat in eleemosynam pauperibus, et assidue oret Deum.



DE PRESBYTERIS [QUORUM] PRAVA EXEMPLA. Ex concilio magno sub Ludovico rege.

Si quis presbyter vitae suae negligens pravis exemplis mala de se suspicari permiserit, et populus ab episcopo juramento seu banno Christianitatis constrictus infamiam ejus patefecerit, et certi accusatores criminis ejus defuerint, admoneatur primo seorsim [Col. 0706D] ab episcopo: deinde sub duobus vel tribus testibus, si non emendaverit, in conventu presbyterorum episcopus eum publica increpatione admoneat. Si vero neque sic se correxit, ab officio suspendatur, usque ad dignam satisfactionem, ne populus fidelium in eo scandalum patiatur. Si autem accusatores legitimi fuerint, qui ejus crimina manifestis indiciis probare contenderint, et ipse negaverit, tunc ipse cum sociis ejus ejusdem ordinis sex si valet, a crimine se expurget. Diaconus vero, si eodem crimine accusatus fuerit, semetipsum cum tribus examinet.

Diversitas culparum diversitatem facit poenitentiarum. Nam et corporum medici diversa medicamenta componunt: ut, aliter vulnera, aliter morbum, [Col. 0707A] aliter tumores, aliter putredines, aliter caligines, aliter confractiones, aliter combustiones curent. Ita et spiritales medici diversis curationum generibus animarum vulnera curare debent. Sed quia haec paucorum est ad purum cuncta cognoscere, et curare, et mederi, atque ad integrum salutis statum revocare, ideo solerter admonemus doctum quemque sacerdotem Christi, ut non ex suo sensu, sed secundum canonum statuta et traditiones Patrum universa disponat, et contradictionem utriusque sexus, aetatem, personas, paupertatem, causam, statum cujusque poenitentiam agentis, ipsumque cor poenitentis inspiciat; et secundum haec, ut visum sibi fuerit, ut sapiens medicus, singula quaeque dijudicet.



EX DICTIS BEATI HIERONYMI PRESBYTERI. Cur canones singulis criminibus modum non praescribant.
[Col. 0707B]

Mensuram autem temporis in agenda poenitentia non satis aperte praefigunt canones pro unoquoque crimine, ut de singulis dicant qualiter unumquodque emendandum sit, sed magis in arbitrio sacerdotis intelligentis relinquendum statuunt, quia apud Deum non tam valet mensura temporis quam doloris, nec abstinentia tantum ciborum quam mortificatio vitiorum. Propter quod tempora poenitentiae fide et conversatione poenitentium abbrevianda praecipiunt, et negligentia protelanda existimant. Tamen pro quibusdam culpis modi poenitentiae sunt impositi, juxta quos caeterae perpendendae sunt culpae, cum sit facile [Col. 0707C] per eosdem modos vindictam et censuram canonum existimare.



SANCTUS LEO PAPA OMNIBUS EPISCOPIS
(cap. 11)
. De confessione poenitentium non publicanda.

Illam praesumptionem quam nuper contra apostolicam regulam agnovi a quibusdam illicita usurpatione committi, modis omnibus constituo submoveri. De poenitentia scilicet quae a fidelibus postulatur, ne de singulorum genere peccatorum libellis scripta professio publicetur conscientiarum, sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Dei timorem apud homines erubescere non vereatur, tamen, quia non omnium hujusmodi sunt [Col. 0707D] peccata, ut ea, qui poenitentiam poscunt, non timeant publicare, amoveatur improbabilis consuetudo: ne multis a poenitentiae remediis arceantur, dum aut erubescunt, aut metuunt inimicis suis facta sua reserari, quibus possunt legum constitutione percelli. Sufficit enim illa confessio quae primum Domino offertur, tunc etiam sacerdoti qui pro delictis poenitentium deprecator accedit. Tunc enim plures ad poenitentiam poterunt provocari, si populi auribus non publicetur conscientia confitentis.



EX DECRETIS EVARISTI PAPAE
(cap. 5)
.

Ut presbyteri de occultis peccatis jussione episcopi poenitentes reconcilient, et, sicut suprascripsimus, infirmantes absolvant et communicent.



EX DICTIS SANCTI AUGUSTINI. Ut canonicum remedium occulte confessis primitus indicatur.
[Col. 0708A]

Si quis incestum occulte commiserit, et sacerdoti confessionem occulte egerit, indicetur ei remedium canonicum quod subire debuisset si ejus facinus publicatum fuisset. Verum quia latet commissum, detur ei a sacerdote consilium, ut saluti animae suae pro occulta poenitentia proficiat: hoc est, ut graviter se ex corde deliquisse confiteatur: per jejunia, et eleemosynas, vigiliasque, atque sacras orationes cum lacrymis se purgare contendat, et sic se ad spem veniae pro misericordia pervenire confidat.



EX DECRETIS PII PAPAE
(cap. 10)
. Ne poenitentes ante consummationem poenitentiae communicent.
[Col. 0708B]

Poenitentes non debent communicare ante consummationem poenitentiae. Quod poenitentes a conviviis, et ornamentis, atque alba veste abstinere debeant; et discordes ab ecclesia pellantur, donec ad pacem redeant.



EX DECRETIS JULII PAPAE. Quod sit simoniacus quicunque reconciliationem pro munere vel dignis negaverit, vel indignis concesserit.

Ut nemo presbyterorum xenium, vel quodcunque emolumentum temporale, imo detrimentum spiritale, a quocunque publice peccante vel incestuoso accipiat, ut episcopo vel ministris ejus peccatum illius reticeat: nec pro respectu cujusque personae, [Col. 0708C] aut consanguinitatis, vel familiaritatis, alienis communicans peccatis, hoc episcopos innotescere detrectet: nec a quoquam poenitente aut gratiam, aut favorem, aut munus suscipere praesumat; aut minus digne poenitentem ad reconciliationem adducat, ei testimonium reconciliationis ferat: vel quocunque livore, alium quemlibet dignius poenitentem a reconciliatione removeat, quia hoc simoniacum, et Deo et hominibus contrarium est.



EX DECRETIS LUCII PAPAE
(cap. 5)
.



Ne quis poen tentiam morienti neget.

Si quis presbyter poenitentiam abnegaverit morientibus, reus est animarum, quia Dominus dicit: Quacumque die conversus fuerit peccator, vita vivet, [Col. 0708D] et non morietur. Vera enim conversio in ultimo tempore esse potest, quia Dominus non solum temporis, sed cordis inspector est.



Ex concilio Toletano.

Episcopi in protegendis populis ac defendendis impositam sibi curam non ambigant. Ideoque dum conspiciunt potentes ac judices pauperum oppressores existere, prius eos sacerdotali admonitione redarguant; et si contempserint emendari, eorum insolentiam regis auribus intiment, ut quos sacerdotalis admonitio non flectit ad justitiam, regalis potestas ab improbitate coerceat.



De filiis non legitimis.

Filii vero ex hujuscemodi vituperabili conjunctione [Col. 0709A] ante conjugium minus laudabiles procreati, ad ecclesiasticam dignitatem nullo modo promoveantur. Nec de tali conjugio generati ecclesiasticis ordinibus applicentur, nisi forte eos aut maxima Ecclesiae utilitas et necessitas postulet, aut evidens meritorum praerogativa commendet.



EX DECRECTIS HYGINI PAPAE
((cap. 4)
.

Si motum fuerit altare, denuo consecretur ecclesia. Si parietes mutantur et non altare, salibus tantum exorcizetur.



Quae consuetudo in ecclesia sit concedenda.

Ex Regesto S. Gregorii cap. 65: Nos quidem, [Col. 0710A] juxta seriem relationis vestrae, consuetudinem, qua tamen contra fidem catholicam nihil usurpare dignoscitur, immotam esse concedimus. Hoc etiam pro aedificatione omnium ecclesiarum, et pro utilitate totius populi, nobis placuit ut non solum in civitatibus, sed etiam in omnibus parochiis, verbum faciendi daremus presbyteris potestatem. Ita ut si presbyter aliqua infirmitate per se ipsum non poterit praedicare, sanctorum Patrum homiliae a diaconibus recitentur. Si enim digni sunt diaconi quos Christus in Evangelio dignatus est regere, quare indigni judicentur sanctorum expositiones publice recitare?




[Col. 0709]
NOTAE P. HUGONIS MENARDI IN PRAECEDENTEM LIBRUM.
(Bibl. vet. Patr.)

[Col. 0709B] In praefatione haec vox, alterum, notanda. Hunc Poenitentialem Romanum alterum dicit, quia antea libro IV posuit Poenitentialem ex antiquorum conciliorum canonibus excerptum.

Primum caput citat Burchardus lib. XIX, cap. 33, usque ad haec verba, non enim omnes clerici, ex Poenitentiali Theodori, Anglorum episcopi, paulo contractius. Haec verba, consilium dederis poenitenti, sic exponenda sunt, id est, monueris poenitentem, qua ratione deinceps sit in peccatis vitandis cautior. Postea dicit injungendam esse poenitentiam a sacerdote, dum confessorum peccatorum recordatur: ne si nolit poenitens peccata retexere, severius judicetur a sacerdote. Haec verba, suscipiat diaconus poenitentem ad communionem, sic explicanda sunt; quod urgente necessitate, praesertim periculo mortis, debeat diaconus poenitenti, quem ex profusione lacrymarum vel similibus signis non ficte poenitere novit, porrigere sanctam eucharistiam, quamvis defectu sacerdotis non fuerit absolutus. Hunc locum profert [Col. 0709C] Burchardus lib. XIX, c. 154, ex Poenitentiali Romano. Idem prorsus statuitur in Ordine Romano iisdem plane verbis in ordine feriae IV in capite jejunii, et quid simile factum legimus apud Eusebium, lib. VI Hist. Eccl., cap. 36, quamvis non diaconi ministerio, in persona cujusdam Serapionis, qui vi tormentorum victus cum idolis immolasset, ab Ecclesia ejectus est, et facti poenitens frustra ad communionem fidelium admitti efflagitavit. Qui tandem gravi morbo conflictatus, triduo deinceps omni sensuum et vocis usu caruit; et ad se reversus, vocisque compos factus nocte nepotem suum ad presbyterum misit, rogans eum ut quantocius ad se veniret; sed presbyter morbo praepeditus cum ad senem aegrotum accedere non posset, ejus nepoti particulam eucharistiae dedit, praecipiens ut eam malefactam in os senis infunderet. Quod cum ille a presbytero reversus fecisset, illico senex in pace quievit. Haec verba, humiliare se debent episcopi vel presbyteri, etc., reperire est etiam [Col. 0709D] apud Burchardum lib. XIX, cap. 2. Idem praestabat S. Ambrosius, ut testatur Paulinus presbyter in ejus Vita. »Siquidem quotiescunque illi aliquis ad percipiendam poenitentiam lapsus suos confessus esset, ita flebat, ut et illum flere compelleret. Videbatur etiam sibi eum tacente jacere.« Ita olim cum missarum solemniis expletis poenitentes lacrymis perfusi ad pontificis pedes corruerent, sic pontifex lacrymis madefactus poenitentium etiam pedibus provolvebatur, ut testatur Sozomenus lib. VII Hist. Eccl., cap. 16. Is ritus, mandet ei sacerdos, etc., exstat etiam cap. supra citato, et in Ordine ms. bibl. S. Remigii Rhem. ad poenitentiam dandam, cum oratione subsequente; [Col. 0710B] in qua, ut in praefato Ordine S. Remigii, male legitur, ad adorandum; sed legendum est, ad orandum, ut apud Burchardum.

Sequens capitulum exstat apud Burchardum, c. 32, citatum ex Poenitentiali Romano; alicubi mutilum, non est in citato Ordine ms. S. Remigii. Vocabulum, tetradas, est a recto, tetras, id est, quarta feria cujusque septimanae, ut parasceve sexta, in quibus jejunant Christiani, praesertim Orientales ex antiquo more, ut fuse docuimus in notis et observationibus ad Concordiam Regularum. Infra in eodem capite dicitur, sabbato et Dominica die manducet. Ita apud Burchardum; sed sabbato, additum videtur ab iis qui, morem Graecorum secuti, sabbatis non jejunabant: maxime cum hic libellus poenitentialis sit Ecclesiae Romanae, ut clarum est ex Burchardo, qui saepe illum sub hoc nomine citat. Tandem in fine hujus capituli haec verba exstant: Explicit prologus, sed puto esse ad finem capitis sequentis rejicienda, [Col. 0710C] quod videtur membrum esse superioris. Haec verba, si quis non potuerit jejunare, usque ad ista, et haec scitote, citantur a Burchardo, cap. 22, ex Poenitentiali Theodori. Solidus apud veteres Romanos est nummus aureus: cujus valorem notat Cassiodorus lib. I Var. epist. 10: Sex millia denariorum solidum esse voluerunt. Solidus Francicus olim quadraginta denariorum numero computabatur, ut docet Hincmarus in lib. de Vita sancti Remigii, patetque ex synodo Rhemensi II, can. 41. Tandem ad duodecim denariorum valorem redactus est.

Sequuntur quidam psalmi ad dandam poenitentiam, qui etiam exstant apud Burchardum lib. XIX, c. 7; sed ibi integri dicendi. Orationes totidem sunt, sed secunda et tertia diversae sunt. Apud Canisium non habetur Oremus, sed, dic orationem.

Sequitur oratio impositionis manus, quae apud Burchardum secunda est inter orationes praefatas. Haec oratio dicitur impositionis manus, quia olim sacerdos dando poenitentiam manum capiti poenitentis [Col. 0710D] imponebat, orationem hanc vel aliam similem recitando. Concilium Agathense, can. 15: »Poenitentes, tempore quo poenitentiam petunt, impositionem manuum, et cilicium super caput a sacerdote, sicut ubique constitutum est consequantur.« Oratio sequens non est integra apud Henric. Canisium; integram habes in Ordine Romano, in ordine feriae V in coena Domini. Reposui, etiam me, quia in NS. eodem ms., quemadmodum apud Canisium, male legitur, etiam ego. In oratione III legitur, ut quod, quemadmodum et apud Canisium. At apud Burchardum et in Ordine Romano legitur, ut quos.

In primo capite secundae partis haec verba, Si Clericus [Col. 0711A] homicidium fecerit, videntur esse superflua. Ad haec verba, si laicus, subaudi, non voluntarie, quia paulo post agit de homicidio voluntario laici.

In secundo capite clericus cujus gradus est altior est episcopus, aut presbyter, aut diaconus. Ad illa verba, si gradum, aut votum, subaudi habuerit. Finis capitis corruptus est, et ita, ut arbitror, castigandus: »Si qua de mulieribus quae fornicatae sunt interfecerit quae nascuntur, primum constitutum usque ad exitum vetat, (supplex) communicare. Verum, ut juxta id quod definitum est, humanius aliquid consequatur, constituimus ut eam decennii tempore, secundum gradus qui constituti sunt, poeniteat.« Et haec nihil aliud sunt quam can. 21 concilii Ancyrani.

Cap. 3, de perjurio. 1. Haec verba, si quis vero coactus pro necessitate, etc., a Burchardo lib. II, cap. 6, citantur ex Poenitentiali Romano: »Tamen Poenitentialis Romanus praecipit, etc., Si quis coactus pro vita redimenda, vel pro qualibet causa vel necessitate [Col. 0711B] se pejerat, quia plus corpus quam animam dilexerat, tres quadragesimas, alii judicant tres annos, unum ex his in pane et aqua poeniteat.« 2. Haec etiam verba, si quis perjuraverit per cupiditatem, etc., citantur a Burchardo lib. XIX, c. 7, ex Poenitentiali Romano in hunc modum: »Tamen Poenitentialis Romanus praecepit, si quis per cupiditatem se perjuraverit, omnes res suas vendat, et pauperibus distribuat, et monasterium ingressus jugi poenitentiae se subdat.«

Cap. 4, post quadrupedem, legendum, furaverit. vel quid simile. Haec verba vel qualibet meliorem praesidium, corrupta sunt, et legendum arbitror, vel quamlibet meliorem pecundum: si praesidium. Hoc autem caput 4 citatur a Burchardo lib. II, cap. 58, ex Poenitentiali Theodori, sed contractius, ex quo, si cui prior emendatio forte non placuerit, illud corrigemus: legendum itaque: Si quis clericus furtum fecerit capitale, id est, quadrupedia tulerit, vel casam [Col. 0711C] ruperit, vel fregerit, vel praesidium furaverit. Ubi praesidium est substantia, quam quis in bonis mobilibus possidet. Concilium Aurelianense I, can. 14: »Praesidiis de omni commoditate in episcoporum potestate durantibus.« Concilium Parisiense IV, can. 8: »Comperimus deficiente abbate, presbytero, vel his qui per titulos deserviunt, praesidium quodcunque in mortis periculo dereliquerint, ab episcopo vel archidiacono diripi.« Gregor. Tur. lib. VI Hist., cap. 4: »Irruerunt in domos Lupi, et direpto omni praesidio fingentes se illud in thesauro regis recondere suis eum domibus intulerunt.« Marculphus, formula 67, de haereditatis inter parentes divisione: »Accepit itaque ill. villas nuncupatas ill. sitas ill. cum mancipiis tantis ill. De praesidio vero drappos, fabricaturas, vel omne supellectele domus quidquid dici vel nominari potest aequivalentia inter se visi sunt devisisse.« Et formula 69 dixit praesidium utriusque sexus, per quae verba intelligere videtur [Col. 0711D] servos et ancillas. Sequitur poena in sepulcrorum violatores, qui ut eruerent thesauros mortuis pro more temporum illorum consepultos, sepulcra violabant, ut videre est apud Cassiodorum lib. IV, epist. 18, de quodam Laurentio presbytero, qui sepulcrum, ut inde aurum raperet, violaverat. In quo scelus olim multis ac diversis poenis a legibus fuit animadversum. Edicto Theodorici regis, c. 110: »Qui sepulcrum destruxerit, occidatur.« Legis Salicae tit. 17, leg. 2: »Si quis hominem mortuum effoderit, et exspoliaverit VIII denariis, qui faciunt solidos CC culpabilis judicetur.« Legis Longobardorum lib. I, tit. 12, leg. 2: »Si quis sepulturam hominis mortui ruperit, et corpus exspoliaverit, componat parentibus mortui sol. LXXX.« Hae leges et multae aliae similes latae sunt ob thesauros qui in sepulcris recondebantur, et pretiosas mortuorum vestes, de quibus infra.

Cap. 5, per haec verba, si quis pro amore maleficus [Col. 0712A] sit, intelligitur is qui philtris seu incantationibus amatoriis ad se trahit amorem mulierum aut puerorum, ut videmus in pharmaceutriis Theocriti, et Virgilii, et in Pseudomante Luciani, qui eas vocat , id est veneres seu gratias ad amorem conciliandum. Maxima autem pars hujus capitis profertur ab Ivone Carnotensi p. XV, c. 116, ex Poenitentiali Theodori, sed in quibusdam variat. In fine capitis adversus immissorem tempestatum poena statuitur, quemadmodum apud Burchardum l. X, cap. 28, ex Romano poenitentiali. Sed ejusdem libri c. 8, ex eodem Poenitentiali Romano statuitur poena in eum qui credit esse aliquos tempestatum immissores, quae secum pugnare videntur. Agobardus Lugdunensis episcopus libellum edidit in quo damnat eos qui credunt esse aliquos tempestatum immissores, et auctor quaestionum inter Opera S. Justini martyris, quaest. 31, scribit non haec posse fieri magorum industria; aitque ejusmodi homines appellari : Latini vocant tempestarios, [Col. 0712B] ut scribunt Agobardus ibidem, et Benedictus levita lib. I. Cap., tit. 64, et haec tempestas dicitur aura levatitia, ut scribit Agobardus.

Cap. 6. notanda sunt haec verba, si quis in Kalendis Januariis, quod multi faciunt, et in cervulo ducit, aut in vetula vadit, quae sumpta sunt ex concilio Antissiodorensi can. I: »Non licet Kalendis Januarii vetula, aut cervolo facere.« Meminit Burchardus lib. XIX, cap. 5: »Fecisti aliquid tale quod pagani fecerunt, et adhuc faciunt in Kalendis Januarii in cervolo, et vetula. Si fecisti, XXX dies in pane et aqua poeniteas.« Et S. Pacianus episcopus Barcinonensis paraenesi ad poenitentiam: »Hoc etiam puto proxime cervulus ille profecit, ut eo diligentior fieret, quo impressius notabatur: et tota illa reprehensio expressi ac saepe repetiti non compressisse videatur, sed erudiisse luxuriam: me miserum! quid ego facinoris admisi? Puto, nescierant cervulum facere, nisi illis reprehendendo monstrassem.« [Col. 0712C] Haec erat superstitio, ut Kalendis Januarii homines, ferarum et pecudum formis assumptis, huc et illuc petulantius discursarent, ut docuimus in notis et observationibus ad Concordiam Regularum, cap. 50, § 4. In eodem capite nostri Poenitentialis haec sequuntur, si quis sortes habuerit quas sanctorum contra rationem vocant. His similia refert Burchardus lib. X, cap. 9 ex Poenitentiali Romano in hunc modum. »Auguria vel sortes quae dicuntur falsae sanctorum vel divinationes, qui eas observaverint, vel quarumcunque scripturarum: vel votum voverint, vel persolverint ad arborem, vel ad lapidem, vel ad quamlibet rem, excepto ad ecclesiam, omnes excommunicentur.« Sequitur, si quis ad arbores vel fontes, etc. Haec sumpta sunt ex conciliis Agathensi, can. 42; Turonensi II, can. 22, et Antissiodorensi, can. 3 et 4. Sequitur, Si quis mathematicus, etc. Ibi mathematicus est magus. Proprie tamen is est qui hora nativitatis inspecta, quae cuique ventura [Col. 0712D] sunt, perscrutatur. S. Augustinus lib. II de Doctrina Christiana, cap. 21: »Qui genethliaci propter natalium dierum inspectiones, nunc autem vulgo mathematici vocantur.« Spartianus in Severo: »Tunc in quadam civitate Africana sollicitus mathematicum consuluisset, positaque hora ingentia vidisset astrologus.« Lampridius in Antonino Diadumeno: »His diebus, quibus ille natus est, mathematici, accepta genitura ejus, exclamaverunt, et ipsum filium imperatoris esse, et ipsum imperatorem.« Et eorum ars dicitur mathesis: Spartianus in Aelio Vero, et in Severo: »Genituras sponsarum inquirebat, ipse quoque matheseos peritissimus.« Mentem hominis tollere, est vim imaginativam ejus ita turbare ut se existimet jumentum esse aut aliquod brutum, ut mulier illa apud Palladium, quae se jumentum esse credebat, quam B. Macharius Aegyptius sanavit, et quondam Proeti filiae, et ii quos Circe dementaverat, quemadmodum olim poetae fabulati sunt. Lib. [Col. 0713A] VI legis Wisigothorum, tit. 2, l. 3, dicitur »et hi qui per invocationem daemonum mentes hominum conturbant.« Sequitur ligaturarum prohibitio, de quibus agit S. Augustinus lib. II de Doctrina Christiana, cap. 20: »Ad hoc genus pertinent omnes etiam ligaturae, atque remedia, quae medicorum quoque disciplina condemnat, sive in quibusdam notis, quas characteres vocant, sive in quibusdam suspendendis atque illigandis.« Et cap. 29: »Aliud est enim dicere, Tritam istam herbam si biberis, venter non dolebit; et aliud est dicere, Istam herbam collo si suspenderis, venter non dolebit.« Meminit Ammianus Marcellinus lib. XV: »Si quis remedia quartanae, vel doloris alterius collo gestaret,« etc. Et S. Bonifacius epist. ad Zachariam papam: »Dicunt quoque se ibi vidisse mulieres pagano ritu phylacteria et ligaturas in brachiis et cruribus habere.« Consule quae de phylacteriis et amuletis scripsimus ad Concordiam Regularum, cap. 3, § 6. Id quod sequitur, si qui simul edunt festivitatem, etc., [Col. 0713B] nihil aliud est quam can. 7 synodi Ancyranae, Ubi biennio subjacere, significat esse in tertio gradu poenitentium qui , id est, substratio dicitur, qua poenitentes hujus gradus substernunt se episcopis, cum eis episcopi manus imponunt, ut supra notatum est. Haec autem verba, et sic suscipi, sic explicanda sunt, ut ille post gradum substrationis suscipiatur in gradu consistentiae, ut oret in missa cum fidelibus, ut supra dictum est. Ista autem, quae obedire oportet, et post oblationem, etc., corrupta sunt, et ita ex eadem synodo castiganda: et postea an cum oblatione sint admittendi, oportet uniuscujusque spiritum probare, et vitam singulorum cognoscere. Haec verba, singuli tantum vitium hoc fecerit, corrupta sunt, et legendum est, si gulae tantum vitio hoc fecerit. Haec verba, sine oblatione communicet, capienda sunt de communione in oratione et precibus, assistendo missae integrae cum fidelibus sine tamen oblatione, hoc est, sine eucharistiae sumptione. Sequitur [Col. 0713C] tandem, si quis manducaverit sanguinem, etc. Ferunt Act. XV, cap. sanguinis comestionem prohibitam fuisse, ut etiam postea in VI synodo can. 67, ubi prohibetur comestio sanguinis cujuscunque animalis, non solum quavis arte conditi, sed etiam quocunque modo comedatur: et haec pro more Ecclesiae orientalis. Quod etiam aliquando in Ecclesia Occidentali fuit observatum, ut liquet ex epist. Ecclesiarum Lugdunensis et Viennensis ad Eccl. Asiae et Phrygiae, apud Eusebium lib. V Hist. Eccl., cap. 1, in qua Biblis martyr respondens calumniae paganorum dicit: , id est, quomodo illi infantes comederent, quibus ratione carentium animalium sanguinem edere non licet? Sed ubique usitatum in Occidentali Ecclesia non fuit. Nam quidam Actorum locum interpretantur de homicidio, et sanguinis humani effusione, ut S. Pacianus episcopus Barcinonensis in paraenesi ad poenitentiam.

[Col. 0713D] Cap. 7 statutum adversus membrorum sui ipsius mutilationem sumptum est ex canone 23 apostolorum, in quo statuitur ut laicus seipsum mutilans excommunicationi subjaceat tribus annis. Quod spectat ad aborsum voluntarie factum. Hoc facinus capitali poena plectitur l. 39, ff., de Poenis, et can. 92 synodi Trullensis. Usurarum prohibitio sumpta est ex canone 17 synodi I Nicaenae in quo usurae prohibentur. Servi alieni videlicet, et ingenui venundatio interdicitur lib. V legis Wisigothorum, tit. 4, l. 11, et 17. In Poenitentiali Theodori, apud Burchardum lib. XIX, cap. 85, tribus annis poenitentiae hoc facinus animadvertitur. Haec verba, si quis aream, etc., ita citantur a Burchardo lib. XIX, cap. 86, ex Poenitentiali Romano: »Si quis domum vel aream cujuscunque voluntiare igne cremaverit, sublata vel incensa omnia restituat, et tribus annis poenitentiam agat.« Et apud eumdem l. 5 ejusdem libri [Col. 0714A] in examine poenitentis haec habentur, »Concremasti domium, vel aream alterius odii meditatione? Si fecisti redde damnum, et unum annum per legitimas ferias poeniteas.« Hoc decretum, si quis per iram, etc., in hunc modum ex Poenitentiali Romano a Burchardo refertur lib. XIX, cap. 101: »Qui per rixam ictu debilem, vel deformem hominem fecerit, reddat impensas medici, et medium annum poeniteat. Si laicus per dolum sanguinem effuderit, reddat illi tantum quantum nocuit: et si non habet unde reddat, solvat in opera proximi sui, quandiu ille infirmus est; et postea XL dies in pane et aqua poeniteat.« Sequitur, si quis de ministerio ecclesiae, etc., ubi ministerium sanctae ecclesiae sunt vasa sacra seu aurea, seu argentea. Deinde post ecclesiae, videtur deesse praepositio ad; legendum igitur, si quis de ministerio ecclesiae ad qualecunque opus, etc. Tandem sequitur, si quis cum animalibus peccaverit, etc., quod nihil est aliud quam can. 16 synodi Ancyranae, ubi legitur , id est XX [Col. 0714B] annorum, hic vero XXX annorum. Caetera mutila sunt. In his verbis communionem mereatur, deest orationum. Postea adde, cum in communione quinque annos perseveraverit, oblationis sit particeps. Pro eorum lege ejus. Haec verba, incessanter ad peccandum, redundant. His verbis subjaceant adde et communionem precum consequantur. Ad haec verba quinque subaudi annos.

Cap. 8. Haec constitutio, Episcopus faciens fornicationem, etc., habetur can. 25 apostolorum, et apud Burchardum lib. XVII, c. 39, ex Poenitentiali Theodori. Sed hic locus, praelato ante monachi votum, corruptus est, et sic legendum est ex eodem Poenitentiali Theodori, Presbyter autem praelato monachi voto, id est, qui nulli voto monachatus obnoxius est. Superpositio autem hoc loco abstinentia est a cibo, die solido et integro; et superponere, est integro die a cibo abstinere, est et jejunii superadditio, dilatatio; superponere, est dilatare jejunium, Graece [Col. 0714C] , id est superpositio, quo vocabulo utitur S. Cyrillus Hierosolymitanus catech. 18: Propter labores autem provenientes ex superpositione, id est, dilatatione, superadjectione jejunii parasceves, et vigiliae: et , id est, superponere, dilatare jejunium, superaddere; quo vocabulo utuntur Dionysius Alexandrinus in epistola ad Basilidem, et S. Epiphanius in Expositione fidei. Tandem hoc vocabulum, quinquagesimis, corruptum est, et legendum, quinquagesimae, intelligiturque quinquagesima Paschatis: id est dies illi quinquaginta qui intercedunt inter utramque solemnitatem Paschatis et Pentecostes, qui ex more antiquo jejunio vacant.

Cap. 9 Si causa negligens, lege, si causa negligentiae. In his verbis, pro bonis rebus offerre, rebus redundare videtur. Sed de hoc loco infra. Sequitur: Si quis praebet ducatum barbaris. Aliter apud Burchardum [Col. 0714D] et fusius haec proferuntur lib. XIX, cap. 103, ex Poenitentiali Romano: »Si quis praebet ducatum super Christianos ut depraedentur, et non acciderit strages Christianorum, tres annos poeniteat; sin vero ejectis armis usque ad mortem mundo mortuus vivat.« Postea prohibetur manducare carnem animalium quorum mors ignoratur, ne forte morticinium aut suffocatum comedatur. Haec verba, pueri sermocinantes, etc., usque ad finem capitis citantur ex Poenitentiali Romano a Burchardo lib. XVII, cap. 56, ubi legitur, pueri soli sermocinantes, nempe de fornicatione cinaedica, intra semetipsos, ut paulo ante dixit. Post osculum, in loco citato ponitur particula non, quod peccatum ibidem quinque superpositionibus animadvertitur.

Caput 10 sequitur, cujus titulus corruptus est, et legendum De defectibus circa sacrificium. Quaedam ex his peccatis circa sacrificium missae exstant in Poenitentiali ms. S. Columbani abbatis Luxoviensis [Col. 0715A] in Burgundia. Hoc autem caput prolixum est. Sed puto unico plura titulo comprehendi, et exscriptotorem hujus Poenitentialis usum fuisse corrupto codice, aut certe ipsi defuisse diligentiam exscribendi. Quae vero in hoc capitulo spectant ad sacrificium missae, exstant apud Burchardum lib. v, capitibus 51 et 52, ex Poenitentiali Romano; sed in quibusdam variant. Quid sit chrismal supra dictum est agendo de basilicae dedicatione. Haec verba, ut simens gravatus, etc., corrupta sunt, et legendum, ut sumens sacrificium gravatus saluritate ventris, etc. Sequentia, diaconus obliviscens oblationem offerre, etc., corrupta sunt. Apud Burchardum cap. 51 libri citati legitur: »Diaconus obliviscens oblationem offerre, donec offeratur linteamen quando recitantur nomina pausantium, similiter poeniteat.« Sequitur, Si autem in farina, etc., videntur ante haec verba quaedam deesse. Pro quadragenas, apud Burchardum legitur, quadragesimus. Post negligens. adde fuerit: apud Burchardum legitur, et qui neglexerit, quaternis [Col. 0715B] diebus suam negligentiam solvat. Loco istorum verborum et inveniatur aliquid, apud Burchardum legitur, ut non inveniatur. Prior lectio potior est, quia declaratur quid faciendum sit cum aliquid de sacrificio invenitur. At haec verba, ut si inventum fuerit, aliter leguntur apud Burchardum, si vero sacrificium inventum fuerit, locus scopis mundetur, et stramen, ut supra, ignetur, et cinis, ut supra, recondetur, et sacerdos XX dies poeniteat; ubi legendum, igni detur. Quod sequitur, si de calice per negligentiam, etc., exstat apud Burchardum lib. v, cap. 47, ex decretis Pii papae, cap. 3, ubi corrupte legitur, linguabitur, sed scribendum, lingua lambatur. In sequenti articulo, ubi vicibus scribitur, deest vocabulum numerum exprimens. In capite citato Burchardi deest vicibus. Appellatur hic oratio Dominica periculosa, quia olim illam in missa cum tanta reverentia et cautela recitabant sacerdotes, ut grande piaculum se admisisse crederent, si inter recitancum [Col. 0715C] vel leviter titubassent. Haec verba, si quis non poenitet, intelliguntur de his qui dum sani sunt, ad poenitentiam non veniunt, sed eam in infirmitate petunt. Hi autem tres articuli de poenitentia sumpti sunt ex conc. Carthag. IV, canonibus 76, 77, 78 et 79. Haec verba, sed non illa, qui dimisit, corrupta sunt, et legendum, sed non illi quam dimisit, id est, a qua separatus est. Haec verba, si quis nolendo parentibus occidit hominem, ita exponenda sunt: Si quis praeter voluntatem suam, cognatorum, aut propinquorum suorum servum occiderit. Nam hoc loco parentes sunt propinqui, et cognati, et homo is est qui servilis est conditionis, de quo vocabulo consule Cujacium Feud. lib. I, et Fredericum Lindembrogium in Glossario, et in notatis ad Paulum Warnefridum, lib. IV de Gestis Longobardorum, cap. 3. Haec verba: Si qua mulier suaserit alteri mulieri maritum, mutila sunt, sed addendum est dimittere, vel, relinquere, vel quid simile. Haec: Si quis Christianorum Christianum viderit ambulantem, etc., [Col. 0715D] sunt corruptissima, quae ita castiganda esse conjicio: Si quis Christianorum Christianum viderit ambulantem, vel oberrantem, et non monstraverit ei viam, sit excommunicatus, vel quid simile reponendum est; quemadmodum sequentibus verbis, parentem suum vendiderit, haec sunt praeponenda, si quis, ut legatur, si quis parentem suum vendiderit. Haec constitutio, Si tertium acceperit, etc., notanda; quamvis enim bigamos, trigamos, etc., permittat Ecclesia, quia tamen haec polygamia seu nuptiarum repetitio aliquid incontinentiae in homine notat, ejusmodi homines praeter irregularitatis notam quibusdam aliis poenis olim subjacere voluit. S. Basilius, epist. 1 canonica ad Amphilochium, bigamos duobus annis, trigamos quinque a fidelium societate segregavit. Constitutio Constantini Porphyrogenetae imperatoris, facta anno mundi VICICIVCXXIX, quadrigamos dum in hoc statu permanserint, ab omni coetu [Col. 0716A] ecclesiastico separari, et templi ingressu arceri jubet, ut refert Theodorus Balsamo ad epist. citatam. Quid sane statuisset ille imperator de illo homine qui Romae tempore S. Hieronymi viginti uxoribus superstes fuerat, et de illa muliere quae jam duo et viginti maritos composuerat? qui tandem simul matrimonio conjuncti sunt, exspectantibus summo studio Romanis quis e duobus alterum efferret; quod cum viro contigisset, coronatus ille et palmam ferens uxoris feretrum praecessit, ut scribit S. Hieronymus epist. ad Ageruchiam. Leo Philosophus imperator Ecclesia ejectus est, quod quadrigamus esset, ut scribit Cedrenus. Quod sequitur, si quis comas incidit, etc., propter superstitionem paganicam statuitur. Nam pagani, dum mortuos efferebant et sepeliebant, mercede conducebant mulieres quae mortuum flerent, laudarent aliosque ad hoc excitarent, sibique crines inciderent, ac genas laniarent, quae praeficae dicebantur. Nonius Marcellus, cap. 1: Praeficae dicebantur apud veteres quae adhiberi solent funeri [Col. 0716B] ut flerent et fortia facta laudarent. Glossae veteres, Praeficae: , id est, quae lectum praecedens in elatione mortui lugubre carmen canit. Glossae veteres mss. Bibl. Corbeiensis harum meminere: Praeficae principes planctus. Hunc morem nobis declarat Servius in XII Aeneidos: »Moris fuit apud veteres, ut ante rogos humanus sanguis effunderetur vel captivorum, vel gladiatorum, quorum si forte copia non fuisset, laniantes genas suum effundebant.« Idque videtur in lege XII Tabularum, apud Ciceronem lib. II de Legibus, ubi ejusmodi insania prohibetur, mulieres genas ne radunto, neve lessum funeris ergo habento. Ubi lessus est carmen funebre quod alias naenia dicitur. Ejusmodi mulieres etiam capillos scindebant, ut hic prohibetur. Hoc palam est ex Lucilio XXII, apud Nonium, loco citato, mercede qua conductae flent alieno in funere multo, et capillos scindunt. Tonsura et rasura capillorum in funeribus etiam Graecis [Col. 0716C] usitata fuit luctus causa. Euripides in Alcestide, actu I.

. . . . .


id est, num comam secem, aut pullo cultu vestium jam indui oportet? Et actu II:



id est, hujus mulieris luctus jubeo esse participes comae rasura, et pullis amiculis. Sic olim apud Aegyptios in quacunque domo canis mortuus fuerat, omnes domestici universo corpore raso magno luctu afficiebantur, ut scribit Eusebius lib. II de Praeparatione evangelica, cap. 1. Ungulae, quarum in hoc capitis loco ut mentio, sunt instrumenta ferrea, praecurva et acuta, in modum unguis lacerandae carni idonea, quibus carnifices olim in martyrum suppliciis [Col. 0716D] utebantur, quae et fidiculae dicuntur, ut clarum est ex sancto Isidoro, lib v Originum, cap. 27: Ungulae dictae quod effodiant: hae et jidiculae, quia eis rei in equuleo torquentur, ut fides inveniatur. Idem patet ex glossis Cyrilli: , id est, ungues seu ungulae, quorum est usus in torturis, seu quaestionibus. Idem facile colligitur ex Prudentii Peristephano, de sancto Romano martyre.


. . . Cum furens interserit
Asclepiades, vertat ictum carnifex
In os loquentis, inque maxillas manum
Sulcosque acutos, et fidiculas transfera

E paulo post:

Implet jubentis dicta lictor improbus
Charaxat ambas ungulis scribentibus
Genas. . . .
Ubi vides, cum imperavit praeses genas martyris lacerari fidiculis, postea a poeta subjungi genas [Col. 0717A] martyris a ministris ungulis charaxari scribentibus: ex quo liquido constat haec vocabala ejusdem esse significationis. Isidorus a fide nomen deducit, sed verbale est a praeterito fidi verbi findo. Hujusmodi ungulae erant bisulcae, seu bifidae, id est, duos mucrones habebant incurvos, ut clarum est ex eodem hymno.

. . . Sponte nudas offerens
Costas bisulcis exsecandas ungulis.
Unde infra appellatur ungula hiulcus mucro.

Scindunt utrumque milites teterrimi
Mucrone hiulco pensilis latus viri.
Et haec de ungulis: herbarius, quod sequitur, est veneficus, ob herbas maleficas et herbarum venena quibus veneficus utitur. Unde vocabulum Gallicum enherber, veneno aliquem necare. Vetus poeta:

Soubs gist le frais serpent en herbe,
[Col. 0717B] Fuyez, entans, car il enherbe.
Ante haec verba, si cessaverit suscipere eum, desunt nonnulla: non enim cohaerent ista superioribus. Vocabulum acceptor corruptum est; lege, accipiter. Hic poenitentia datur ob morticini et suffocati esum, qui etiam prohibetur, can. 63 apostolorum, et can. 67 sextae synodi. Huc spectat illud Burchardi, cap. 5 libri XIX: »Comedisti morticina, id est, animalia quae a lupis, seu a canibus dilacerabantur, et sic mortua inventa sunt? si fecisti, X dies in pane et aqua poenitere debes. Comedisti aves quos oppresserat accipiter, et non prius occidisti eas ferro aliquo? Si fecisti, quinque dies in pane et aqua poeniteat. Sequitur: »Si gallina in puteo mortua fuerit,« etc. His fere similia referuntur a Burchardo lib. XIX, [Col. 0718A] cap. 106, ex Poenitentiali Romano: »Si quis dederit alicui liquorem in quo mus, vel mustela mortua inventa sunt, si laicus est, septem dies poeniteat; si in coenobiis contigerit, CCC psalmos cantet. Qui postea noverit quod talem potum biberit, CL psalmos cantet.« Sequitur: »Si quis mus aut gallina,« etc. Haud absimile est id quod refertur a Burchardo ex eodem Poenitentiali Romano: »Qui comedit vel bibit intinctum a familiari bestia, id est, cane vel cato, et scit, centum psalmos cantet: si nescit, duos dies jejunet: vel si redimere voluerit, L psalmos cantet.« Sequitur, »Si piscis mortuus fuerit in piscina,« etc. Huic simile est illud Burchardi lib. XIX, cap. 5: »Comedisti piscem qui mortuus est in flumine inventus? Si fecisti, tres dies in pane et aqua poeniteat.« In his verbis, nemo manducet carnem ejus, ejus refertur ad animalis, cum quo homo coierit. Sequentia, si voluerit pro anima sua dare, etc., haec corrupta sunt, nec satis superioribus cohaerent, et sic legenda arbitror: Si voluerit [Col. 0718B] pro anima sua dare eleemosynam de his pecuniis quae fuerunt de praeda, et suam egit paenitentiam, potestatem habet. Huc usque codex Corbeiensis, in quo, ut arbitror, finis hujus Poenitentialis desideratur. Haec autem breviter perstrinximus, ut aliquam lucem huic Poenitentiali afferre possemus. Nec plura de antiquorum poenitentia Christianorum scribimus, cum ante nos multi docti viri in hoc campo decurrerint, ac praesertim Gabriel Albaspineus episcopus Aurelianensis, lib. II Observationum; Joannes d'Artis, juris in universitate Parisiensi antecessor et professor regius, in libro de canonica Ecclesiae Disciplina circa sacramenta, etc., et Dionysius Petavius societatis Jesu in Animadversionibus in S. Epiphanium ad haeresim LIX, quae est Novatianorum.



APPENDIX AD HALITGARIUM.




[Col. 0717]
ANONYMI [a 1Kb] LIBER POENITENTIALIS Ex scrinio Romanae Ecclesiae assumptus.
(Apud Canisium, Lectiones antiquae.)



QUOMODO POENITENTES SINT SUSCIPIENDI, JUDICANDI, SIVE RECONCILIANDI.
[Col. 0717C]

[b 1Kb] Quotiescunque Christiani ad poenitentiam accedunt, jejunia damus: et nos communicare cum eis debemus jejunio, unam aut duas septimanas, aut quantum possumus, ut non dicatur nobis quod sacerdotibus Judaeorum dictum est a Domino salvatore nostro: Vae vobis legisperitis, qui aggravatis homines, et imponitis super humeros eorum onera gravia, et importabilia; ipsi autem uno digito vestro non tangitis sarcinas ipsas. Nemo enim potest sublevare calentem sub pondere, nisi inclinaverit se, ut porrigat ei manum. Neque ullus medicorum vulnera infirmantium potest curare, nisi fetoribus particeps fuerit. Ita quoque nullus sacerdotum, vel pontifex, peccatorum vulnera potest curare, aut animabus peccata auferre, nisi praestante sollicitudine et oratione lacrymarum. Necesse est ergo nobis, frater charissime, sollicitos esse pro peccantibus, quia sumus [Col. 0718C] alterutrum membra. Et, si quid patitur unum membrum, compatiuntur omnia membra. Ideoque et nos, si viderimus aliquem in peccatis jacentem, festinemus eum ad poenitentiam, per nostram doctrinam, vocare. Et quotiescunque dederis consilium peccanti, da illi poenitentiam statim, quantum debeat jejunare et redimere peccata sua: ne forte obliviscaris quantum eum oporteat pro suis peccatis jejunare: ita quod necesse sit, iterum ut exquiras ab eo peccata. Ille autem forsitan erubescet iterum peccata sua confiteri, et iterum amplius judicari. [c 1Kb] Non enim omnes clerici hanc scripturam usurpare aut legere debent, qui inveniunt eam, nisi soli illi quibus necesse est, id est, presbyteri. Sicut enim sacrificium offerre non debent, nisi episcopi et presbyteri, quibus claves regni coelestis traditae sunt, sic nec judicia ista alii usurpare debent.

Si autem necessitas evenerit, et presbyter non fuerit praesens, diaconus suscipiat poenitentem ad [Col. 0719A] [a 1Kb] satisfactionem vel sanctam communionem. Sicut ergo superius diximus, humiliare se debent episcopi, sive presbyteri, et cum tristitiae gemitu lacrymisque orare, non solum pro suis delictis, sed etiam pro Christianorum omnium, ut possint dicere: Quis infirmatur, et ego non infirmor? quis scandalizatur, et ego non uror? Cum ergo venerit aliquis ad sacerdotem confiteri peccata sua, mandet ei sacerdos ut expectet modicum, donec intret in cubiculum suum ad orationem; si autem non habuerit cubiculum, tamen sacerdos dicat hanc in corde suo orationem.


Oremus.

[b 1Kb] Domine Deus omnipotens, propitiurs esto mihi peccatori, ut condigne possim tibi gratias agere, qui me indignum prop er tuam misericordiam ministrum fecisti sacerdotalis officii: et me humilem, exiguumque peccatorem constituisti ad orandum intercedendumque ad Dominum nostrum Jesum Christum pro peccantibus et ad poenitentiam revertentibus: ideoque [Col. 0719B] dominator Domine, qui omnes homines vis salvos fieri, et ad agnitionem veritatis venire; qui non vis mortem peccatoris, sed ut convertatur et vivat, suscipe orationem meam, quam fundo ante clementiam tuam pro famulis atque famulabus tuis, qui ad poenitentiam venerunt; per Dominum nostrum.

Videns autem ille qui ad poenitentiam venit sacerdotem tristem et lacrymantem pro suis facinoribus, magis ipse in timore Dei perculsus, amplius tristatur, et exhorrescit peccata sua.

Et unumquemque hominem, accedentem ad poenitentiam, si videris acriter et assidue stare in poenitentia, suscipe illum. Qui vero potest jejunare, quod impositum est illi, noli prohibere, sed permitte. Magis enim laudandi sunt qui celeriter debitum pondus persolvere festinant, quia jejunium debitum est. Et sic date mandatum illis qui poenitentiam agunt, quia si jejunaverit et compleverit quod illi mandatum est a sacerdote, purificabitur a peccatis. Quod [Col. 0719C] si iterum ad pristinam consuetudinem vel peccatum reversus fuerit, sic est quomodo canis qui revertitur ad vomitum suum. Omnis itaque poenitens non hoc solum debet jejunare quod illi mandatum est a sacerdote, verum etiam postquam compleverit ea quae illi jussa sunt, debet, quantum ipsi visum fuerit, jejunare: sive in quarta feria tradas, sive parasceve, si egerit ea quae illi sacerdos praeceperit, peccata ejus dimittentur; si vero postea ex sua voluntate jejunaverit, mercedem sibi acquirit et regnum coelorum. Qui ergo tota septimana jejunat pro peccatis suis, sabbato et Dominico die manducet et bibat quidquid ei appositum fuerit. Custodiat tamen se a crapula et ebrietate, quia luxuria de ebrietate nascitur. Ideo beatus Paulus prohibuit dicens: Nolite inebriari vino, in quo est luxuria; non quia in vino est luxuria, sed in ebrietate.

[c 1Kb] Si quis forte non potuerit jejunare, et habuerit unde dare possit ad redimendum: si dives fuerit, pro VII hebdomadibus det solidos XX: si autem non [Col. 0719D] habuerit tantum, unde dare possit, det solidos X; si autem multum pauper fuerit, det solidos III. Neminem vero conturbet, qui jussimus XX solidos dare aut minus, quia, si dives fuerit, facilius est illi dare solidos XX quam pauperi tres solidos. Sed unusquisque attendat cui dare debet: sive pro redemptione captivorum, sive super sanctum altare, sive pauperibus Christianis erogandum. Et hoc scitote, fratres, ut, dum venerint ad vos servi vel ancillae, quaerentes poenitentiam, non eos gravetis; neque cogatis tantum jejunare quantum divites, quia servi et ancillae non sunt in sua potestate, ideo medietatem poenitentiae illis imponite.


Explicit prologus.



INCIPIUNT ORATIONES AD DANDAM POENITENTIAM.
[Col. 0720A]

In primis dicat sacerdos XXXVII psalmum: Domine, ne in furore tuo arguas me. Postea dicat. Oremus, et psal. III Benedicam, usque Renovabitur. Et iterum dicat. Oremus, et psal. L Miserere, usque omnes iniquitates meas dele. Post haec psalmum, Deus, in nomine tuo, et dicat: Oremus. Deinde psalmum, Quid gloriaris in malitia? usque videbunt justi. Et dicat hanc orationem:


Oremus.

Deus, cujus indulgentia nemo non indiget, memento, Domine, famuli tui N., et qui lubrici, terrenique corporis in fragilitate nudatur, quaesumus, ut des veniam confitenti, parce supplici, ut qui nostris meritis accusamur, tua miseratione salvemur. Per Dominum, etc.


Aliter

Deus, sub cujus oculis omne cor trepidat, omnes [Col. 0720B] conscientiae contremiscunt, propitiare omnium gemitibus, et omnium medere vulneribus, ut, sicut nemo nostrum liber est a culpa, ita nemo sit alienus a venia. Per Dominum.


Item aliter.

Deus infinitae misericordiae veritatisque immensae, propitiare iniquitatibus nostris, et omnibus animarum nostrarum medere languoribus, ut, miserationum tuarum remissione percepta, in tua semper benedictione laetemur. Per Dominum.


Aliter.

Precor, Domine, clementiae et misericordiae tuae majestatem ut famulo tuo peccata et facinora confitenti veniam relaxare digneris, et praeteritorum criminum culpas indulgeas, qui humeris tuis ovem perditam reduxisti; qui publicani preces confessione placatus exaudisti: tu etiam huic famulo tuo [Col. 0720C] placare, Domine; tu ejus precibus benignus aspira, ut in confessione placabilis permaneat, ejus et petitio perpetuam clementiam tuam celeriter exoret, sanctisque altaribus et sacramentis restitutus, spei rursus aeternae vitae et coelestis gloriae mancipetur. Per Dominum.


Manus impositio.

Domine sancte, Pater omnipotens, aeterne Deus, qui per Jesum Filium tuum Dominum nostrum vulnera nostra curare dignatus es: te supplices rogamus et petimus nos humiles tui sacerdotes, ut precibus nostris aurem tuae pietatis inclinare digneris, remittasque omnia crimina et peccata universa condones, desque huic famulo tuo, Domine, pro suppliciis veniam, pro moerore laetitiam, pro morte vitam, ut de tua misericordia confidens pervenire mereatur ad vitam aeternam. Per Dominum.



EX POENITENTIALI ROMANO, QUALITER JUDICANDI SINT SINGULI POENITENTES.



[Col. 0720D] In primis de homicidio.

Si quis clericus homicidium fecerit, X annos poeniteat, III ex his in pane et aqua. Si laicus, III annos poeniteat, I ex his in pane et aqua. Subdiaconus VI, diaconus VII, presbyter X, episcopus XII. Si quis ad homicidium faciendum consenserit, VII annos, III in pane et aqua. Si quis laicus homicidium fecerit voluntarie, VII annos poeniteat, III in pane et aqua. Si quis infantem oppresserit, III annos poeniteat, primus ex his in pane et aqua. Et clericus similiter observet.



De fornicatione, ex eodem Poenitentiali.

Si quis clericus fornicaverit sicut Sodomitae fecerunt, [Col. 0721A] X annos poeniteat, tres ex his in pane et aqua. Si quis clericus adulterium commiserit, id est, cum uxore vel sponsa alterius, si filium gennerit, VII [ann.] poeniteat; si vero filium non genuerit, et in notitiam hominum non venerit, si clericus est, tres annos poeniteat, primum ex his in pane et aqua. Si diaconus aut monachus, VII, tres in pane et aqua, episcopus XII, V in pane et aqua. Si quis clericus, vel cujus superior gradus est, qui uxores habent, vel post conversionem vel honorem iterum eam cognoverit, sciat se adulterium commisisse; idcirco, ut superius statutum est, poeniteat. Si quis fornicaverit cum sanctimoniali vel Deo dicata, cognoscat se adulterium commisisse: secundum priora statuta unusquisque juxta ordinem suum poeniteat. Si quis per semetipsum fornicaverit, aut cum jumento, aut cum quolibet quadrupede, III annos poeniteat. Si post gradum, vel votum, VII annis poeniteat. Si quis clericus concupiscens mulierem, et non potuit peccare, quia mulier eum non suscipit, dimidium annum [Col. 0721B] poeniteat in pane et aqua, et toto se abstineat a vino et carne.

Si quis clericus, postquam se Deo voverit, ad habitum saecularem redierit, sicut canis ad vomitum suum, vel uxorem duxerit, X annis poeniteat, III ex his in pane et aqua, et postea in conjugio non copuletur. Quod si voluerit sancta synodus, vel apostolica sedes, separabit eos a communione catholicorum: similiter et mulier, postquam se Deo voverit, si tale scelus commiserit, pari sententiae subjacebit. Si quis laicus fornicaverit sicut Sodomitae fecerunt, VII annis poeniteat. Si quis de alterius uxore filium genuerit, id est adulterium commiserit, ac torum proximi violaverit, III annos poeniteat. Abstineat se a lautioribus cibis et a propria uxore, dans insuper pretium pudicitiae marito uxoris violatae.

Si quis adulterare voluerit, et non potuerit, id est susceptus non est, XL dies poeniteat. Si quis [Col. 0721C] virgo virgini conjunctus fuerit, si voluerint parentes ejus, sit uxor. Tamen unum annum poeniteant, et sint conjugati. Si quis cum jumento fornicaverit, I annum poeniteat. Si uxorem non habuerit, dimidium annum poeniteat. Si quis virginem vel viduam rapuerit, III annos poeniteat. Si quis sponsam habens, sorori ejus forsitan vitium intulerit, et cohaeserit tanquam suae: hanc autem uxorem duxerit, id est, desponsatam; illa vero quae vitium passa est, si forte necem sibi intulerit, omnes qui hujus facti consentanei fuerint, X annis in pane et aqua redigantur, secundum statuta canonum. Si quis de mulieribus quae fornicatae sunt interfecerit quae nascuntur, aut festinet abortivos facere, primum constitutum, usque ad exitum communionem vetat. Id est quidem verum definitum. [Ut] humanius aliquid consequantur, constituamus eis decennii tempora, secundum gradus, quae sunt constituta, poeniteant.



De perjurio.

[Col. 0721D] Si quis clericus perjuraverit, VII annis poeniteat, III in pane et aqua. Laicus VII, subdiaconus VI, diaconus VII, presbyter X, episcopus XII. Si quis coactus pro qualibet necessitate aut nesciens pejeraverit, tres annos poeniteat, unum in pane et aqua, et animam pro se reddat, id est, servum vel ancillam de servitute absolvat, et eleemosynas multas faciat. Si quis pejeraverit per cupiditatem, totas res suas vendat, et donet pauperibus, et tondeatur, et intret monasterium, et ibi deserviat usque ad mortem.



De furto.

Si quis furtum capitale, id est, quadrupedem, vel fregerit, aut quodlibet majus pretium furaverit, VII annos poeniteat: laicus V, subdiaconus VII, diaconus VIII, presbyter X, episcopus XII annos poeniteat. Si quis de minoribus semel aut bis furtum fecerit, reddat pro animo suo, et unum annum poeniteat [Col. 0722A] in pane et aqua. Et, si reddere non potest, III annos poeniteat. Si quis sepulcrum violaverit, VII annos poeniteat, III ex his in pane et aqua. Si quis laicus furtum fecerit, reddat proximo suo quod furavit, III quadragesimas in pane et aqua poeniteat. Det eleemosynas pauperibus de suo labore, et sacerdotis judicio jungatur altari.



De maleficio.

Si quis maleficio suo aliquem perdiderit, VII annos poeniteat, III in pane et aqua. Si quis pro amore maleficus fit, et neminem perdiderit: si laicus est, dimidium annum poeniteat, si clericus est, unum in pane et aqua; si diaconus, III annos in pane et aqua; si sacerdos, V annos, II in pane et aqua. Si autem per hoc partus mulieris quis deceperit, VI quadragesimas unusquisque insuper addat, ne homicidii reus sit. Si quis immissor tempestatum fuerit, VII poeniteat, IV ex his pane et aqua.



De sacrilegio.
[Col. 0722B]

Si quis sacrilegium [sortilegium] fecerit, id est, quos aruspices vocant, qui auguria colunt semper auguraverint, aut quocunque malo ingenio, III annos poeniteant in pane et aqua. Si quis hariolus fuerit, quos divinos vocant, et aliquas divinationes fecerit, quia daemoniacum est, V annos poeniteat, III in pane et aqua. Si quis in Kalendis Januarii, quod multi faciunt, et in cervulo dicunt, aut in vehiculo vadit, III annos poeniteat. Si quis sortes habuerit, quas sanctorum contra rationem vocant, vel aliquas sortes habuerit, vel qualicunque malo ingenio sortitus fuerit, vel divinaverit, III annos poeniteat, primum pane et aqua. Si quis ad arbores, vel ad fontes, vel ad cancellum, vel ubicunque, excepto in ecclesia, votum voverit, aut exsolverit, III annos poeniteat in pane et aqua, quia hoc sacrilegium est vel daemoniacum. Qui vero ibidem ederit, aut biberit, I annum in pane et aqua poeniteat. Si quis mathematicus, [Col. 0722C] id est, per invocationem daemonum hominis mentem tulerit, V annis poeniteat, primum in pane et aqua. Si quis ligaturas fecerit, quod detestabile est, III annos poeniteat in pane et aqua. Si qui simul vadunt ad festivitatem, in locis abominandis gentilium, et suam escam deferentes comederint, placuit eos per poenitentiam biennii suscipi. Utrum vero cum oblatione, singuli episcoporum probantes vitam eorum, et singulos actus examinent. Si quis manducaverit aut biberit juxta fanum per ignorantiam, promittat deinceps [quod] nunquam reiteret, et quadraginta diebus in pane et aqua [poeniteat]. Si vero per contemptum hoc fecerit, id est, postquam sacerdos ei praedicavit quod sacrilegium erat, mensae daemoniorum communicaverit; si gulae hoc vitio tantummodo fecerit, III quadragesimas in pane et aqua poeniteat; si vero pro cultu daemonum et honore simulacri hoc fecerit, III annos poeniteat. Si quis secundo et tertio immolatus paruit, III annos poeniteat, et duobus sine oblatione communicet. Si [Col. 0722D] quis manducaverit sanguinem, aut morticinium, aut idolis immolatum, et non fuit ei necessitas, jejunet hebdomadas XII.



De diversis capitulis.

Si quis quodlibet membrum sibi voluntarie truncaverit, IV annos poeniteat, primum in pane et aqua. Si quis abortum voluntarie fecerit, III annos poeniteat, primum in pane et aqua. Si quis usuras undecunque exegerit, III annos poeniteat, primo in pane et aqua. Si quis per potestatem, aut quolibet ingenio, res alienas malo ordine invaserit, vel tulerit superiore sententia, similiter poeniteat, et eleemosynas multas faciat. Si quis servum aut quemcunque hominem quolibet ingenio in captivitatem reduxerit, vel transmiserit, sicut supra, poeniteat. Si quis ecclesiam combusserit, XV annis poeniteat, et eam sedule restituat, et pretium suum pauperibus distribuat. Si quis aream aut domum cujuscunque [Col. 0723A] voluntarie cremaverit, sicut supra poeniteat. (Ex decret. Julii papae.) Si quis per iram alium percusserit, et sanguinem fuderit, aut debilitaverit, solvat ei primum mercedem et medicum quaerat; si laicus est, XL dies in pane et aqua je unet; si clericus, V. XL; diaconus. VII menses; presbyter, unum annum. Si quis venationem exercuerit: clericus unum annum poeniteat, diaconus II, presbyter III. Si quis de ministerio sanctae Ecclesiae qualecunque opus fraudaverit, vel neglexerit, VII annos poeniteat, III pane et aqua. (In Ancyrano concilio V.) Si qui cum animalibus peccaverint, qui nondum XX annorum fuerint, XV annis exactis in poenitentia, communione a orationum mereantur. Deinde V annis in hac communione durantes, oblationis sacramenta contingant. Discutiatur autem et vita eorum, qualis tempore poenitudinis exstiterit, et ita misericordiam consequantur. Quod si inexplebiliter his haesere criminibus, ad agendam poenitentiam prolixius tempus insumant. [Col. 0723B] Quotquot autem peracta XX annorum aetate, et uxores habentes, hoc peccato prolapsi sunt, XXV annis poenitudinem gerentes, in communione recipiantur orationum. In qua quinqueanio perdurantes, tum demum oblationis sacramenta percipiant. Quod si qui uxores habentes et transcendentes L annis ita deliquerint, ad exitum vitae communionis gratiam consequantur.



De ebrietate et fornicatione.

Inebriatur quis a vino, sive cervisia, contra interdictum Salvatoris et apostolorum ejus. Quod si votum habuerit sanctitatis, XL diebus in pane et aqua culpam diluat; laicus vero VII diebus poeniteat. Episcopus faciens fornicationem, degradetur, et XII annis poeniteat. Presbyter aut diaconus, fornicationem faciens naturalem. [a 1Kb] Praelato ante monachi votum tres annos poeniteat, veniam omni hora roget: superpositionem in unaquaque hebdomada faciat, exceptis Quinquagesimae diebus.



De minutis causis.
[Col. 0723C]

Si quis casu negligens sacrificium perdit, relinquens foris, et ab aliquo devoratur, XL diebus poeniteat, sin (Id est, si non casu) vero, annum unum poeniteat. Si communicaverit ignoraus excommunicatus, diebus XL poeniteat. Si quis sponte communicaverit excommunicato, verbo, vel relatione, vel cibo, vel potu, XL dies in pane et aqua et sale poeniteat. Si sacrificium terratenus cadit [b 1Kb] negligendo, superpositio fiat. Si ceciderit sacrificium de manu offerentis terratenus, et non invenitur aliquid, omne quodcunque inventum fuerit, in loco in quo ceciderit comburetur, et cinis sub altario recondatur, et sacerdos dimidium annum poeniteat.

Pro bonis rebus offerre debemus, pro malis nequaquam. Presbyteri pro suis episcopis non prohibentur offerre. Qui praebet ducatum barbaris, III annos poeniteat. Qui monasteria expoliant, falso dicentes se captivos redimere, III annos poeniteant, [Col. 0723D] et omnia quae abstraxerunt pauperibus donent. Qui carnem animalium quorum mortem nescit manducat, tertiam partem anni poeniteat. Priorum statuta Patrum promamus. Pueri solum sermocinantes, et transgredientes instituta seniorum, tribus superpositionibus emendentur. Osculum simpliciter facientes, VII superpositionibus. Cum inquinamento autem [Col. 0724A] sine amplexu, XV superpositionibus corrigantur.



De dispensationibus sacrificii.

Qui non bene custodierit sacrificium, et mus comederit, XL dicbus poeniteat. Qui autem perdiderit suum chrisma [c 1Kb] L, aut solum sacrificium, in regione qualibet, ut non inveniatur, IIIXL ms8 vel annum unum poeniteat. Perfundens aliquis calicem super altare quando auferuntur linteamina, VII diebus poeniteat. Si ceciderit [d 1Kb] in stramen, VII dies poeniteat. [e 1Kb] Vomens sacrificium gravatus saturitate ventris, XL diebus; si in [f 1Kb] ignem projecerit, XX diebus poeniteat. Diaconus obliviscens oblationem offerre sine linteamine, donec offeruntur, similiter poeniteat. Qui acceperit sacrificium post cibum, vel aliquam parvissimam refectionem, nisi pro viatico: paeri, tres; majores, VII; clerici XX dies poeniteant.

(Eutychianus papa, cap. 11). Si in farina vel in [Col. 0724B] aliquo sicco cibo, sive in melle, vel in lacte, bestiolae immundae inveniuntur, quod circa corpora eorum est, projiciatur. [g 1Kb] Qui negligentiam erga sacrificium fecerit, ut sit a vermibus consumptum, et ad nihilum deveniat, III quadragesimas poeniteat. Si integrum invenerit, et in eo fuerit vermis, comburatur, et sic cinis ejus sub altari abscondatur; et negligens XL dies poeniteat. Et si inventum fuerit, ut supra, mundetur: si usque ad altare tantum fuerit lapsum, superponatur. Si de calice aliquid stillaverit per negligentiam in terram, lingua lambatur, tabula radatur, igne comburatur; et L diebus poeniteat. Si super altare stillaverit calix, sorbeat minister, et linteamen quod tetigit stilla abluatur tribus vicibus, et tribus diebus poeniteat. Si tutubaverit sacerdos super orationem Dominicam, quae dicitur periculose una vice, vel Psalmis, L psalmos; secunda vice, C plagis [poeniteat].



Item de homicidio.

[Col. 0724C] Si quis in expeditione publica occidit hominem sine causa, jejunet hebdomadas XXI. Si autem forsitan se defendendo, aut parentes suos, aut familiam suam, occidit aliquem, ille non erit reus. Si voluerit jejunare, in illius potestate est, quia coactus hoc fecit. Si homicidium in pace fecerit, et non fuerit turba, per potestatem, aut inimicitiae causa, ut res ejus capiat, jejunet hebdomadas XXVIII, et res ejus quem occidit, reddat uxori vel filiis ejus.



De poenitentibus aegris.

Si quis ad poenitentiam venit, et aegritudo evenerit, et non potuerit adimplere quod illi mandatum est a sacerdote, suscipiatur ad sanctam communionem. Et, si voluerit eum Dominus salvare, jejunet postea. Si quis non poenitet, et forsitan ceciderit in aegritudinem, et quaesterit communicare, non prohibeatur: sed date ei sanctam communionem, et mandate illi ut, si placuerit misericordiae Dei, et [Col. 0724D] evaserit de ipsa aegritudine, postea omnia confessus sit, et sic poeniteat.



De excommunicatis mortuis.

Si quis excommunicatus fuerit mortuus, qui jam sit confessus, et non occurrit, sed occupavit eum mors, sive in via, sive in domo; si est aliquis ex parentibus ejus, pro eo aliquid offerat ad sanctum [Col. 0725A] altare, aut ad redemptionem captivorum, aut ad commemorationem animae ejus.



De incestis.

Si quis accepit filiam uxoris suae, hunc non potestis judicare, nisi prius separentur. Postquam separati fuerint, unicuique eorum imponat hebdomadas XIV, et iterum nunquam se jungant. Si autem voluerint nubere sive vir, sive mulier, potestatem habeat, sed non illa quae dimisit. Si quis acceperit cognatam, aut novercam, aut avunculi viduam: et hi qui uxorem patris sui, vel sororem uxoris suae, grande judicium est; canonice damnetur. Propter fornicationem autem multi nesciunt numerum mulierum cum quibus fornicati sunt, illi jejunent hebdomadas L.



De idolothytis.

Si quis, dum infans est, per ignorantiam gustaverit de his quae fuerint idolis immolata, aut morticinum, [Col. 0725B] aut aliquid abominabile, jejunet hebdomadis III. Si quis nesciens manducavit idolis immolatum, aut morticinum, dabitur illi venia, quoniam nesciens hoc fecit; tamen jejunet hebdomadis III.



De furto per necessitatem.

Si quis per necessitatem furaverit cibaria, vel vestem, sive quadrupedem per famem, aut per nuditatem, venia illi datur. Jejunet hebdomadis IV. Si reddiderit, non cogatis jejunare. Si quis caballum, aut bovem, aut jumentum, vel vaccam furaverit, sive cibaria, vel quae totam familiam nutriunt, jejunet ut supra.



De adulterio.

Si mulier deceperit matris suae maritum, illa non potest judicari, donec relinquat eum. Cum separati fuerint, jejunet hebdomadis XIV. Si quis legitimam habens uxorem, dimiserit eam, et aliam duxerit, illa quam duxit non est illius. Non manducet, neque [Col. 0725C] bibat, neque omnino in sermone sit cum illa, quia male accepit: neque cum parentibus illius. Ipsi tamen, si consenserint, sint excommunicati. Si mulier suaserit alterius mulieris maritum, sit excommunicata a Christianis. Si quis Christianus Christianum viderit ambulantem, vel oberrantem parentem suum, eumque vendiderit, ille non est dignus inter Christianos requiem habere, donec redimat eum. Si autem non potuerit invenire locum ubi sit, pretium quod accepit det pro illo, et alium redimat de servitute, et jejunet hebdomadis XXVIII.


De poenitentia trigamorum.

Si cujuslibet hominis mortua fuerit uxor, habet potestatem accipere alteram, similiter et mulier. Si tertium acceperit, jejunet hebdomadas tres. Si quartum aut quintum acceperit, hebdomadas XXI.



De eo qui seipsum laniaverit.

Si quis comas suas incidit, aut faciem suam laniaverit [Col. 0725D] cum gladio, aut ungulis, post mortem parentum, jejunet hebdomadas III; et postquam jejunaverit, sic communicet.



[De veneficis.]

Herbarius vir, aut mulier, interfectores infantium, in extremum vitae cum venerit, si quaesierit poenitentiam cum luctu ac fletu lacrymarum, si cessaverit, suscipite eum; jejunet hebdomadis L.



De suffocatis.

Si canis, aut vulpes, sive accipiter, aliquid mortificaverint: sive de fuste, sive de lapide, sive de sagitta, quae ferrum non habet, mortuum fuerit, haec omnia suffocata sunt, non manducentur. Et qui manducaverit jejunet hebdomadis VII.



De luceratis.

Si quis sagitta percussit cervum, sive aliud animal, et post diem tertium inventum fuerit, et forsitan ex eo lupus, ursus, canis, aut vulpes gustaverit, [Col. 0726A] nemo manducet. Et qui manducaverit, jejunet hebdomadis IV. Si gallina in puteo mortua fuerit, puteus evacuetur. Si sciens ex eo biberit, jejunet hebdomadam I. Si mus et gallina, aut aliquid ceciderit in vinum, de hoc nullus bibat. Si in oleum, aut mel ceciderit, oleum expendatur in lucernam, in medicinam, vel in aliam necessitatem. Si piscis mortuus fuerit in piscina, non manducetur. Et qui manducaverit, jejunet hebdomadas IV. Si porcus vel gallina manducaverit de corpore hominis, non manducetur, neque servetur ad semen, sed occidatur et canibus tradatur. Si lupus laceraverit animal, et mortuum fuerit, nemo manducet; et si vixerit postea, cum homo occiderit, manducetur.



De pollutis animalibus.

Sive cum capra, sive cum pecore, aut cum alio animali si peccaverit homo, nemo manducet carnes ejus, neque cocus ejus, sed occidatur et canibus tradatur. Si quis voluerit dare eleemosynam de his [Col. 0726B] pecuniis quae fuerunt de praeda, si jam poenitentiam egit, potestatem habet.



De reconciliatione poenitentium tertia [et] quinta feria ante Pascha.

In primis dicit psalmum cum antiphona: Cor mundum crea in me, Deus, et spiritum rectum innova in visceribus meis.


Oratio.

Deus humani generis benignissime conditor, et misericordissime reformator, qui in reconciliatione lapsorum etiam misericordia tua primus indigeo, servire effectibus gratiae tuae per ministerium sacerdotale voluisti, ut cessante merito supplicis, mirabilior fieret clementia Redemptoris.


Alia.

Omnipotens sempiterne Deus, confitenti tibi famulo tuo pro tua pietate peccata relaxa, ut non ei [Col. 0726C] plus noceat conscientiae reatus ad poenam quam indulgentia tuae pietatis prosit ad veniam.


Item aliorum.

Omnipotens sempiterne Deus, qui peccatorum indulgentiam in confessione celeri posuisti, succurre lapsis, miserere confessis, ut quos delictorum catena constringit magnitudo tuae pietatis absolvat.



Oratio super infirmo.

Deus, qui famulo tuo Ezechiae ter quinos annos ad vitam donasti, ita et hunc famulum tuum a lecto aegritudinis eripias ad salutem. Per Dominum.



QUALITER ILLE ANNUS OBSERVANDUS SIT QUI IN PANE ET AQUA ALICUI IMPONITUR IN POENITENTIA JEJUNANDUS.



Ex Poenitentiali Romano.

Poenitentia unius anni qui in pane et aqua jejunandus est, talis esse debet: in unaquaque hebdomada [Col. 0726D] tres dies, id est, secundam feriam, quartam et sextam in pane et aqua jejunet. Et tres dies, id est, tertiam feriam, quintam et sabbatum a vino, medone, mellita, cervisia, a carne, et sagimine, et caseo, et ovis, et abdomine, et pinguibus piscibus se abstineat. Manducet autem minutos pisciculos, si habere potest; sin autem, unius generis piscem, legumina, et olera, et poma comedat, et cervisiam bibat. Et in Dominicis diebus, et in Natali Domini, illos IV dies; et in Epiphania Domini, I diem; et in Pascha usque in octavum diem; et in Ascensione Domini et Pentecoste IV dies. et in missa S. Joannis Baptistae, et sanctae Mariae, et duodecim apostolorum, et Michaelis, et S. Remigii, et omnium sanctorum, et S. Martini, et in festivitate illius sancti qui in episcopatu celebris habetur: in his supradict s diebus faciat charitatem cum caeteris Christianis, id est, eodem cibo et potu utatur quo et illi. Sed tamen ebrictatem et ventris distensionem semper in omnibus caveat.



Ex eodem Poenitentiali.
[Col. 0727A]

Iste annus secundus est ab illo qui in pane et aqua observandus est: post illum, jejunandus. Qui etiam dandus est his qui viros ecclesiasticos sponte occidunt, et in consuetudine habent Sodomiticum scelus, et peccatum contra naturam, et in ecclesiis homicidia sponte committunt, et qui alia hujusmodi perpetraverint. Poenitentia illius anni talis esse debet, ut duos dies, id est, secundam et quartam feriam; VI unaquaque hebdomada jejunet usque ad vesperam; et tunc reficiat se sicco cibo, id est, pane et leguminibus siccis, sed [a 1Kb] coctis, aut pomis, aut oleribus crudis. Unum eligat ex his tribus, et utatur, et cervisiam bibat, sed sobrie. Et sextam feriam in pane et aqua observet; et III quadragesimas jejunet, unam ante Natalem Domini, secundam ante Pascha, tertiam post Pentecosten. Et in his tribus quadragesimis jejunet duos dies ad nonam in hebdomade, et de sicco cibo comedat, ut supra [Col. 0727B] notatum est. Et sextam feriam jejunet in pane et aqua. In festivis autem diebus in superiori capite enumeratis utatur cibo et potu quo et caeteri Christiani. Sed tamen ebrietatem et ventris distensionem semper in omnibus caveat.



Quid illis agendum qui statutum jejunium implere nequeunt.

Qui potest jejunare et implere quod in Poenitentiali scriptum est, bonum est et Deo gratias referat. Qui autem non potest, per misericordiam Dei consilium damus tale: ut nec sibi nec alicui necesse sit vel perire, vel desperare. Pro uno die quem jejunare debet in pane et aqua, L psalmos cantet flexis genibus, si potest fieri, in ecclesia, vel in alio loco convenienti, et unum pauperem pascat. Vel si tandiu flexis genibus stare non potest, LXX psalmos erectus cantet, et pauperem pascat. Vel centies genibus flexis, centies veniam petat. Vel tres denarios in eleemosynam tribuat, vel tres pauperes pascat. [Col. 0727C] Qui autem unum diem in pane et aqua jejunandum aliquo praedictorum quinque modorum redemerit, eo die, excepto vino, carne, et sagimine, sumat quod placet.



De remedio unius hebdomadae, ex eodem Poenitentiali.

Pro una hebdomada, quam in pane et aqua jejunare debet, CCC psalmos genibus flexis decantet. Vel, sine genuum flexione III Psalteria intente cantet. Et, postquam psallerit, excepto vino, carne et sagimine, sumat quod velit.



Remedium unius mensis.

Primo uno mense, quem in pane et aqua jejunare debet, psalmos mille ducentos genibus flexis, vel sine genuum flexione mille, DCLXXX psalmos decantet. Et omni die, si velit, et non potest abstinere, reficiatur ad sextam, nisi quartam feriam et sextam: has jejunet ad nonam. Et a carne, et sagimine et [Col. 0727D] vino totum mensem se abstineat. Alium autem cibum post decantationem psalmorum sumat. Isto ordine totus ille annus redimendus est.



De alia redemptione, ex eodem Poenitentiali.

Qui vero psalmos non novit, et jejunare non potest, pro uno anno, quem in pane et aqua jejunare debet, det in eleemosynam pauperibus XXII solidos. Et omnes sextas ferias in pane et aqua jejunet. Et in tribus quadragesimis illius anni, quantitatem, quod sibi praeparatur in cibo, vel in potu, illud aestimet quanti pretii esse possit, et medietatem illius pretii distribuat in eleemosynam pauperibus, et assidue oret Deum.



DE PRESBYTERIS [QUORUM] PRAVA EXEMPLA. Ex concilio magno sub Ludovico rege.

Si qui presbyter vitae suae negligens pravis exemplis [Col. 0728A] mala se suspicari permiserit, et populus ab episcopo juramento, seu banno Christianitatis constrictus infamiam ejus patefecerit, et certi accusatores criminis ejus defuerint, admoneatur primo seorsim ab episcopo, deinde sub duobus vel tribus testibus, si non emendaverit, in conventu presbyterorum episcopus eum publica increpatione admoneat. Si vero neque sic se correxit, ab officio suspendatur, usque ad dignam satisfactionem, ne populus fidelium in eo scandalum patiatur. Si autem accusatores legitimi fuerint, qui ejus crimina manifestis indiciis probare contenderint, et ipse negaverit, tunc ipse cum sociis suis ejusdem ordinis VI, si valet, a crimine se expurget. Diaconus vero, si eodem crimine accusatus fuerit, semetipsum cum tribus examinet.

Diversitas culparum diversitatem facit poenitentiarum. Nam et corporum medici diversa medicamenta componunt: ut, aliter vulnera, aliter morbum, aliter tumores, aliter putredines, aliter caligines, aliter confractiones, aliter combustiones curent. [Col. 0728B] Ita et spiritales medici diversis curationum generibus animarum vulnera curare debent. Sed quia haec paucorum est ad purum cuncta cognoscere, et curare, et mederi, atque ad integrum salutis statum revocare, ideo solerter admonemus doctum quemque sacerdotem Christi, ut non ex suo sensu, sed secundum canonum statuta, et traditiones Patrum, universa disponat, et contradictionem utriusque sexus, aetatem, personas, paupertatem, causam, statum cujusque poenitentiam agentis, ipsumque cor poenitentis inspiciat; et secundum haec, ut visum sibi fuerit, ut sapiens medicus, singula quaeque dijudicet.



EX DICTIS BEATI HIERONYMI PRESBYTERI. Cur canones singulis criminibus modum non praescribant.

Mensuram autem temporis in agenda poenitentia non satis aperte praefigunt canones pro unoquoque [Col. 0728C] crimine, ut de singulis dicant qualiter unumquodque emendandum sit, sed magis in arbitrio sacerdotis intelligentis relinquendum statuunt: quia apud Deum non tam valet mensura temporis quam doloris, nec abstinentia tantum ciborum quam mortificatio vitiorum. Propter quod tempora poenitentiae, fide et conversatione poenitentium abbrevianda praecipiunt; et negligentia, protelanda existimant. Tamen pro quibusdam culpis modi poenitentiae sunt impositi, juxta quos caeterae perpendendae sunt culpae, cum sit facile per eosdem modos vindictam et censuram canonum aestimare.



SANCTUS LEO PAPA OMNIBUS EPISCOPIS, CAP. XI. De confessione poenitentium non publicanda.

Illam praesumptionem quam nuper contra apostolicam regulam agnovi a quibusdam illicita usurpatione committi, modis omnibus constituo submoveri. [Col. 0728D] De poenitentia scilicet, quae a fidelibus postulatur, ne de singulorum genere peccatorum libellis scripta professio publicetur conscientiarum, sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Dei timorem apud homines erubescere non vereatur, tamen, quia non omnium hujusmodi sunt peccata, ut ea qui poenitentiam poscunt non timeant publicare, amoveatur improbabilis consuetudo, ne multi a poenitentiae remediis arceantur, dum aut erubescunt, aut metuunt inimicis suis facta sua reserari, quibus possunt legum constitutione percelli. Sufficit enim illa confessio quae primum Domino offertur, tunc etiam sacerdoti, qui pro delictis poenitentium deprecator accedit. Tunc enim plures ad poenitentiam poterunt provocari, si populi auribus non publicetur conscientia confitentis.



EX DECRETIS EVARISTI PAPAE, CAP. V.
[Col. 0729A]

Ut presbyteri de occultis peccatis jussione episcopi poenitentes reconcilient; et, sicut suprascripsimus, infirmantes absolvant et communicent.



EX DICTIS SANCTI AUGUSTINI. Ut canonicum remedium occulte confessis primitus indicetur.

Si quis incestum occulte commiserit, et sacerdoti confessionem occulte egerit, indicetur ei remedium canonicum quod subire debuisset si ejus facinus publicatum fuisset. Verum quia latet commissum, detur ei a sacerdote consilium, ut saluti animae suae pro occulta poenitentia proficiat, hoc est, ut graviter se ex corde deliquisse confiteatur: per jejunia, et eleemosynas, vigiliasque, atque sacras orationes cum lacrymis se purgare contendat, et sic se ad spem veniae pro misericordia pervenire confidat.



EX DECRETIS PII PAPAE, CAP. X. Ne poenitentes ante consummationem poenitentiae communicent.
[Col. 0729B]

Poenitentes non debent communicare ante consummationem poenitentiae. Quod poenitentes a conviviis, et ornamentis, atque alba veste abstinere debeant; et, discordes ab ecclesia pellantur, donec ad pacem redeant.



EX DECRETIS LUCII PAPAE, CAP. V. Quod sit simoniacus, quicunque reconciliationem pro munere, vel dignis negaverit, vel indignis concesserit.

Ut nemo presbyterorum xenium vel quodcunque emolumentum temporale, imo detrimentum spiritale, a quocunque publice peccante vel incestuoso accipiat, ut episcopo vel ministris ejus peccatum illius reticeat; nec pro respectu cujusque personae, aut consanguinitatis, vel familiaritatis, alienis communicans [Col. 0729C] peccatis, hoc episcopo innotescere detrectet; nec a quoquam poenitente aut gratiam, aut favorem, aut munus suscipere praesumat, aut minus digne poenitentem ad reconciliationem adducat, ei testimonium reconciliationis ferat: vel, quocunque livore, alium quemlibet dignius poenitentem a reconciliatione removeat, quia hoc simoniacum, et Deo et hominibus contrarium est.



EX DECRETIS JULII PAPAE. Ne quis poenitentiam morienti neget.
[Col. 0730A]

Si quis presbyter poenitentiam abnegaverit morientibus, reus est animarum, quia Dominus dicit: quacunque die conversus fuerit peccator, vita vivet, et non morietur. Vera enim conversio in ultimo tempore esse potest, quia Dominus non solum temporis, sed cordis inspector est.



EX CONCILIO TOLETANO.

Episcopi in protegendis populis ac defendendis impositam sibi curam non ambigant. Ideoque, dum conspiciunt potentes ac judices pauperum oppressores existere, prius eos sacerdotali admonitione redarguant; et, si contempserint emendari, eorum insolentiam regis auribus intiment, ut quos sacerdotalis admonitio non flectit ad justitiam, regalis potestas ab improbitate coerceat.



De filiis non legitimis.

[Col. 0730B] Filii vero ex hujuscemodi vituperali conjunctione ante conjugium minus laudabiles procreati ad ecclesiasticam dignitatem nullo modo promoveantur. Nec de tali conjugio generati ecclesiasticis ordinibus applicentur, nisi forte eos aut maxima Ecclesiae utilitas et necessitas postulet, aut evidens meritorum praerogativa commendet.



EX DECRETIS HYGINI PAPAE, CAP. IV.

Si motum fuerit altare, denuo consecretur ecclesia. Si parietes mutantur, et non altare, salibus tantum exorcizetur.



Quae consuetudo in Ecclesia sit concedenda.

Ex Regesto S. Gregorii, cap. 65. Nos quidem, juxta seriem relationis vestrae, consuetudinem, qua tamen contra fidem catholicam nihil usurpare dignoscitur, immotam esse concedimus. Hoc etiam pro aedificatione omnium Ecclesiarum, et pro utilitate totius populi, nobis placuit ut non solum in civitatibus, [Col. 0730C] sed etiam in omnibus parochiis, verbum faciendi daremus presbyteris potestatem. Ita ut si presbyter aliqua infirmitate per seipsum non poterit praedicare, sanctorum Patrum homiliae a diaconibus recitentur. Si enim digni sunt diaconi quos Christus in Evangelio dignatus est legere, quare indigni judicentur sanctorum expositiones publice recitare?


[Col. 0729]

ANNO DOMINI DCCCXXVII.
JEREMIAS SENONENSIS ARCHIEPISCOPUS.




[Col. 0729]
NOTITIA HISTORICA IN JEREMIAM.
(Ex Gallia Christiana.)

[Col. 0729D] Referendarius seu cancellarius erat Jeremias anno 13 imperii Caroli Magni, ex Corbeiensi diplomate. Inde monachus et thesaurarius Centulensis S. Richarii monasterii, timore Normannorum qui in Pontivensi pago tunc temporis grassabantur, reliquias a Carolo Magno Centulae donatas secum asportavit et Senonas ad monasterium S. Columbae detulit, cui cum Centulensi a tempore Guelfonis abbatis inerat societas. Dum ibi moraretur, Magno anno 818 defuncto, homo nobilis, nec solum claustrali, sed etiam saeculari praeditus prudentia, valde eloquens et in omni philosophia studiosus, Jeremias a clero et plebe universa electus est archiepiscopus. Ordinatus autem in ecclesiam S. Stephani, transtulit reliquias quas de sancto Richario detulerat. Cum autem valde familiaris esset regi, obtinuit ab eo ut abbatia [Col. 0730D] S. Columbae, quam antecessores sui nuper perdiderant, esset sub tuitione archiepiscopi Senonensis, unde suspicamur ab Hariulfo dictum ejusdem loci abbatem, de quo ne hilum quidem apud Clarium, nisi forte rector fuerit sub Jacobo abbate canonico. A Frodoberto S. Petri abbate requisitus cellam apud Arvernos in honorem S. Petri aedificavit jan. circiter 822, in proprio ejusdem coenobii fundo quem Theodechildis ejus conditrix et Basolus Arvernorum comes ad stipendia monachorum ei contulerant. Locus Mauriacus dictus, ab Jeremia Novicus, priscum hactenus vocabulum retinet. Illic monachi regulares ex abbatia S Petri instituti sub custodia Frodoberti abbatis ejusque successorum, qui villas et ecclesias eidem abbatiae in Aquitaniae pagis Arvernico et Lemovicensi subjectas administrarent. [Col. 0731A] Jeremias quoque et cum eo Frodobertus abbas privilegium a Ludovico Augusto impetrarunt de eadem cella omnibusque appendiciis S. Petri. Imperator idem Jeremiae ad preces archiepiscopi Senonensis auctoritatem confirmavit in monasteria dioecesis XV Kalendas Junii 822. Eodem anno cum Donato comite a Ludovico Augusto Senonas est missus dominicus, et triennio post cum Jona Aurelianensi Romam delegatus ad Eugenium II papam, ut ad eum deferrent collationes ex libris SS. Patrum de cultu imaginum, quas in conventu Parisiis habito, cui adfuerant an. 825, ipsi consarcinarant. Exstant tom. VI Bouquetii, p. 341 et seq. Commonitorium Ludovici Pii ad eos ea de re, et epistola quam ipse scripsit ad Eugenium II memoratur in diplomate Ludovici et Lotharii imperatorum pro monasterio Miciacensi anno 825. Privilegia adhuc obtinuit a Ludovico Pio VII Idus Maii et X Kalend. Junii, imperii 13 vel 14, pro ecclesia Senonensi et monasteriis ejusdem adversus judiciarias potestates, inter [Col. 0731B] quae illud eminet maxime venerandae antiquitatis monumentum autographum in archivis ecclesiae Senonensis asservatum, quod inter ejusdem ecclesiae instrumenta non potuimus edere, quia ipsius copia nobis nondum fuerat facta, factam autem postea eo loci inserimus, in gratiam studiosorum et cupidorum hujusmodi tabularum, et quod in aliis scriptoribus desideretur qui Ludovici Pii diplomata vulgaverunt.

»In nomine Domini Dei et Salvatoris nostri Jesu Christi Ludovicus divin. . . . . . . . . . nostrae munere loca Deo dicata venerabiliter. . . . et a saecularium tumultibus negotiorum immunia et quieta reddere. . . . . . . . . . . . . qui in eisdem locis adunati ob servitutis ejus. . . . . . . degere noscuntur, eisque ad famulandum supernae pietati opor. . . . . a justo judice et retributorum omnium Domino qui redditurus est singulis secundum opera sua et bona temporalia conservari et multiplicari [Col. 0731C] et repositam nobis coronam . . . . . praemia rependi fideliter indubitanti mente confidimus. Igitur noverit omnium fidelium nostrorum tam praesentium quam futurorum benivolentia, quia vir venerabilis Jeremias sanctae ecclesiae urbis Senonicae archiepiscopus, quae est constructa in honore beatae et gloriosae semper virginis Mariae genitricis Dei et Domini nostri Jesu Christi, necnon et beati Stephani protomartyris et beati Joannis Baptistae, obtulit obtutibus nostris auctoritatem immunitatis nostrae quam ante paucos annos tempore antecessoris ipsius Magni archiepiscopi eidem ecclesiae tuitionis causa praecepimus fieri, necnon etiam immunitatem domni et genitoris nostri Caroli piissimi Augusti atque praedecessorum nostrorum regum videlicet Francorum, in quibus continebatur insertum, quia eamdem sanctam ecclesiam a longinquis et antiquis temporibus sub defensionis tutela cum omnibus rebus ad se pertinentibus, cum monasteriis et [Col. 0731D] cellis tam virorum quam feminarum, cumque agris et villis et reliquis possessionibus, cum familiis omnibus vel ingenuis hominibus super terram ejusdem episcopii commanentibus consistere fecissent, sed pro rei firmitate postulavit serenitatem nostram memoratus Jeremias archiepiscopus, ut praefatas auctoritates tempore hujusmodi ipsius nostra prae eptione ob amorem Dei et reverentiam sanctorum in quorum honore eadem sancta fundata constat ecclesia, et nostrae mercedis augmentum confirmaremus. Cujus petitionibus libenter assensum praebuimus et hoc nostrae tuitionis atque immunitatis praeceptum erga eamdem ecclesiam pro divini cultus amore et animae nostrae remedio fieri decrevimus, per quod praecipimus atque jubemus, ut memorata sancta Senonica ecclesia sub defensionis et immunitatis nostrae tu ela pleniter consistens cum monasteriis et cellis tam virorum quam feminarum, idem monasterio monachi beatae et sanctae virginis Columbae, quod eidem episcopio [Col. 0732A] per auctoritatis nostrae confirmationem nuper addidimus, et cum caeteris cellis in quibus monachorum turbae supernae pietati famulantur, id est cella Sancti Petri, cella S. Joannis, cella S. Eraclii, cella S. Remigii, et ultra Ligerim in pago Arvernico cellam in honore sancti Petri quam idem episcopus aedificare coepit in loco cujus vocabulum est Noviacus. Cellis etiam feminarum in eadem urbe constitutis, id est cella S. Maximini, et cella S. Hilarii, vel loca quae sunt sanctae Mariae virginis in territorio Wastinense constituta et in eodem pago Castro Nantoni cella S. Severini, similiter et in pago Miliduinense loco Miliduno ecclesiae beatae Mariae semper virginis et beati Stephani protomartyris, cum cellis, vicis, agris et aliis quibuslibet locis ad eamdem ecclesiam aspicientibus, similiter in caeteris pagis et territoriis tam intra Ligerim quam ultra Ligerim. In Aquitania res omnes ad memoratum episcopium pertinentes, in quibuscunque regnis aut provinciis vel pagis nostri ditioni imperii nobis a Deo collati [Col. 0732B] subjectis conjacentes, ut praemissum est, jubemus atque statuimus ut sub integra immunitatis defensione per hujus nostrae imperialis auctoritatis confirmationem ab omni strepitu et judiciariae potestatis impulsione adeo libera et secura esse decernimus et praecipimus ut nullus judex publicus, vel quislibet judiciariae potestatis auctoritate suffultus, in ecclesias aut loca, vel agros seu reliquas possessiones quas moderno praesentive tempore in quibuslibet pagis vel territoriis intra ditionem imperii nostri juste et legaliter praefata tenet ecclesia vel possidet, vel in ea quae deinceps ipsius ecclesiae dominio divina pietas augeri voluerit ad causas audiendas, vel freda, aut tributa exigenda, aut mansiones, vel paratas faciendas, aut fidejussores, aut homines ipsius ecclesiae tam ingenuos quam servos super ejusdem terram commanentes sua temeritate distringendos, nec ullas redhibitiones, aut illicitas occasiones requirendas, nec teloneos, nec [Col. 0732C] bannos, nec rotaticos, sive portaticos, aut ripaticos tollendos nostris nec futuris temporibus ingredi audeat, nec ea quae supra memorata sunt penitus exigere praesumat: sed omnia quidquid de praedictae rebus ecclesiae jussisti exigere poterat ad integrum eidem concedimus scilicet matri ecclesiae ut perpetuo tempore ad peragendum Dei servitium ipsi augmentum et supplementum fiat, et liceat memorato praesuli suisque successoribus res praedictae ecclesiae cum supra memoratis monasteriis vel cellis sibi subjectis, et rebus omnibus vel hominibus ad se aspicientibus vel pertinentibus sub tuitionis atque immunitatis nostrae plenissima defensione, remota totius judiciariae potestatis inquietudine, quieto ordine possidere et nostro fideliter parere imperio, atque pro incolumitate nostra conjugis ac prolis seu etiam totius imperii nostri et ejus clementissima miseratione per immensam annorum seriem conservandi una cum clero et populo sibi subjecto divinam clementiam [Col. 0732D] exorare; cujus temeratorem si repertus fuerit contra hanc a nobis constitutionem ob amorem Dei et supernae patriae desiderium plenissime confirmatam ausu nefario perrupisse, et ea quae a nobis piissime decreta vel roborata sunt violasse, sexcentorum solidorum auri cocti poena percellat, ut illius exemplo malignorum omnium compressa temeritas discat inviolabiliter conservare quidquid a nobis pietatis studio constat statutum. Continebatur etiam in eisdem praeceptionibus qualiter per negligentiam et invidiam rectorum et ministrorum ejusdem Senonicae ecclesiae strumenta chartarum deperissent, et domnus et genitor noster Carolus Augustus ad petitionem Gumberti episcopi eamdem relevasset jacturam, nam pietatis opus etiam nos ut dignum est in omnibus amplectentes benigno animo jamdudum ad petitionem Magni archiepiscopi firmavimus; ita videlicet ut rectores ipsius ecclesiae sive res et mancipia quae in eisdem chartarum strumentis perierant, [Col. 0733A] sive quae postea eidem collatae fuerant ecclesiae in jure et potestate ipsius omni tempore firmiter consisterent. Ob firmitatem tamen rei postulavit Jeremias mansuetudinem nostram ut easdem auctoritates propter amorem Dei et nostrae mercedis augmentum nova iterum confirmatione roborassemus. Cujus precibus benigne a quievimus, et hac nostra auctoritate jubente statuimus ut si forte super eisdem rebus appellatis jam saepe dictae ecclesiae moderno tempore jure possessis vel antequam strumenta chartarum deperissent, quaestio orta fuerit, ut legaliter in foro disceptari necesse sit. Ita per hanc nostram auctoritatem eaedem res et mancipia ipsarum ecclesiarum [Col. 0734A] defendantur, sicut per eadem strumenta, si perdita non fuissent, defendi poterant. Hanc quippe auctoritatem ut pleniorem in Dei nomine obtineat vigorem, et cunctis in futurum temporibus ab omnibus sanctae Dei Ecclesiae fidelibus et nostris inviolabiliter conservetur, manu propria subterfirmamus et annuli nostri impressione sigillari jussimus.

»Data VII Idus Maii, anno, Christo propitio, 13 imperii domni Ludovici piissimi Augusti, indictione 4. Actum Aquisgranensi palatio regio in Dei nomine feliciter. Amen.«

Mortuus est Jeremias VII Idus Decemb. 827, et sepultus est in monasterio Sanctae Columbae.




[Col. 0733]
JEREMIAE EPISTOLAE.



EPISTOLA PRIMA.[Col. 0733B] AD AMALARIUM.

(Vide infra inter epistolas Amalarii.)



EPISTOLA II. AD FROTHARIUM TULLENSEM EPISCOPUM.
(Apud Chesnium, tom. II, pag. 722.)

Jeremias, minimus Christi famulus, charissimo et semper diligendo et amplectendo fratri Frothario venerabili episcopo sempiternam opto salutem.

Quid gratiarum actionem referam pro his quae meae parvitati per praesentem internuntium remandare dignatus es, nescio. Unum tamen scribo, quia charitas tua, sicut consueta est facere, liberali modo se facturam promisit. Etsi quidem si aliter sinceritas [Col. 0733C] tua significasset, nullo modo credere potuissem, quamvis tu mihi totus notus et manifestissime sis [Col. 0734B] manifestus. Nunc autem praemisi hunc puerum nostrum ante carra nostra, et caetera stipendia, ut de eis jubere digneris, sicut tuae dilectioni mihi mandare placuit: eo scilicet modo, ut cuncta salva perducantur ad locum quo ire jubemur. Praeterea contigit in nostra provincia praesenti anno sal fore charissimum, eo quod propter pluvias in aeris [areis] maritimis ubi fieri solebat, non potuisset perfici usque ad hoc tempus, quo nobis videtur ut, ibi aliquid inde licet non pleniter, fieri possit. Quapropter misi libram ut consideretis qualiter carra nostra sale inde mihi revertantur onusta, quia absque sapore salis Christiani vita, ut nostis, infatuata est. Hoc autem ita age sicut rogo, aut ipsum argentum tuis usibus retine. Omnipotentis virtus te [Col. 0734C] a malis omnibus opto protegat, et quae sibi bene placita sunt tota mente sectari faciat.


[Col. 0733]

ANNO DOMINI DCCCXXXIII.
S. ANSEGISUS ABBAS FONTANELLENSIS. VITA SANCTI ANSEGISI ABBATIS Auctore chronographo Fontanellensi anonymo ejus aequali.
(Mabill., Act. SS. ord. S. Bened., saec. IV, p. I, p. 630.)




[Col. 0733D]
OBSERVATIONES PRAEVIAE.

1. De Ansegiso, praeter ea quae inferius ex chronographo Fontanellensi referuntur, pauca nobis dicenda supersunt, nisi quod is ipse auctor est collectionis Capitularium, quae sub nomine Ansegisi abbatis circumfertur. Hanc nonnulli Ansegiso abbati, qui postea Senonum archiepiscopus fuit, tribuendam censuere: quos refellit Jacobus Sirmondus in epistola ad Constantinum Cajetanum, ratus eam esse Ansegisi abbatis Laubiensis, adductus auctoritate Sigiberti in Chronico ad annum 827, cui auctori Trithemius suffragatur. Et recte quidem superioris sententiae auctores refellit Sirmondus: at Ansegisum [Col. 0734D] abbatem inter Laubienses quaerimus, nec invenimus. In Chronico siquidem Laubiensi, auctore Folcuino abbate, nullus eo nomine abbas reperitur. Audiendus Adso, seu Hermiricus Luxoviensis abbas, qui de miraculis sancti Waldeberti ac de suis decessoribus librum scripsit saeculo X, de Ansegiso scribens in haec verba: »Ea tempestate Luxoviensium quoque dignitas inter caetera pristino rigore tabescente jam pene vacillabat. Quod Caesar Ludovicus expertus, Ansegisum virum dignissimum, comptum moribus et sapientiae decore praepollentem, loco praeficit in pastorem. Hic collapsa reparat, dispersa recolligit, situm Ecclesiae longius extendit, circumpositas officinas amplioribus spatiis atque altioribus [Col. 0735A] muris exporrigit, parietes quoque ecclesiae cum caeteris ornamentis pulchra varietate depingit. Capitula siquidem regum Francorum, quae diversis fuerant acta coaciliis, excepit, et uno volumiae contineri fecit. Cumque inter regni proceres Francorum regibus gratus esset, justis et piis operibus intentus vitae finem fecit, et illic ubi spatiosius ecclesiam extenderat, dignam accepit sepulturam.« Hinc patet Ansegisum hunc esse praedictae Collectionis compilatorem. Quanquam mirum est id a Fontanellensi chronographo, qui sane diligens et gravis auctor est, praetermissum fuisse. Hincmarus Rhemorum archiepiscopus in opusculo 46 commemorat »duo capitula assumpta ab Ansegiso abbate, Capitulorum imperialium ex universis synodis et placitis collectore« ex primo libro Capitulorum, septuagesimo septimo et septuagesimo octavo, de non dividendis rebus ecclesiasticis et episcoporum electione.

2. De Ansegiso haec leguntur in Kalendario Luxoviensi: XVI Kal. Augusti obitus beati Ansegisi abbatis. [Col. 0735B] Legendum XIII Kal., ut patet ex Vita sequenti et ex vetusto Breviario Fontanellensi typis edito ex mandato Claudii de Pictavia abbatis, quo in Breviario habetur XIII Kal. Aug. Anchisili monachi hujus loci commemoratio. In praedicto Luxoviensi Kalendario de eo item ad diem 20 mensis Maii notatur inventio corporis sancti Ansegisi abbatis atque confessoris Christi: tametsi in ecclesiasticis officiis nihil de eo agunt Luxovienses nostri. Fontanellenses die 20 Augusti Ansegisum colunt, itemque Novembris die 19.




[Col. 0735]
[VITA SANCTI ANSEGISI ABBATIS.]


INCIPIT VITA.

1. Insignis vir gloriosus ac tranquillus, omnique scientia, divinae scilicet atque humanae philosophiae, sufficienter instructus, a Patre Anastasio nomine, matreque vocabulo Himilrada procreatus, divina [Col. 0735C] ordinante clementia regimen accepit loci hujus anno Dominicae incarnationis 823, qui erat annus Ludovici gloriosissimi Augusti decimus, porro Paschalis apostolici circiter septimus, sub die quarto Nonarum Aprilium, indictione 1; de cujus clara origine, vita, conversatione, moribus et actibus, placet praesenti operi ea tantum inserere quae lectoris animum non offendant. Nam juxta saeculi hujus dignitatem ex nobili Francorum prosapia claram duxit originem, quam nobiliorem operum splendidiorum reddidit exemplis. Duae vero clarissimae virtutes in eo maxime refulgebant: quarum prima illi fuit, bene vivere; secunda, recte docere. Denique tenente locum regiminis hujus coenobii Girowaldo abbate propinquo suo, hoc accessit monasterium, [Col. 0735D] tonsuramque capitis ab eo suscepit. Deinde non multo post ad palatium eum perducens, in manus gloriosissimi regis Caroli commendare studuit.

2. Defuncto vero Geroaldo, Trasarius hoc adeptus est coenobium: ac non post multum temporis praeatus domnus Ansigisus Flaviacum monasterium, quod sanctus Geremarus fundavit, ac corpore requiescit, quod est situm in pago Bellovacensi, a domno rege Carolo in precarium accepit, anno videlicet incarnationis Domini Jesu Christi 807, qui erat annus anni Magni Caroli, ex quo rex Francorum [Col. 0736A] constitutus est, 39; ex quo vero imperator et Augustus appellatus est, annus 7; quod fere aedificiis destitutum, ac in egestate redactum atque relictum invenit, sed intra pauci temporis spatium nobili sua industria recuperare studuit. Omnia namque aedificia, et publica et privata, ipse ibidem, eliminatis atque projectis iis quae vetustate consumpta fuerant, a fundamentis construi atque in majori elegantia restaurari fecit, veluti cunctis illo advenientibus palam est. Nam in praeceptis rei rusticae sagacissimus erat: unde factum est ut diversarum frugum maxima illi copia nunquam deesset, quam semper larga manu cunctis indigentibus erogare noverat. Erat namque eleemosynarius valde, pauperumque refector, profluus ditator ac defensor ecclesiarum, [Col. 0736B] clericorum nutritor, monachorum verissimus Pater, peregrinorum laetissimus susceptor, viduarum ac pupillorum maximus adjutor. Denique ante Flaviacense coenobium duo alia ad regendum ab invictissimo rege Carolo ei commissa fuerant coenobia; unum quod est situm prope muros [a 1Kb] urbis Rhemensis, et in honore sancti Sixti primi ejusdem urbis praesulis constructum, et est in ditione ejusdem civitatis: alterum in territorio Catalaunici castri, quo sanctus episcopus Memmius corpore quiescit humatus. Quibus desertis Flaviacensis rector constituitur anno supra scripto. Praeterea dum praedictum Flaviacense coenobium jure precarii ac beneficii teneret, etiam exactor operum regalium [b 1Kb] in Aquisgrani palatio regio, sub Einhardo abbate viro [Col. 0736C] undecunque doctissimo, a domino rege constitutus est; quod nobilissime administravit, atque in cunctis operibus suis prudenter se agebat. Plurimis vero ejusdem regis jussu legationibus strenuissime functus est.

3. Interea defuncto Magno Carolo imperatore Augusto divae memoriae, Ludovicus ejus filius in imperium elevatur: a quo idem domnus Ansegisus magnifice honorari meruit. Anno denique imperii sui 4, Luxovium famosum Gallis coenobium ad regendum beneficii jure eidem contulit. Quo anno Stephanus papa, tertio mense postquam Romam remeaverat, reversus de Francis, VIII Kalendas Febr. vita decessit: in cujus sede Paschalis successor efficitur. Luna eclipsim passa est nono Februarii [Col. 0736D] die, hora noctis secunda. Abdiraman rex Saracenorum legatos pro pace Compendium ad imperatorem misit, qui Compendio auditi, et Aquisgrani iterum perrexerunt, tresque menses detenti, regi suo remissi sunt. Hoc etiam anno Bernardus rex Italiae in deditionem apud Cavillonem imperatori se tradidit. Sed, his omissis, ad coepta revertamur.

4. Anno igitur imperii domni Ludovici Augusti tertio Trasarius rector hujus coenobii cum licentia ejusdem imperatoris ad locum suae nativitatis repedavit, ac Beneventum in Campania regrediens, a [Col. 0737A] Sigone duce, quem ex lavacro sanctae regenerationis susceperat, honorifice susceptus est. Post quem Eginhardus hoc coenobium per septem ferme tenuit annos. Quod demum ultro derelictum, divina (ut credi fas est) jussione ac gloriosissimi imperatoris Ludovici largitione domnus Ansegisus ad gubernandum suscepit anno jam supra taxato. Quod tam solerti studio summaque industria nobilitavit, ut novus Wandregisilus credi posset, aut etiam magnus praesul Ansbertus redivivam ad lucem regressus fore putaretur. Verum sicut illi in exordio sui aedificiis nobilitaverunt, clerum [a 1Kb] auxerunt, disciplinis ecclesiasticis imbuerunt: ita iste diruta emendare studuit, ac vetustate consumpta in majori elegantia reparavit. Clerum nobilissime auxit, ac regulari ordine [Col. 0737B] secundum egregii Patris Benedicti normam ut vitam degerent, multipliciter decertavit. Nam ex desidia priorum Patrum, qui gregis sibi commissi curam minus devote gesserunt, status almae Regulae praedicti Patris Benedicti jam quasi casurus videbatur: licet illi qui Domino militabant canonico ordine, irreprehensibiliter conversarentur. Contigerat enim ob incuriam, ut jam dixi, praelatorum qui ea quae Regulae auctoritas sacrae dare mandabat, parvipendendo impertiri distulerant: sed praedictus reverendissimus Pater Ansegisus hoc modis omnibus sategit, ut in pristinum statum ac legem recuperaret, juxta quod voluntatem domni imperatoris super hoc noverat: et quae Regulae auctoritas dare mandabat, largiri modis omnibus non negligeret. [Col. 0737C] Denique ex Luxovio coenobio, quod in Galliarum terris in religione ac regulari disciplina non inferius usque ad praesens videtur, monachos Deum timentes, virosque religiosos secum huc adduxit, qui et legem istinc monachorum docerent, et exempla salubria ostenderent: licet olim a viro justo Benedicto Fossatensis coenobii abbate, eruditi in hac philosophia, fore viderentur, qui plurimis diebus in hoc monasterio conversantes, nonnulla exempla doctrinae et bonitatis suae istic reliquerunt. Nam, ut vere fatear, non inferius Franciae seu Galliae monasteriis istud in omni religione comparabatur coenobium.

5. Nec mirum, si tempore ducis optimi milites Christi per viam regiam incederent, licet nunc [Col. 0737D] Christi charitas non sit refrigerata: cum utique signifer sanctissimae disciplinae idem existeret, qui omnibus imitandus apparebat. Quicunque enim illum audiebat praecipientem, non redarguebat aliter operantem. Testimonium veritati, non amicitiae reddebat. Sermones ejus utiles magis quam faceti esse noverant: a verbis quoque turpibus omnimodis abstinebat, sciens quia licentia eorum impudentiam nutrit. Quatuor quoque virtutes, quibus omnis homo praecipue inniti debet, in eo refulgebant: prudentia videlicet, fortitudo, temperantia, atque justitia: sermo nempe ejus nusquam inanis exstitit, imo subditis sibi aliisque aut suasit bona agere, aut monuit [Col. 0738A] docere recta; aut consolatus est dolentes, aut praecepit fidem Deo aeterno et immortali, regique terreno inviolatam servare: quae etiam in suis actibus primus adimplere curavit. Quaecunque vero ex rebus transitoriis possedit, nihil magni aestimavit, sed potius caducum esse credidit. Ideo gazas suas monasteriis ac egenis distribuere satagebat, thesaurizans sibi thesauros in coelo, quo fur non appropiaret, neque tinea devoraret. Vitiorum per omnia fugax exstitit: aliorum vero neque acerbus reprehensor, neque curiosus scrutator. Cunctis denique benignus, in adversis firmus, in prosperis cautus et humilis. Justitiae postremo virtutem quam magnifice tenuerit, testantur legationes, quibus jussu Augustorum frequenter functus est: maxime ea [Col. 0738B] quae tempore domni Ludovici magni imperatoris, jussu ejusdem partibus marcae Hispanicae celebrata est adversus Gautselmum custodem limitis illius. Erat enim in sermone verissimus, in fide firmissimus, in bonis operibus promptus, in judicio justus, in consilio providus, in bonitate conspicuus, in charitate praeclarus, fide catholicus, eleemosynis dives, vigil ingenio, promptus eloquio, flagrans studio. Utile nempe vas in domo Domini, Deo sedule serviens, errantes corrigens, correctos fovens, obstinatos spernens, humiles semper diligens, regi terreno subjectus, Christo dominatori omnium devotus.

6. Quantum vero in ecclesiasticis curis intentus fuerit, testantur innumera in coenobiis ejus curae [Col. 0738C] subditis ab ipso collata. In Luxoviensi namque coenobio haec dona obtulit: crucem auream mirifice factam, gemmis pretiosissimis decoratam, habentem baculum argento coopertum, quem secum solitus erat in itinere bajulare; offertorium aureum cum patena sua aurea opere mirabili, calices argenteos tres deauratos, anaglyfico opere patratos: hanapum argenteum optimo opere factum, habentem limaces aureos quatuor, in fundo exterius sibi annexos; aquamanile et urceum argenteum mirabili opere. Altare in honore perpetuae virginis Mariae decoravit tabula lignea, quam imaginibus argenteis diversis cooperuit. De vestimentis vero, rodinum optimum unum, planetas casulas quinque; cindados duodecim coloris diversi; dalmaticas tres; pallia fundata sex; [Col. 0738D] tapeta optima octo: Ecclesiam sancti Petri altiorem in fabrica sua, muros exaltans, reddidit, ac cum clavis ferreis eam cooperuit. Porticum praeterea, quae vadit de ecclesia beati Petri ad Sanctum Martinum, de novo fecit; et eam cooperiens scindulas ejus ferreis clavis affixit.

7 In hoc igitur Fontanellensi coenobio haec munera contulit. Portionem magnam ligni salutiferae crucis Dominicae inclusam auro, quod rotundo schemate formatum erat, ejusque in medio crystallum positum, ita ut figura ligni sanctae crucis intuentibus intus appareret. Quod postea praepedientibus peccatis, sive alio quolibet casu de frontispicio lecti protectoris [Col. 0739A] nostri beati Wandregesili fures sustulerunt perforata maceria basilicae Sancti Petri. Quod factum est pridie Nonas Decembris, Dominica, expletis post obitum ejusdem gloriosi Patris mensibus tribus, et diebus sexdecim. Calicem aureum mirifice factum, duas hinc inde habentem ansulas, gemmis pretiosissimis decoratum, qui pensat libram; alterum argenteum, anaglyfico opere factum, operis mirandi cum patena sua argentea; offertorium argenteum ejusdem calicis, habens effigiem mirifici operis; alia offertoria argentea cum patenis argenteis earumdem; coronam majorem argenteam cum lampada sua argentea optimam unam. Item lampadam argenteam unam; thuribulum argenteum optimum unum; candelabra argentea tria habentia solidos [Col. 0739B] nonaginta, id est, unumquodque triginta; sigilla aurea mirifica cum pretiosis lapidibus numero duo; urceum argenteum cum aquamanili optimum unum; cuppas vitreas auro ornatas duas, eburneam unam mirifice factam. Pyxidas eburneas duas; hanapum vitreum optimum unum; quatuor evangelia in membrano purpureo ex auro scribere jussit Romana littera; ex quibus Matthaei, Joannis et Lucae complevit, sed, interveniente morte ejusdem, reliquum imperfectum remansit. Lectionarium etiam in membrano purpureo similiter scribere jussit, decoratum tabulis eburneis; antiphonarium similiter in membrano purpureo argenteis scriptum litteris, ornatumque tabulis eburneis. De vestimentis vero ecclesiasticis largitus est pallia, quae dicuntur fundata, [Col. 0739C] tria; stauracia duo; stragulum Hispanicum unum; tapetia quatuor; dalmaticas ministrorum ministerio aptas sex; roccum subdiaconalem unum; coccum unum; tunicam sacerdotalem Indici coloris cum vestimento integro unam; planetas casulas quatuor; casulas item ex cindato Indici coloris tres; viridis coloris ex cindato item tres; item rubei sive sanguinei coloris ex cindato unam; blatteam item casulam unam; cappas Romanas duas, unam videlicet ex rubeo cindato et fimbriis viridibus in circuitu ornatam, alteram ex cane pontico, quem vulgus Beuvrum nuncupat, similiter fimbriis sui coloris decoratam in orbe; linteum optimum unum; facistergium [forte facitergium] optimum unum; fanones optimos duos, unum auro decoratum, alterum stauratio; [Col. 0739D] item de cindato duos; pulvinaria serica evangelicis officiis apta, majora, duo; minus, unum; cingula Romano opere facta auro decorata duo; mappulas duas, stolas duas.

8. De libris autem hanc dedit copiam, bibliothecam optimam, continentem Vetus et Novum Testamentum cum praefationibus ac initiis librorum aureis litteris decoratis; libros Expositionum divi Augustini in Genesim ad litteram volumen unum; item Enchiridion ejusdem, volumen unum; ejusdem explanationum in omnes psalmos volumina tria; ejusdem [Col. 0740A] contra Julianum haereticum volumen unum; item librum epistolarum ejusdem ad diversos, volumen unum; item ejusdem librum qui dicitur, Unde malum, volumen unum; item librum ejusdem qui praetitulatur, de Doctrina Christiana, volumen unum; librum decem Chordarum ejusdem; ejusdem super Epistolam Joannis; item adversus epistolam fundamenti volumen unum; homiliare ejusdem, volumen unum. Expositionem beati Ambrosii in Lucae Evangelium, volumen unum; Epistolarum ejusdem ad diversos, volumen unum; item ejusdem librum qui dicitur de Bono mortis, volumen unum; item ejusdem de Joseph ac duodecim Patriarchis volumen unum. Epistolarum beati Hieronymi volumen unum; epistolarum sancti Sixti Episcopi volumen unum, [Col. 0740B] Historiarum Josephi volumen unum; [a 1Kb] Tagii Sententiarum, volumen unum; Excerptionum Paterii de Veteri ac Novo Testamento ex Opusculis beati Gregorii Papae volumen 1. Evipi ex Opusculis beati Augustini similiter volumen 1. Gregorii in parte media Job. vol. 1. Librum Fulgentii episcopi Carthaginensis vol. 1. Librum Ferrandi diaconi Ecclesiae Carthaginensis vol. 1. Bedae in Genesim Expositio vol. 1. Ejusdem de computo ac ratione temporum vol. 1. Collectaneos duos super anni circulo, Pauli diaconi volumina [b 1Kb] duo; libros glossarum duos; librum canonum diversorum conciliorum volumen unum.

9. Aedificia autem publica ac privata ab ipso coepta et consummata haec sunt. In primis dormitorium fratrum nobilissimum construi fecit, longitudinis [Col. 0740C] pedum ducentorum octo, latitudinis vero viginti septem. Porro omnis ejus fabrica porrigitur in altitudine pedum sexaginta quatuor: cujus muri de calce fortissima ac viscosa, arenaque rufa et fossili, lapideque tofoso ac probato constructi sunt. Habet quoque solarium in medio sui pavimento optimo decoratum, cui desuper est laquear nobilissimis picturis ornatum. Continentur in ipsa domo desuper fenestrae vitreae, cunctaque ejus fabrica, excepta maceria, de materia quercuum durabilium condita est: tegulaeque ipsius universae clavis ferreis desuper affixae: habet sursum trabes et deorsum. Post quod aedificavit aliam domum quae vocatur refectorium, quam ita per medium maceria ad hoc constructa dividere fecit, ut una pars refectorii, altera [Col. 0740D] foret cellarii; de eadem videlicet materia similique mensura sicut et dormitorium: quam variis picturis decorari in maceria et in laqueari fecit a Madalulfo egregio pictore Cameracensis ecclesiae. Tertiam nempe fecit domum egregiam construi, quam majorem vocant, quae ad orientem versa ab una fronte contingit dormitorium, ab altera adhaeret refectorio: ubi cameram et caminatam, necnon et alia plurima aedificare mandavit: sed adveniente morte ejusdem, hoc opus ex parte imperfectum remansit. Haec tria egregia tecta ita constituta sunt: dormitorium [Col. 0741A] videlicet ab una fronte versum est plagae septentrionali, ab altera australi, et adhaeret ab ea basilicae sancti Petri. Refectorium similiter versum est eisdem plagis: et est fere contiguum a parte meridiana absidae basilicae S. Petri. Porro illa major domus, sicut supra diximus, ad orientem constituta est. Ecclesia autem Sancti Petri a parte meridiana sita est, versa tamen ad orientem. Ipsa etiam a parte occidentali triginta pedum in longitudine, ac totidem in latitudine accrevit, constructo desuper coenaculo: quam in honore Domini Dei Salvatoris nostri Jesu Christi dedicandam fore praeoptabat. Sed et ipsum opus propter mortem ejus tam citam imperfectum remansit. In eadem autem basilica Sancti Petri pyramidem quadrangulam altitudinis [Col. 0741B] triginta quinque pedum de ligno tornatili compositam, in culmine turris ejusdem ecclesiae collocari jussit; quam plumbo, stanno, ac cupro deaurato cooperiri jussit, triaque ibidem signa posuit, nam antea nimis humile hoc opus erat. Ipsam namque turrim, simulque absidam tegulis plumbeis a novo cooperiri jussit. Jussit praeterea aliam condere domum juxta absidam basilicae Sancti Petri ad plagam septentrionalem, quam Conventus, sive Curiae, quae Graece Beleuterion [a 12Kb] dicitur, appellari placuit; propter quod consilium in ea de qualibet re perquirentes convenire Fratres soliti sint. Ibi namque in pulpito lectio quotidie divina recitatur, ibi quidquid regularis auctoritas agendum suadet, deliberatur. In qua etiam monumentum nominis sui collocari jussit, ut [Col. 0741C] dum vitae praesentis terminum daret, illic a suis deponeretur [b 1Kb] . Item ante dormitorium, refectorium, et domum illam quam majorem nominavimus, porticus honestas cum diversis pogiis aedificari jussit, quibus trabes imposuit, ac juxta mensuram eorumdem tectorum in longum extendit. In medio autem porticus, quae ante dormitorium sita videtur, domum chartarum constituit. Domum vero, qua librorum copia conservaretur, quae Graece pyrgiscos [c 7Kb] dicitur, ante refectorium collocavit, cujus tegulas clavis ferreis configi fecit.

10. In Flaviacensi quoque coenobio quae obtulerit dona, hoc in loco declarandum censuimus. Ibi namque gratuita benignitate largitus est calices argenteos [Col. 0741D] diversos decem; aquamanile argenteum cum urceo suo argenteo; candelabra argentea numero septem; pallia diversa plus minusve quadraginta; casulas, planetas, ac cindatos diversos triginta, quarum colores oneri videtur describere. Fanones ac lintea non occurrunt memoriae quot fuerint numero. In honore vero sanctae Trinitatis basilicam [Col. 0742A] aedificavit, ante cujus aram tabulam argenteis imaginibus decoratam collocavit, ipsique arae crucem argenteam imposuit, universamque basilicam variis picturis decorari jussit. Nomina autem librorum, quos ipsi contulit loco, haec sunt. Pandectem a beato Hieronymo ex Hebraeo vel Graeco eloquio translatum; ejusdem expositionem in duodecim prophetas, et sunt tomi viginti in volumine uno; ejusdem in Isaia propheta libri octodecim, volumen unum; ejusdem librum epistolarum, volumina duo; in Proverbiis Salomonis ejusdem volumen unum; in Danielem prophetam ejusdem; in Evangelio Matthaei ejusdem, continens in eodem decreta Gelasii papae de libris recipiendis et non recipiendis; et excerptio aliqua de libris Exameron sancti Ambrosii episcopi, [Col. 0742B] codex unus; libros sancti Augustini qui praetitulantur de Civitate Dei, numero triginta [L. viginti] duo, in codice uno; ejusdem expositionem in Evangelio sancti Joannis, volumen unum; Homiliare ejusdem continens sermones CXLVII, volumen unum; Libros ejusdem XV de sancta Trinitate volumen unum; concordiam Evangeliorum ejusdem, codicem unum; ejusdem de Doctrina Christiana, codicem unum; Expositionem symboli ejusdem, codicem unum; quaestiones ejusdem octoginta, codicem unum; de baptismo parvulorum ejusdem ad Marcellum libros tres: de sermone Domini in monte libros duos; de providentia Dei serm. 1; de Natali proprio serm. 1, Ad Flactianum epistol. [d 1Kb] volum. 1; ejusdem Academicorum lib. tres; Soliloquiorum lib. duos; de [Col. 0742C] immortalitate librum unum; de quantitate animae lib. unum; de Magistro lib. unum; de ordine lib. II; de videndo Deo librum I, vol. 1; libros Confes. ejusdem, codicem unum; librum qui dicitur Enchiridion, cod. unum; in Psalmis expositionem ejusdem, codicem unum; expositionem sancti Ambrosii [e 1Kb] in Epistolas Pauli, vol. unum; Hisychii presbyteri in Leviticum lib. VII, cod. 1; Expositionem sancti Joannis Constantinopolitani episcopi in Matthaeum; Apocalypsim sancti Joannis, continentem etiam librum sancti Isidori Differentiarum, cod. unum; S. Hilarii episcopi contra haereticos cod. unum; Homiliarum beati Gregorii papae in novissima parte Ezechielis prophetae in cod. uno; epistolarum ejusdem, [Col. 0742D] cod. unum; Expositionem Bedae presbyteri in Actibus apostolorum, cod. unum; in septem Epistolas canonicas et Apocalypsim Joannis cod. unum; ejusdem in Marci Evangelium cod. unum; ejusdem in Lucam evangelistam cod. 1; librum Testimoniorum Isidori de Christo et Ecclesia, cod. unum; ejusdem Etymologiarum cod. unum; ejusdem Rotarum [Col. 0743A] [a 1Kb] ad Sisebutum regem cod. I; Prosperi [b 1Kb] de Vita activa et contemplativa in cod. 1; Prognosticon futuri saeculi cod. I; disputationem fidei inter Arium haereticum ac Athanasium catholicum in cod. 1; Epistolarum sancti Cypriani martyris cod. 1; Alcuini de Trinitate librum in codice 1; Regulam beati Basilii episcopi, Regulam beati Benedicti in cod. 1; Historiam ecclesiasticam Eusebii Caesariensis episcopi in cod. uno; Chronicam ejusdem in cod. uno; Historiam item ecclesiasticam trium virorum, id est Zozomeni, Theodoriti, et Socratis, in cod. uno; Canones diversorum Patrum in Codice uno; Sacramentoria volumina duo; Cassiodori de Arithmetica vol. unum; ejusdem in Psalmos expositionem, vol. unum; Homiliarum Origenis in Veteri [Col. 0743B] Testamento volumina duo; ejusdem in Psalmos expositionem, volumina duo; Vitas beatorum confessorum Hieronymi, Augustini, Gregorii [c 1Kb] ; Item passionem beatae Columbae virginis in cod. uno; Institutio ac collectio cujusdam de vita canonica, vol. 1; Gesta Francorum in cod. uno; et alios plurimos, quorum nunc nomina non occurrunt memoriae.

11. In eleemosynarum vero largitionibus quantum sollicitus exstiterit, ipsa ejus opera testimonium perhibent. Nam quodam tempore, id est anno regiminis sui decimo octavo, in passionem incidit illam quam medici paralysim vocant: moxque vocatis domesticis ac fidelibus seu intimis suis, hanc rerum suarum distributionem gratuito animo facere curavit. [Col. 0743C] quae elargitio seu distributio, ipsius jussu ac supplicatione edita est a venerabili viro Hildemanno Bellovacensis urbis episcopo, adjuncto Berteningo et Gerlone laicis, simulque Landone monacho. Cujus textus talis est. In hoc Fontinellensi coenobio largitus est Fratribus libras nonaginta, nam omnibus annis triginta in censu dare consueverat: famulis laicis libras decem; senibus in illo xenodochio et [Col. 0744A] caeteris mansionibus pauperum solidos decem; universae familiae hujus coenobii libras quadraginta. Caeterorum monasteriorum nomina, ad quae eadem largitio eleemosynae pervenerit, sigillatim exprimam.

[d 1Kb] Ad Gemmeticum coenobium libras V direxit.

[e 1Kb] Ad Logium libram unam.

[f 1Kb] Ad Fiscamnum libram unam.

[g 1Kb] Ad Villare libram unam.

[h 1Kb] Ad Longogilum libram unam.

[i 1Kb] Ad sanctum Walericum libram unam.

[j 1Kb] Ad beatum Richarium libras duas et semis.

[k 1Kb] Ad sanctum Audomarum libras duas et semis.

[l 1Kb] Ad sanctum Audoenum in Rothomago libras quinque. Ad sanctam Mariam in domo ejusdem ecclesiae libras duas: ad sanctum Martinum in eadem [Col. 0744B] urbe et caeteris cellis, solidos viginti quinque. Ragnoardo ejusdem urbis archiepiscopo libras decem: videlicet ut quinque presbyteris et alias quinque pauperibus erogaret.

[m 1Kb] Ad Penthale monasterium solidos quindecim: ad Penante solidos quindecim.

[n 1Kb] Ad Pratellos similiter.

[o 1Kb] Ad Ebroicas civitatem libram unam: ad illam crucem sancti Audoeni libras duas.

[p 1Kb] Ad Lixovium urbem libram unam: ad Fontanas coenobium solidos duodecim.

[q 1Kb] Ad Bajocas civitatem libras duas: ad duorum Gemellorum monasterium libras duas.

[r 1Kb] Ad sanctum Martinum Turonensem libras quinque, illis canonicis in domo libram unam.

[Col. 0744C] [r 1Kb] Ad S. Annianum Aurelianensem libram unam, illis canonicis in domo libram unam.

[s 1Kb] Ad sanctum Benedictum in Floriaco libram unam.

[s 1Kb] Ad Ferrarias libras duas.

[s 1Kb] Ad sanctum Carilefum libram unam et semis.

[t 1Kb] Ad Curbionem monasterium libram unam.

[u 1Kb] Ad sanctam Columbam in Senonis, illis monachis libras duas: illis canonicis in eadem civitate [Col. 0745A] libras duas. Item ad Sanctum Petrum illis monachis in eadem urbe libram unam.

[a 1Kb] In Antisiodoro urbe illis canonicis libram unam. Ad Sanctum Remigium illis monachis similiter. Ad Sanctum Heracleum in eadem urbe similiter. Item in Antisiodoro ad Sanctum Germanum illis monachis libram unam.

[b 1Kb] In Trecas illis monachis ad Sanctum Petrum libram unam.

[c 1Kb] Ad Sanctam Crucem Meldis illis monachis similiter.

[d 1Kb] Ad Fossatos monasterium illis monachis libras duas.

[e 1Kb] Ad Sanctam Genovefam Parisius libras duas. Ad Sanctum Germanum Parisius libras tres: in [Col. 0745B] eadem urbe illis canonicis libram unam. Ad sanctum Dionysium libras quinque. Ad Calam monasterium libras duas.

[f 1Kb] Ad Sanctum Lucianum illis monachis libras duas. Belloaci illis canonicis libram unam. Ad Flaviacum illis canonicis libras quindecim. Ad opus famulorum eorum libras decem. Hildemanno episcopo ad presbyteros et pauperes libras decem. Ad Oratorium monasterium solidos quindecim. Ad Fontanidum monasterium solidos decem. Ad Insulam monasterium solidos decem.

[g 1Kb] Ad Andelagum monasterium solidos duodecim.

[h 1Kb] Ad Malardum vallem solidos decem.

[i 1Kb] Ad Resbace monasterium libram unam et semis.

[Col. 0746A] [j 1Kb] Ad Sanctum Salvium in Brago solidos decem.

[k 1Kb] Ad Malam monasterium libram unam

[l 1Kb] Ad Sanctum Vedastum in Atrebato libras duas.

[m 1Kb] Ad Cameracum libras duas. Ad Sanctum Gaugericum libram unam.

[n 1Kb] Ad Corbeiam libras quinque.

[o 1Kb] Ad Sanctum Eligium in Noviomo civitate libram unam. Item ad eamdem urbem canonicis libram unam.

[p 1Kb] Item ad Suessionis civitatem canonicis libram unam. Ad sanctum Crispinum solidos quindecim. Ad sanctum Medardum monachis libram unam; illis sanctimonialibus libras tres.

[q 1Kb] Ad Rhemis illis canonicis libram unam: ad Sanctum Remigium in eadem urbe monachis libram [Col. 0746B] unam.

[r 1Kb] Ad Sanctum Memmium in Catalauno libram unam. Ad eamdem urbem solidos XV.

[s 1Kb] Ad Altum Montem monasterium, quo sanctus Ansbertus quondam exsilio fuit intrusus, atque consortiis inde ereptus humanis, solidos quindecim.

[t 1Kb] Ad Malbodium coenobium libram unam.

[u 1Kb] Ad Castrilocum monasterium similiter.

[v 1Kb] Ad Laubias monasterium libram unam.

[x 1Kb] Ad Indam coenobium libras duas. Ad Lingonas illis canonicis libram unam.

[y 1Kb] Ad Luxovium libras viginti quinque, id est ipso monasterio libras decem. Ad Fontanas cellam ejusdem coenobii libram unam et semis. Ad Cusantiam [Col. 0747A] similiter. Ad Anagrates lib. II.

[a 1Kb] Ad Romarici montem libram unam.

[b 1Kb] Ad Balmam similiter libram unam et semis.

[c 1Kb] Ad Morbach coenobium libram unam. Ad Sanctum Gregorium libram unam.

[d 1Kb] Ad Monasterium-Mauri libram unam.

[e 2Kb] Ad Melundas libram unam.

[f 2Kb] Ad Sanctum Reginbertum, ubi primo elementa didicerat litterarum, per manus quoque matris suae in usus egenorum viginti libras expendit. Simili modo per manus Berteningi libras viginti; sibi vero in domo sua famulantibus libras quadraginta largiri fecit. Tribus vicibus omnes opes suas [g 1Kb] egenis ac pauperibus erogari fecit, nil sibi reservans: quae qualiter gesta sint, ne nauseam aut fastidium ingessisse videar, [Col. 0747B] transcendendo omittam. Eleemosynis enim sibi viam praeparavit, quoniam noverat externum omnem hominem [L., extremum diem omnis hominis] esse sive ad poenam, sive ad gloriam. Ideo eleemosynis ac orationibus servorum Dei se roborabat, ut et cursum hujus vitae pacifice transigeret, atque feliciter in perpetuum viveret. Rexit autem hoc coenobium idem gloriosus vir per annos decem, menses quinque, dies XVIII. Ipso tempore recessit domnus Ansegisus, Dominica illucescente, die XIII Kal. Augusti; eodem die cum fletu maximo tumulatus extra [Col. 0748A] basilicam Sancti Petri [h 1Kb] ad aquilonalem plagam, in porticu in qua fratres conventum celebrare soliti sunt, ac consultis Deo dignis aures accomodare: et cessavit regiminis locus triginta et octo diebus.



CONSTITUTIO ANSEGISI ABBATIS.

Constitutionem vero quam servis Dei isto in coenobio degentibus de victu ac vestitu instituit, commodum arbitratus sum huic operi inserere: cujus talis est textus: Memoratorium, qualiter domnus ac venerabilis Ansegisus abbas disposuit vestimenta et calceamenta atque alimoniam fratribus in monasterio Fontanella morantibus, una cum consensu eorum ordinabiliter: ut absque ullius occasionis querela, omni egestate exclusa, vota sua Deo reddere, atque sponsionis suae negotium ad effectum omni tempore perducere [Col. 0748B] possent.

De pago namque Bononiensi et Tarvanensi vestitus integros LX censuit porrigendos, drappos albos [i 1Kb] XX, de quibus camisiae XX fieri possent, coria boum ad soleas V composita, fabarum modios XX, caseorum pensas XXI per libras LXXV, ova mille, cerae ad illam ecclesiam libras CC, ad opus fratrum C, sevo lib. CC, de Corialinse calcibus XXIV, bragal LX. Ad saccos autem faciendos drappos albos II, de quibus fieri possint stamineae X, toaculas II, coria bovina composita V, fabarum modios X, pisorum modios XX, [Col. 0749A] caseorum pensas XV per libras LXXII, salis modios XXV. In mense Septembrio ova mille, de illa gregaria pagensi LX, de Irtio et Idtio mappae III, longitudinis ulnarum X, latitudinis II, de Apuliaco mappa una ejusdem mensurae. Lintea ad manus tergendas villosa III, unumquodque de ulnis quinque in longitudine, in latitudine III: de Gera camsiles III ad mappulas faciendas longitudinis ulnarum XIII, latitudinis trium: de Clariaco mappam unam habentem in longitudine ulnas X, in latitudine III. Item de Hirtio camsilem de ulnis XII, III latitudinis ad pedes tergendum. De Campomis toaculam I, de Rosontio similiter. De Floriaco similiter. De praedicta gregaria caseorum pensas XXX per libras LXXII. Filtra [a 1Kb] ad saccos faciendum XII, ad lecta quantum necessitas [Col. 0749B] proposcit. Porcos saginatos ad adipem et lardum cum unctis LX, et insuper quantum necesse fuerit. De ministerio Rosontione fabarum modios tres, pisorum modios V. Ad Nativitatem Domini aucipastas [b 1Kb] tres, pullipastas XX, pullos LX, ova CCL, et in Pascha similiter. Cerae lib. III, mellis sextarios tres, et in mense Novembrio ova D, ligna, carra LX. Inter illam crucem Paldriaco et Bladriciagas fabarum III, pisorum mod. V. Ad Nativitatem Domini aucipastas IV, pullipastas XII, pullos LX, ova CCL; in Pascha similiter. Cerae lib. III, mellis sextarios III. In mense Decembrio ova D, ligna, carra LX; de Campanis fabarum mod. III, pisorum modios VIII. Ad Nativitatem Domini aucipastas IV, pullipastas VII, pullos LXX, ova CCL, et in Pascha similiter. Mellis sextarium [Col. 0749C] unum, cerae lib. I. In mense Januario ova D, ligna, carra LX, de Sadanma et Bubulo-captiva fabarum mod. II, pisorum modios IV. Ad Nativitatem Domini aucipastas II, pullipastas X, pullos XXX, ova C, et in Pascha similiter, mellis sextarios II, cerae lib. II. In mense Februario ova D, ligna, carra XII, de Gariciagas, Duno, et Gera, fabarum mod. III, pisorum mod. IV. Ad Nativitatem Domini aucipastas tres, pullipastas XII, pullos XI, ova CCL. Et in Pascha similiter mellis sextarium I, cerae lib. I. Et in mense Martio ova L, ligna, carra XII, de Petreoponte et Wirto-laico toaculas II, fabarum mod. V, salis mod. XV. Ad Nativitatem Domini aucipastas II, pullipastas XXVI, pullos CV, ova D, et in Pascha similiter. Mellis sextarios II. [Col. 0749D] Et in mense Aprili ova D, de Idcio fabarum mod. I, pisorum mod. I. Ad Nativitatem Domini aucipastam [Col. 0750A] unam, pullipastas IV, pullos XXV, ova L. Et in Pascha similiter, mellis sextarium I, cerae lib. I. Et in mense Maio ova L, ligna. carra XV, de Irtio fabarum mod. I, pisorum mod. II. Ad Nativitatem Domini aucipastam unam pullipastas IV, pullos XXV, ova L, et in Pascha similiter, mellis sextarium I, cerae lib. I. Et in mense Junio ova D. Item de Rosontione in mense Augusto ova CLXVI, de illa cruce et campanis ova CLXVIII. De Revereis-curte vini modios XLVIII, ova CCLV, vinum de Alpiaco mod. CCCL, de Riparensi curte mod. CL, de Abriaco mod. L, de Burgundia mod. L: sunt modii DC. Adumaticum mod. XXXII. Sicera, humolone, quantum necessitas exposcit. Cerae ad illam ecclesiam libras CC, olei libras CXXX, adipem mod. VIII. Ad opus fratrum cerae lib. C, olei [Col. 0750B] lib. C. Ad pelles hircinas sexaginta compositas lib. III. Ad cordebisos XL, comparandum lib. III, ad coria bovina XX lib. III. Capellos nigros VIII, de solid. XXXII alios quatuor, unumquemque de solidis III, qui fiunt solidi II. Tres qui remanent de solidis septem, qui fiunt simul lib. II et semis. Ad stamineas XXX optimas comparandum lib. I, ad femoralia paria XXX lib. I, ad infirmorum curam mel et pigmenta lib. I. Ad saccos quindecim comparandum griseos sicciscos, unde cappae fiant, lib. X, id est talis ordo, unumquodque de solidis X. Et duos optimos capellos de solidis XXX, quinque qui supersunt de solidis XXXVI, novem vero de solidis LIV, id est unumquodque de solidis sex ad roccos faciendum, qui sunt [Col. 0750C] rocci XVIII: colligunt super totum libras X. Ad sagos XV in lecta mittendum lib. II et semis. Ad pelles berbicinas, unde pellicea fiant solid. X. Ad vuantos lib. I, ad fasciolas lib. I: sunt in summa lib. XXXI. Ad infirmorum curam mansionilem, qui dicitur Bothmeregus, et quantumcunque decet, sauram, id est de porcis, mutones, berbices, pullos, ova, omnem decimam nostram ad ipsam domum infirmorum concessimus, de nutrimentis nostris et de vasallis nostris ad portam monasterii dedimus villam Noviomum, et illos mansioniles qui dicuntur Gisimacas, Strotella, Sanctum Stephanum, Luviccinas, Bantana, Cisternas, Lenticulosa, ad illorum infirmitates et necessitates ex charitate, et caseos, et butyrum, necnon ad illorum famulos nutriendum, etc., [Col. 0750D] quae necessaria sunt concessimus.


[Col. 0751]

ANNO DOMINI DCCCXXXIV.
FREDEGISUS ABBAS MONASTERII SANCTI MARTINI TURONENSIS.




[Col. 0751A]
NOTITIA HISTORICA.
(Apud Fabricium, Biblioth. med. et inf. Latinitatis.)

Fredegis, sive Fredegisus, Caroli Magni et Ludovici Pii clarus aetate, a Theodulfo Aurelianensi lib. III Carminum celebratur his versibus 175, 176:

Stet levita docens Fredegis sociatus Ofulso,
   Gnarus uterque artis, dictus uterque bene.

Ad quae verba haec notat Sirmondus: [(a) 1Kb] »Exstat Alcuini ad Fredegisum hunc libellus, [(b) 1Kb] in quo propositis ab eo de SS. Trinitate quaestionibus respondet; fuerat enim ipsius discipulus, ut et Ofulsus. Exstat Fredegisi quoque ipsius diaconi de Nihilo et Tenebris epistola nondum edita, cujus hoc est exordium: »Omnibus fidelibus et domni nostri serenissimi principis Caroli in sacro ejus palatio consistentibus, Fredegisus diaconus. Agitatam diutissime a quampluribus quaestionem de Nihilo, etc.« [Col. 0752A] Abbatem postea fuisse monasterii Sancti Martini et cancellarium, ex variis Ludovici diplomatibus compertum est.«

Epistola haec Fredegisi de Nihilo et Tenebris ad proceres palatii [(c) 1Kb] qua probare contendit nihilum et tenebras esse aliquid, vulgata est a Baluzio, tom. I Miscellan., pag. 403, 408.

Epistola ad Agobardum intercidit: sed exstat Agobardi liber contra objectiones Fredegisi abbatis, saepius excusus inter Agobardi opera et tom. XIV Bibliothecae Patrum editionis Lugdunensis, pag. 275 280. Tractatque de variis incommodis locutionibus quae objiciuntur vel defendendae suscipiuntur ultro citroque.




[Col. 0731] [Col. 0731]
FREDEGISI EPISTOLA DE NIHILO ET TENEBRIS AD PROCERES PALATII.
(Baluz., Miscell. sac.)
[Col. 0751]

[Col. 0751B] Omnibus fidelibus et domni nostri serenissimi principis Caroli in sacro ejus palatio consistentibus Fredigysus diaconus.

Agitatam diutissime a quampluribus quaestionem de nihilo, quam indiscussam inexaminatamque veluti impossibilem ad explicandum reliquerunt, mecum sedulo volvens, atque pertractans, tandem visum mihi fuit aggredi; eamque nodis vehementibus, quibus videbatur implicata, disruptis absolvi atque enodavi, deterosoque nubilo in lucem restitui; memoriae quoque posteritatis cunctis in futurum saeculis mandandam praevidi. Quaestio autem hujusmodi est, nihilne aliquid sit, an non. Si quis responderit, Videtur mihi nihil esse, ipsa ejus quam putat negatio compellit eum fateri aliquid esse nihil [Col. 0751C] dum dicit, Videtur mihi nihil esse. Quod tale est quasi dicat, Videtur mihi nihil quiddam esse. Quod si aliquid esse videtur ut non sit quodam modo [Col. 0752B] videri non potest. Quocirca relinquitur ut aliquid esse videatur. Si vero hujusmodi fiat responsio, Videtur mihi nihil nec aliquid esse, huic responsioni obviandum est, primum ratione, in quantum hominis ratio patitur, deinde auctoritate, non qualibet, sed ratione duntaxat, quae sola auctoritas est, solaque immobilem obtinet firmitatem. Agamus itaque ratione. Omne itaque nomen finitum aliquid significat, ut homo, lapis, lignum. Haec enim ubi dicta fuerint, simul res quas fuerint significant intelligimus. Quippe hominis nomen praeter differentiam aliquam positum universalitatem hominum designat. Lapis et lignum suam similiter generalitatem complectuntur. Igitur nihil ad id quod significat refertur. Ex hoc etiam probatur non posse aliquid non [Col. 0752C] esse. Item aliud. Omnis significatio est quod est. Nihil autem aliquid significat. Igitur nihil ejus significatio est quid est, id est, rei existentis. Quoniam [Col. 0753A] vero ad demonstrandum quod non solum aliquid sit nihil, sed etiam magnum quiddam, paucis actum est ratione, cum tamen possint hujusmodi exempla innumera proferri in medium, ad divinam auctoritatem recurrere libet, quae est rationis munimen et stabile firmamentum. Siquidem universa Ecclesia divinitus erudita, quae e Christi latere orta, sacratissimae carnis ejus pabulo pretiosique sanguinis poculo educata, ab ipsis cunabilis secretorum mysteriis instituta, inconcussa fide tenere confitetur divinam potentiam operatam esse ex nihilo terram, aquam, aera, et ignem, lucem quoque, et angelos, atque animam hominis. Erigenda est igitur ad tanti culminis auctoritatem mentis acies, quae nulla ratione cassari, nullis argumentis refelli, nullis potest [Col. 0753B] viribus impugnari. Haec enim est quae praedicat ea quae inter creaturas prima (Sic in ms.) prima ac praecipua sunt aestimandum non est. Quippe cum unum horum quae ex eo genita sunt aestimari sicut est aestimari non possit. Quis enim elementorum naturam ex asse metitus est? Quis enim lucis nomine aut angelicae (naturae) velamine substantiam ac naturam complexus? Si ergo haec quae proposui humana ratione comprehendere nequivimus, quomodo obtinebimus quantum qualeve sit illud unde originem genusque ducunt. Poteram autem et alia quamplura subjicere. Sed docibilium quorumque pectoribus satis his insinuatum credimus.


DE TENEBRIS, AN SINT.

[Col. 0753C] Quoniam his breviter dictis commode finem imposui, mox ad ea expedienda intentionem retuli quae curiosis lectoribus non immerito videbantur digna esse quaesitu. Est quidem quorumdam opinio, non esse tenebras, et ut sint impossibile esse. Quae quam facile refelli possit sacrae Scripturae auctoritate prolata in medium, prudens lector agnoscet. Itaque quid libri Genesis historia inde sentiat videamus. Sic enim inquit: Et tenebrae erant super faciem abyssi (Gen. I). Quae si non erant, qua consequentia dicitur quia erant? Qui dicit tenebras esse, rem constituendo ponit. Qui autem non esse, rem negando tollit. Sicut cum dicimus, Homo est, rem id est hominem constituimus. Cum dicimus, Homo non est, rem negando id est hominem tollimus. Nam [Col. 0753D] verbum substantiae hoc habet in natura ut cuicunque subjectum fuerit junctum sine negatione, ejusdem declaret substantiam. Igitur in eo quod dictum est Tenebrae erant super faciem abyssi, res constituta est, quam ab esse nulla negatio separat aut dividit. Item tenebrae subjectum est erant declarativum. Declarat enim praedicando tenebras quodam modo esse. Ecce invicta auctoritas ratione comitata, ratio quoque auctoritatem confessa, unum idemque praedicant, scilicet tenebras esse. Sed cum ista exempli causa posita ad demonstrandum quae praeposuimus sufficiant, tamen ut nulla contradicendi occasio aemulis relinquatur, faciamus palam, pauca divina testimonia aggregantes e pluribus, quorum [Col. 0754A] perculsi formidine ineptissimas ulterius voces adversus ea jaculari non audeant. Siquidem Dominus cum pro afflictione populi Israel plagis severioribus castigaret Egyptum, tenebris eam involvit adeo spissis ut palpari quirent, et non solum obtutibus hominum visum adimentibus, sed etiam pro sui crassitudine manuum tactui subjacerent. Quidquid enim tangi palparique potest, esse necesse est. Quidquid esse necesse est, non esse impossibile est: ac per hoc tenebras non esse impossibile est, quia esse necesse est quod ex eo quod est palpabile probatum est. Illud quoque praetereundum non est, quod cum omnium dominus inter lucem et tenebras divisionem faceret, lucem appellavit diem, et tenebras noctem. Si enim diei nomen significat aliquid, noctis [Col. 0754B] nomen non potest aliquid non significare. Dies autem lucem significat. Lux vero magnum aliquid est. Quid ergo tenebrae, nihilne significativae sunt, cum eis vocabulum noctis ab eodem conditore impressum est, qui luce appellationem diei imposuit, cassandaque est divina auctoritas? Nullo modo. Nam coelum et terram facilius est transire quam auctoritatem divinam a suo statu permutari. Conditor etenim rebus quas condidit nomina impressit, ut suo quaeque nomine res dicta agnita foret. Neque rem quamlibet absque vocabulo formavit, nec vocabulum aliquid statuit nisi cui statueretur existeret. Quod si foret, omnimodis videretur superfluum, quod Deum fecisse nefas est dici. Si autem nefas est dici Deum aliquod statuisse superfluum, nomen quod [Col. 0754C] Deus imposuit tenebris nullo modo videri potest superfluum. Quod si non est superfluum, est secundum modum. Si vero secundum modum, et necessaria, quia eo ad dignoscendam rem opus erat quae per id significatur. Constat itaque Deum secundum modum res constituisse et nomina quae sibi ad invicem sunt necessaria. Sanctus quoque David propheta Spiritu plenus, sciens tenebras non inane quiddam et ventosum sonare, evidenter expressit quia quiddam sunt. Ait ergo: Misit tenebras (Psal. CIV). Si non sunt, quomodo mittuntur? Quod autem mitti potest, et illo mitti potest ubi non est. Quod vero non est, mitti quolibet non potest, quia nusquam est. Igitur missae dicuntur tenebrae, quia erant. Item illud: Posuit tenebras latibulum suum [Col. 0754D] (Psal. XVII). Quod scilicet erat posuit, et quodam modo posuit tenebras quae erant, latibulum suum poneret. Item illud: Sicut tenebrae ejus (Psal. CXXXVIII). Ubi ostenditur quia in possessione sunt, ac per hoc esse manifestantur. Nam omne quod possidetur est. Tenebrae autem in possessione sunt. Igitur sunt. Sed cum ista talia ac tanta sufficiant, et arcem tutissimam contra omnia impugnamenta teneant, unde levi repulsa tela in suos jaculatores retorquere possunt, ex evangelica tamen firmitate quaedam poscenda sunt. Ponamus igitur ipsius Salvatoris verba: Filii, inquit, regni ejicientur in tenebras exteriores (Matth. VIII). Attendendum est autem quod tenebras exteriores nominat. Extra enim, [Col. 0755A] unde exterius derivatum est, locum significat. Quapropter cum dicit exteriores tenebras, locales esse demonstrat. Nam non essent exteriores, nisi essent et interiores. Quidquid autem est, id in loco sit necesse est. Quod vero non est, hoc nusquam est. Igitur exteriores tenebrae non solum sunt, sed etiam locales sunt. In passione quoque Domini evangelista tenebras esse factas commemorat ab hora diei sexta usque ad horam nonam. Quae cum factae sint, quomodo non esse dicuntur? Quod factum est, effici non potest ut factum non fuerit. Quod vero semper non est, nec nunquam fuit, id nunquam est. Tenebrae autem factae sunt. Quare non ut sint effici non potest. Item in Evangelio: Si lumen quod in te est, ipsae tenebrae quantae erunt (Matth. VI; Luc. XI). [Col. 0755B] Neminem dubitare credo (quin) quantitas corporibus [Col. 0756A] attributa sit quae [quia] cuncta per quantitatem distribuuntur. Et quantitas quidem secundum accidens est corporibus. Accidentia vero aut in subjecto sunt, aut de subjecto praedicantur. Per hoc ergo quod dicitur ipsae tenebrae quantae erunt, quantitas in subjecto monstratur. Unde probabile colligitur tenebras non solum esse, sed etiam corporales esse. Itaque haec pauca ratione simul et auctoritate congesta vestrae magnitudini atque prudentiae scribere curavi, ut eis fixe immobiliterque haerentes, nulla falsa opinione illecti, a veritatis tramite declinare possitis, sed si forte a quocunque aliquid prolatum fuerit ab hac nostra ratione dissentiens, ad hanc velut ad regulam recurrentes, ex ejus sententiis stultas machinationes dejicere valetis.
[Col. 0756B]

Explicit de tenebris.


[Col. 0755]

ANNO DOMINI DCCCXXXIV.
HAIMINIUS MONACHUS SANCTI VEDASTI ATREBATENSIS.




[Col. 0755B]
NOTITIA HISTORICA.

Haiminius monachus S. Vedasti Atrebatensis ord. S. Benedicti, Alcuini discipulus. cujus Miracula sancti Vedasti episcopi Atrebatensis et Cameracensis, defuncti circa annum 540, et sermo in sancti Vedasti natali 6 Februarii de undecim parvulis, meritis ejus sanatis, exstant in Actis sanctorum tom. I Februarii, pag 801 et seq.




[Col. 0755]
HAIMINII SERMO IN NATALI SANCTI VEDASTI, De XI parvulis meritis ejus sanatis.
(Bolland., Act. SS. Febr.)

[Col. 0755C] 1. Excitentur, obsecro, filii lucis, corda vestra pro collatis beneficiis ad divina praeconia. Erumpat, quaeso, in vocem, quod jam ardet in mente; ut, quos fides illustrat, confessio pura confirmet. Praesto est igitur materia laudis, in promptu est causa jubilationis. Oculis cernitur, manu tenetur, utilitate sentitur: testimonium reddunt, qui fallere nescierunt. Jam sunt diserti qui necdum perfecte didicere loqui. Ex ore, inquit Psalmista, infantium et lactentium perfecisti laudem (Psal. VIII, 3). Omnium idem Dominus dives in omnes, qui invocant illum, linguas infantium facit esse disertas (Sap. X, 21). Docent fide, etsi nondum possunt sermone: imo Christus per illos docet, quibus tantam gratiam praebet. Ipse enim interius illuminat, qui foris per miracula [Col. 0755D] coruscat. Mira fiunt omnimodis et stupenda, et quo rariora, eo sunt amplius praedicanda. Prisca redeunt, [Col. 0756C] antiqua recurrunt, frequenter audita patescunt: quae namque in sacris paginis legimus, oculis repetita videmus. Caecus a nativitate videt. Operatur enim Christus in Ecclesia quod jam olim gessit in Synagoga (Joan. IX): illum siquidem et corde illuminavit et corpore; hunc quia renatus erat, illuminavit in corpore, ut fidem torpentium resuscitaret in mente. Nostis plane, qui adfuistis, quae hodierna die Dominus Jesus per merita servi sui, beati Patris nostri Vedasti, opera fecit; imo imperfecta supplevit. Duos scilicet aegrotos sanavit, uni lumen oculorum dedit, non reddidit: alteri quia claudus erat, gressum restituit.

2. Mira dicturus sum, quod omnes mecum pariter nostis. Ipse Pater noster Vedastus sacer adhuc [Col. 0756D] praebet e tumulo quod vivens in carne operatus est in mundo. Et praeclarus senator, de coelesti curia [Col. 0757A] salutem filiorum decernit. Per exteriora denique miracula ostendit, quod in secreto sanctorum pro animabus nostris intercedat. Id ipsum, ut dixi, repetit, quod olim gessit. Meministis, fratres charissimi, et meminisse potestis, quod directus a S. Remigio, beatus ipse Vedastus ad praedicandum gentibus Dei verbum, in introitu urbis Atrebatum duos egenos curaverit aegrotos, caecum videlicet et claudum, quatenus ostenderet miraculo quod acturus erat in verbo: quoniam sicut oculos corporis aperuit ad videndum mundum, ita corda hominum semine verbi Dei per fidem illustravit ad cognoscendum Deum. Et sicut reddidit gressum pedis, ita direxit gressus fidelium ad iter operationis. Sed quia (proh dolor!) jam corda nostra torpescunt a bono opere, excitanda [Col. 0757B] sunt miraculorum exhibitione. Attendite, quaeso, fratres dilectissimi, quae facta sunt, et in quibus sunt gesta. Nam non solum providit Dei clementia, quae per servi sui merita ageret, sed quibus tanta medicamina salutis adhiberet. Solent namque minus Dei beneficia considerantes, si quando sanationes fiunt per merita sanctorum in corporibus horum, (heu!) quia solent dicere non sanatos esse, quoniam credunt eos debilitates pertulisse. Quid dicent de istis, quorum aetas non sinit simulare eos? quibus illos poterunt criminibus accusare? Ecce sunt nutrices et matres, quae debiles attulerunt, et sanos reducunt, quorum unus de Corbeiensium villa [a 1Kb] , quae Walgiacus dicitur, alter colonus ipsius ecclesiae beati Vedasti; visu scilicet donatus Corbeiensium, qui claudus fuerat, [Col. 0757C] beati Vedasti famulorum: uterque parvulus, uterque innocens; uterque humilis et rectus. Quia est Dominus noster parvulorum, id est, humilium salus, parvulos nunc sanavit, ut nos esse humiles, id est parvuli esse dicamus. Adhuc enim clamat: Sinite parvulos venire ad me, talium enim est regnum coelorum (Marc. X, 14), Ecce amplexatus est, et sanavit, accepit a parentibus, benedixit et reddidit.

3. Agamus singuli, agamus omnes gratias Omnipotenti, qui nos revisitare, et paterna viscera [Col. 0758A] pontificis sacratissimi nobis manifestare dignatur, excitemur de somnio pigritiae, et per ea quae foris miranda cernimus, interius ad formam pietatis imprimamur. Aperiamus oculos mentis nostrae, ut aeternum lumen mereamur videre. Lavemur lacrymis, ut purificari mereamur. Curramus dum lucem habemus, ne tenebrae nos comprehendant. Mundemur ab omni inquinamento mentis et corporis; sit lucerna pedibus nostris verbum Dei; sit nobis indesinenter in desiderio lumen indeficiens. Quaeramus et faciamus opera lucis, non tenebrarum et iniquitatis. Curramus viam mandatorum Dei, dicamus ore et corde Deo nostro: Dirige me, Domine, in veritate tua et doce me, et gressus meos dirige secundum eloquium tuum, ut non dominetur nostri [Col. 0758B] omnis injustitia. Imploremus clementiam Domini per intercessionem tanti patroni. Omni custodia servemus cor nostrum, quoniam ex ipso vita procedit. Humili corde et supplici voce praeveniamus faciem Domini in confessione, ut experiamur in mente, quod modo parvuli meruerunt in membrorum reformatione. Redeamus ad conscientias nostras, conveniamus nosmetipsos, puniamus mala quae fecimus. Cogitemus quid in die judicii magni Dei dicturi sumus. Nam qui eum audire noluerunt, jam ulterius non curabit. Quid amplius exhibere potuit? vivens nocte dieque audientibus verba Dei ministravit: nam et verbis pluit, et miraculis coruscavit. Et jam in coelis cum Christo regnat, et adhuc nostram salutem curare non cessat. Imploremus [Col. 0758C] misericordiam Domini per intercessionem sancti Patris, quatenus et hic maneamus in ejus doctrina: et illic gaudeamus de aeterna et communi gloria. Sic ergo in hac vita monitis ejus obedientes simus, ut communi retributione inibi laetemur. Paremus hic in via quod possideamus in patria. Dominus Jesus, qui vult omnes homines salvos fieri, faciat nos ad tantum patronum bene operando venire, et in aeterna laetitia semper cum illo gaudere. Amen.




[Col. 0757]
HAIMINII EPISTOLAE.
(Bolland., ibid.)




[Col. 0757D]
EPISTOLA PRIMA. MILONIS LEVITAE, POSTEA PRESBYTERI, AD VENERABILEM PATREM HAIMINUM.

Reverentissimo Patri Haimino Milo devotissimus filiorum indelebilem aeternae felicitatis jucunditatem.

Perfruitus quondam vestrae mansuetudinis benignissimo affatu, eo scilicet tempore, quo susceptus a vobis vestra immeritus merui jucundari allocutione, ac melliflua perfoveri dulcedine, gratiarum actionem persolvo. Siquidem erga exiguitatem meam tanta vestrae excellentiae benignitas viguit, [Col. 0758D] ut deinceps non cessaret, quod inflammatum erat in corde meo, vestri amoris ardere incendium, et non immerito: quippe melle pleni sincerissimae dilectionis cordis ac corporis gesta eructantes, quae interiora vestri pectoris habebant cubilia, facile obtinuistis, ne de fibris meis ullo unquam tenore vestra labatur amabilis mentio; sed aeternaliter innovata conservetur et perduret flore immarcessibili. Qua de re fidens in tam laudabili paternitate vestra, seu filius indidi manibus vestris ineptas meae imprudentiae naenias, praeexercitamen scilicet ingenioli [Col. 0759A] mei in Vita beatissimi Amandi, suppliciter obsecrans, ut si in his aliquid fidei catholicae minus consonans, vel incongruum legi metricae inveneritis, ad certae normam regulae misericorditer, more paterno reducatis nec me meo dimittatis errori, contestor et obsecro per sanguinem Christi, qui fusus est pro salute populi Christiani. Quod si, misericordia supernae majestatis praeeunte, aequas textus carminis mei obtinuerit partes; tunc una mecum hujus doni largitori, sancto scilicet Spiritui, gratiarum laudes debita exsultatione persolvite et cujus munere tantum opus quivi utcunque compingere. Rusticitati autem meae veniam dare necesse est, quia rusticatio, ut quidam ait, ab Altissimo creata est. Et quamvis difficilioribus uti potuerim aliquibus [Col. 0759B] in locis verborum ambagibus, ne id facerem sum prohibitus, quia etiam credidi futurum opus istud gratius, si omnium fratrum pateret auditibus. Faveat ergo excellentia vestra non vitiis meis, sed laboribus; ut illud percipiatis in coelestibus, quod mortalis non videt oculus. Valere vos optamus ad omnium fidelium profectum aeternaliter.



EPISTOLA II. HAIMINII AD MILONEM.

Infimus servus Christi Haiminus Miloni suo salutem.

Carmen quod, frater amantissime, porrexisti, avida mente perlegi; sed quia non satis est legisse semel, juvit usque videre. Unde repetens a principio non sine judiciali censura, quod ante summotenus [Col. 0759C] tetigi, totum ex integro legens et inculcans, omnes in eo intentionis meae vires impendi. Nam primo putavi me, fateor, in planum posuisse pedem; sed ut comperi meam exiguitatem non modo poculo fontis irrigari sed fluctibus eloquentiae obrutum iri, [Col. 0760A] non sine cautela deinceps totum in flumen fratribus, qui mecum, quomodo sit navigandum ostendi. Et, quia in eo nec scopulum, qui fidei obstet, offendi, nec, quod legi metricae refragetur, inveni; hortor fratres nostros, qui a talibus studiis non abhorrent, munus hoc libenter suscipere, et obsecro ut satius velint ad simile studium provocari, quam invidiae facibus concremari. Novimus siquidem semper cives civibus invidere et secundum Salvatoris dictum neminem prophetam, sive ut tu solitus es dicere, nullum poetam acceptum esse in patria sua. Sed quia parvulum occidit invidia, minor esse cognoscitur qui invidet quam ille cui invidetur. Papae! miror opiparum valuisse divitibus praeparare convivium, quem putabam vix posse pauperibus exhibere [Col. 0760B] vel gustum. Plane Amantissimi Amandi ego quidem id meritis imputo, de cujus praeconiis exsultare ac Christum laudare non cesso. Est igitur eloquium suave et carmen salibus dulce, leni lapsu et plano sermone decurrit oratio. Quid amplius? Dicant et judicent sodales ut velint: ego autem arcanum cordis mei pervulgo: quia praeconia tanti Patris, mi dilecte, satis abundeque tuo carmine illustrasti. Noli tamen, obsecro, ab incepto desistere, noli desidiae aut inerti otio succumbere; noli gratiam, quae tibi adjacet, negligere; sed, dum vacat, semper te bonis studiis exerce; et noli quod gratis accepisti, aliis denegare: noli solus bonum commune possidere velle; haec sola pecunia est, quae novit ex pensione augeri: haec sola est, quae sparsa crescit, et erogata [Col. 0760C] emolumenta capit: haec est etiam, quae absconsorem suum poenis addicit, et bonum dispensatorem aeterni muneris gloria insignit.

Macte nova virtute, vale, Milo, optime vates;

Haiminique tui, dic, Miserere Deus.


[Col. 0759]

ANNO DOMINI DCCCXXXIV.
HILDERICUS CASSINENSIS ABBAS.




[Col. 0759]
NOTITIA HISTORICA IN HILDERICUM.
(Apud Fabricium, Bibliotheca med. et inf. Lat.)

Hildericus abbas an. 834 per paucos dies Cassinensis, scripsit versus [(a) 1Kb] de praeceptoris sui Pauli diaconi origine, vita, institutione, doctrina, religione et habitu, quos lucidissimos vocat Petrus Diaconus de illustribus Cassinensibus c. 9. Edidit illos Joannes Baptista Marus in notis ad Petri cap. 8. Non sunt versus plures quam 42. Vix dubito Hildericum hunc alium ab eo esse cujus epistolam metro alligatam recitat Anonymus Salernitanus in altera parte Chronici sui vulgata a Muratorio, Rer. Ital. tom. II, p. 265. Dirigitur ad Ludovicum II imperatorem, cui fausta cuncta apprecatur. Incipit:

[Col. 0760D] Hic opifex mundi, verbo qui cuncta creavit,
   Ex nihilo finxit omnia nempe simul.

Forte tamen Hilderici Epistolae hujus scriptoris aetas paulo recentior est, quam ut componi possit cum Hilderico Cassinensi; ille enim epistolam hanc dedit circa annum 876, Cassinensis vero abbatem illius coenobii egit an. 834. Verum Anonymi Salernitani fides in re chronologica per annos illos nequaquam est indubitata.




[Col. 0761]
HILDERICI EPISTOLA METRICA.
(Apud Muratori, Rer. Italic. Script., tom. II, part. II, p. 266.)


[Col. 0761A] Hic opifex mundi, verbo qui cuncta creavit,
   Ex nihilo finxit omnia nempe simul.
Absque labore labor, cui posse et scire quod esse;
   Cujus opus velle est, cui labor alta quies.
Laudet eum hinc coelum, cuncta et coelestia semper
   Luminis angelici castra beata nimis.
Laudet eum tellus, omnisque creatio mundi,
   Omne genus hominum, reptile, belva volans,
Dicunt, dicamus: Tibi sit, rex, gloria perpes,
   Omnia qui retines, jure regisque tuo.
Te decet omnis honos, tibi virtus, gratia cessit;
   Quem digne metuunt, inferus, arva, polus,
Une ac trine Deus, Lux et Sapientia vera,
   Regnum immortale ut sine fine tenes,
Tempora tu condens solus, et sine tempore regnans;
   [Col. 0761B] Vere ut principium, sic tibi finis abest.
Principium et finis, primus, novissimus es tu,
   Quem currunt infra tempora, saecla, dies.
Cuncta arcens mutas, et non mutaberis unquam.
   Semper eras, qui nunc, semper erisque manens.
Quem cherubim, seraphim cunctis cum coelibus orbis
   [Col. 0762A] Proclamant sanctum, concelebrantque, tremunt.
Tu pietas, bonitas, requies, patientia, paxque,
   Vita, salusque, decus, castus amorque, timor.
Simplicitas prudens es tu, prudentia simplex
   Te recte metuit mundus, adorat, amat.
Quaesumus ut coeli cito des mihi tegmina, Christe,
   Una et laudemus te tua membra caput.
Longanimis, verax, fortis, mirabilis, alme,
   Terribilis, mitis, suscipe vota precum.
Cunctorum factor, tu censor, tutor, et altor,
   Rex regum, populo parce tremende tuo.
Confer opem famulis, veniam da, destrue culpas,
   Daemones expelle, noxia cuncta fuga.
Duc coelis plebem, tuus emit quam cruor Agni,
   Denuo quam peperit Spiritus, atque latex:
[Col. 0762B] Respice propitius gemitum, suspiria, voces,
   Ad te clamantum, ac miserere pie.
Sancte tua Jesu sic morte tuere Redemptor,
   Pestiferos perimat ne leo, sive draco.
Sit tibi Cunctipotens benedictio, sitque potestas
   Saecla per immensa, sit vigor omnis. Amen.


[Col. 0761]

ANNO DOMINI DCCCXXXVI.
AHYTO SEU HETTO BASILEENSIS EPISCOPUS.




[Col. 0761]
NOTITIA HISTORICA IN HATTONEM.
(Apud Fabricium, Biblioth. med. et infim. Lat.)

[Col. 0761C] Hatto sive Haddo, Hetto, Ahyto, Haydo, Haitho, Otto, ex Augiensis coenobii abbate episcopus an. 806 Basileensis, a Carolo Magno an. 811 cum Hugone [(a) 1Kb] Turonensi et Ajone Aovileo missus ad Nicephorum imp. Graecorum de pace et limitibus imperii constituendis. Sed Hodaeporicum quo iter illud suum descripsit, hodie nusquam exstat. Senex ad Augiense coenobium reversus obiit, an. 836 [(b) 1Kb] . Visiones S. [Col. 0762C] Wettini, monachi Augiensis prodiere cum visionibus Hildegardis de quibus infra, et in Mabillonii saec, IV Benedict., pag. 263. Capitulare ad presbyteros dioeceseos Basileensis circa annum 827 promulgatum, capitulis 25 publicavit. Dacherius tom. VI Spicileg., pag. 961 (Editionis novae Tom. I, pag. 584, 586), unde in Conciliorum tomis repetitum a Labbeo, Harduino, Coleto.



[CAPITULARE.]




[Col. 0763]
HETTONIS CAPITULARE. (Hartzheim, Conc. Germ.)

Haec capitula quae sequuntur Hetto Basileensis Ecclesiae antistes, et abbas coenobii quod. Augia [a 1Kb] dicitur, presbyteris suae dioecesis ordinavit: quibus monstrentur qualiter se ipsos ac plebem sibi commissam caste et juste regere, atque in religione confirmare debeant.



I.
[Col. 0763A]

Primo omnium discutienda est fides sacerdotum, qualiter credant, et alios credere doceant; ubi et exempla proponenda sunt, quatenus a creatura Creator, quantulumcunque possit intelligi.



II.

Secundo jubendum, ut Oratio Dominica, in qua omnia necessaria humanae vitae comprehenduntur, et Symbolum apostolorum, in quo fides catholica ex integro comprehenditur, ab omnibus discatur tam latine, quam barbarice [b 1Kb] : ut quod ore profitentur, corde credatur et intelligatur.



III.

Tertio, intimandum est ut ad salutationes sacerdotales [Col. 0763B] congruae responsiones discantur, ubi non solum clerici, et Deo dicatae, sacerdotali responsionem offerant, sed omnis plebs devota consona voce respondere debet.



IV.

Quarto, ut fides Athanasii a sacerdotibus discatur; et ex corde [c 1Kb] die Dominico ad horam recitetur.



V.

Quinto, ut sciant quid sit sacramentum baptismatis, et confirmationis, et quale sit mysterium corporis et sanguinis Domini: quomodo in eisdem mysteriis visibilis creatura videtur, et tamen invisibilis salus ad aeternitatem animae subministratur, quae in sola fide continetur.



VI.

[Col. 0763C] Sexto, quae ipsis sacerdotibus necessaria sunt ad discendum, id est sacramentarium, lectionarium, antiphonarium, baptisterium, computus, canon poenitentialis, Psalterium, homiliae per circulum anni Dominicis diebus, et singulis festivitatibus aptae. Ex quibus omnibus si unum defuerit, sacerdotis nomen vix in eo constabit: quia valde periculosae sunt evangelicae minae, quibus dicitur: Si caecus caeco ducatum praestet, ambo in foveam cadunt (Matth. XV).



VII.

Septimo, ut sciant tempora legitima ad baptizandum in anno; id est sabbato sancto Paschae: ut illa trina mersio in baptismate imitetur triduanam mortem Domini, clarificatam resurrectione. Et idcirco [Col. 0763D] usque ad octavum diem ipsa regeneratio sacra ab [Col. 0764A] omni populo Christiano celebrabitur. Aliud vero tempus baptismatis sabbato sancto Pentecostes celebrandum est. Si vero necessitas contigerit, omni tempore subveniendum est, quia necessitas vix habet legem: et ut vas ad fontem baptismatis, quod ad reliquos usus, nullatenus assumatur.



VIII.

Octavo, pronuntiandum est ut sciant tempora feriandi per annum; id est, omnem Dominicam a mane usque ad vesperam, ne judaismo capiantur. Feriandi vero per annum isti sunt dies, ut supra orsi sumus: Natalis Domini, sancti Stephani, sancti Joannis evangelistae, Innocentium, octava Domini, Theophania, Purificatio sanctae Mariae, sanctum Pascha, sicut superiori capitulo comprehensum est: [Col. 0764B] Rogationes tribus diebus, Ascensio Domini, sabbatum sanctum Pentecostes, sancti Joannis Baptistae, duodecim apostolorum, maxime tamen sanctorum Petri et Pauli, qui Europam sua praedicatione illuminaverunt: Assumptio sanctae Mariae, Dedicatio basilicae sancti Michaelis archangeli, dedicatio cujuscunque oratorii, seu cujuslibet sancti, in cujus honore eadem ecclesia fundata est, quod vicinis tantum circummorantibus indicendum est, non generaliter omnibus. Indictum vero jejunium [d 1Kb] , quando a palatio, vel a domo fuerit denuntiatum, ab omnibus generaliter observetur. Reliquae vero festivitates per annum, sancti Remedii, [e 1Kb] sancti Mauricii, sancti Martini, non sunt cogendae ad feriandum, nec tamen prohibendum, si plebes hoc caste et zelo Dei cupiunt [Col. 0764C] exercere.



IX.

Nono, jubendum est iisdem sacerdotibus ut non permittant secum mulieres habitare extraneas juxta Nicaenum concilium [f 1Kb] , nisi eas tantum in quibus suspicio nulla malae famae oboriri potest.



X.

Decimo, ut tabernas non ingrediantur, nec sedendo domi, nec in itinere occupati. Si vero necesse habent ibidem aliquid emendi, missos suos dirigant, et oblata in aliam domum conferant, et cum gratiarum actione fideliter percipiant.



XI.

[Col. 0764D] Undecimo, ut placita saecularia non observent, [Col. 0765A] nec fidejussores existant: nec canes ad venandum, nec accipitres, vel falcones, nec sparvarios, nec ullius ludi, aut spectaculi licentiam habeant: sufficit enim eis quod in Psalmo legitur: In lege Domini esse eorum voluntatem, et in lege ejus meditari die ac nocte (Psal. I); et quod in Apostolo praecipitur: Nemo militans Deo, implicet se negotiis saecularibus, ut ei placeat, cui se probavit (II Tim. II, 4).



XII.

Duodecimo, ut sciant quia nemo per pecunias ordinandus est, nec per munera ecclesiam debet occupare: quia si factum fuerit, et ipse, et ordinator ejus deponendi sunt; quia manifestum est, eos, qui talia agunt, Simoniaca haerese aegrotare: et talem non per ostium in ovile ovium juxta Evangelii verba, [Col. 0765B] sed ascendentem aliunde furum esse et latronem. Et non solum ipsi, qui hoc faciunt, sed et qui consentiunt facientibus, excommunicandi sunt.



XIII.

Tertio decimo, ut nullus vagantem ex alia parochia audeat recipere, aut secum commorandi, aut missam celebrandi, nisi permissione nostra: nec ullius ecclesiae aut plebis gubernacula suscipiendi, nisi praeveniente conscientia nostra; [a 1Kb] qui secus fecerit, excommunicabitur.



XIV.

Quarto decimo, ut in tuguriis, ecclesiis non consecratis, vel in domibus, nisi forte visitandi gratia in infirmitate detentis, missarum mysteria non celebrent. Quod si fecerint, propter inobedientiam [Col. 0765C] degradandos se sciant.



XV.

Quinto decimo, quod decima, quae a fidelibus datur, Dei censo [b 1Kb] nuncupanda est, et Deo ex integro reddenda. Cujus tertia pars secundum canonem Toletanum [c 1Kb] , episcoporum debet esse. Nos vero hac potestate uti nolumus, sed tantum quartam partem, juxta constituta Romanorum pontificum, et observantiam sanctae Romanae Ecclesiae, de eadem habere volumus; quod si quis contentiosus inde repertus fuerit, sive ille clericus, sive diaconus sit, communione privabitur, et synodali censura judicabitur.



XVI.

Sexto decimo, ut unusquisque hoc provideat ut [Col. 0765D] mulieres ad altare non accedant, nec ipsae Deo dicatae in nullo ministerio altaris intermisceantur. Quod si pallae altaris lavandae sunt, a clericis abstrahantur [d 1Kb] , et ad cancellos feminis tradantur, et ibidem repetantur. Similiter et [e 1Kb] presbyteri, cum oblata ab eisdem mulieribus offeruntur, ibidem accipiantur, et ad altare deferantur.



XVII.

Septimo decimo, ut ipsi sacerdotes verbo et [Col. 0766A] exemplo praedicent, ut nullus usuras accipiat, nec sesculpa, nec speciem pro specie. Quia valde infidelis et rebellis Dei jussionibus est, qui hoc agit: quod omnibus Christianis aeque interdictum esse dignoscitur, maxime tamen sacerdotibus, qui forma et exemplum fidei omnibus esse debent.



XVIII.

Decimo octavo, ut nullus ordinatus, sive ordinandus migret de sua parochia ad aliam, nec ad limina apostolorum causa orationis, ecclesiae suae cura delicta [f 1Kb] , nec ad palatium causa interpellandi: nec a communione suspensus ab alio communionem recipiendi, sine permissione et praescientia episcopi sui: quod si fecerit, nihil valet hujusmodi communio, aut ordinatio, aut demigratio. Et hoc omnibus [Col. 0766B] fidelibus denuntiandum: ut, qui causa orationis ad limina beatorum apostolorum pergere cupiunt, domi confiteantur peccata sua et sic proficiscantur: quia a proprio episcopo suo, aut sacerdote ligandi aut exsolvendi sunt, non ab extraneo.



XIX.

Nono decimo, ut aliud in ecclesia non legatur [g 1Kb] aut cantetur, nisi ea quae auctoritatis divinae sunt, et Patrum orthodoxorum sanxit auctoritas. Nec falsa [h 1Kb] angelorum nomina colant, sed ea tantum quae prophetica, et Evangelica docet Scriptura: id est, Michael, Raphael.

Nec diversa sentiant in judiciis poenitentium, cum unus minus, alter vero majus, alteri adulando, alteri detrahendo placere velit: sed considerata qualitate [Col. 0766C] personae juxta modum culpae agatur censura vindictae.



XX.

Vigesimo, admonendi sunt ut perpendant quidquid a fidelibus datur, redemptio peccatorum est: ideo non glorientur talibus sumptibus uti, sed magis emineant, quod in Veteri Testamento sacerdotibus dictum est: Iniquitatem populi eos debere portare (Num. XVIII, I, 23). Et ideo cum magno timore solliciti sint, quorum donis participantur: quia magnum periculum est fieri vitae alianae, qui nescit tenere moderamina vitae suae.



XXI.

Vigesimo primo, ut sciant et intelligant quid sit incesti crimen: et hoc unusquisque in sua parochia [Col. 0766D] provideat, ne fiat; et si factum fuerit, quantum celerrime potuerit, emendetur; id est, nullus sibi accipiat de propinquintate usque in quinto genu [i 1Kb] . Quod si ignoranter factum fuerit, non facile credatur, sed judicio Dei examinetur: et non separentur in quarto genu, sed in poenitentia cunctis diebus conjunctionis suae perseverent. Similiter et vir duas uxores inter se simili ratione conjunctas, aut uxor duos viros inter se eodem modo conjunctos, aut cumpater, aut [Col. 0767A] commater, filiolus, aut filiola spiritualis de fonte, aut de confirmatione, aut Deo dicata, aut alterius uxor vivente marito, aut alterius maritus vivente uxore. His talibus nulla ratione in matrimonium licitum est conjungi. In primo vero genu, vel secundo, si inventi fuerint scelus perpetrasse fornicationis, matrimonii jura ulterius se sciant funditus perdidisse. In tertio vero genu si inventi fuerint tali crimine pollutos esse, digna poenitentia eos subsequatur et tamen matrimonii jura eis non vicissim [a 1Kb] , sed ad alios non negentur. Ubi vero mancipia non unius, sed diversae potestatis juncta fuerint, nisi consentientibus utrisque dominis, hujusmodi copulatio rata non erit. Quidquid vero negligendo sentitur, et virtute, qua potuerit, non emendetur; nam hujus [Col. 0767B] copulae auctor erit, qui huic negligendo consentit. Plura sunt, quae ad incesti crimen scribi poterant, sicut in matre et filia, et noverca, et pene innumera, quae menti ad scribendum non occurrunt. Hujusmodi tamen et his similibus personis copula maritalis in sempiternum subtrahitur.



XXII.

Vigesimo secundo, admonendi sunt ut sciant populis denuntiare quae sint opera misericordiae cum fructibus suis, quae evangelica et apostolica pagina complectitur, quibus pervenitur ad vitam: quaeve opera iniquitatis cum fructibus suis multiplicibus, quibus calle sinistro ad aeternum tenditur interitum. Et ut perjurii crimen omnimodo devitent: quia non [Col. 0767C] solum in Evangelio vel reliquiis sanctorum crimen [Col. 0768A] perjurii, sed in veritate, quae Deus est (si mentitur) perpetrare dignoscitur.



XXIII.

Vigesimo tertio, admonendi sunt ut sciant quia in Ecclesiis quibus praesunt sponsi facti sunt: et ideo omni vigilantia qualiter eas decorent, et eis incessanter deserviant, totius vitae suae vigilantiam impendant.



XXIV.

Vigesimo quarto, ut horas canonicas, tam nocturnas quam diurnas, nullatenus praetermittant. Quia sicut Romana Ecclesia psallit, ita omnibus ejusdem propositi viam tendentibus [b 1Kb] faciendum est. Et non solum Novi Testamenti documenta sunt eamdem [Col. 0768B] formulam observandi, sed etiam Veteris Testamenti, patet ratio: quia Propheta spiritu Sancto instinctus profert: Septies in die laudem dixi tibi: et, media nocte surgebam ad confitendum tibi (Psal. CXVIII, 62, 164).



XXV.

Vigesimo quinto, ut plebibus denuntient, qui filios, et filias spirituales quos in baptismate suscipiunt, et eis fidejussores et sponsores existunt, et pro eis diabolo, cui antea mancipati fuerant, abrenuntiant, et ideo, usque cum adulti fuerint, et eis fidei suae sponsionem et abrenuntiationis exposuerint et reddiderint, in sua providentia habeant. Et quod illi pro eis spoponderant, ab eis eadem responsa ex integro [Col. 0768C] exigant.



APPENDIX.




[Col. 0767]
DIPLOMA LUDOVICI PII IMPERATORIS Concessum Hettoni episcopo Basileensi pro monasterio Sintleozesaviae, sive Richenau, die 14 Decembris anni 816.
(Apud Grandidier, Hist. de Strasbourg, t. II, p. 16.)

In nomine Domini Dei et Salvatoris nostri Jesu [Col. 0767D] Christi, Ludovicus, divina ordinante providentia, imperator Augustus.

Si erga loca divinis cultibus mancipata propter amorem Dei, ejusque in eisdem locis sibi famulantes beneficia opportuna largimur, praemium nobis apud Dominum aeternae remunerationis rependi non diffidimus. Proinde noverit industria, seu utilitas omnium fidelium nostrorum [Col. 0768C] tam praesentium quam et futurorum, quia vir venerabilis [Col. 0768D] Hetto Basileensis Ecclesiae episcopus et abbas monasterii Sintleozesavia [a 1Kb] , quod est situm in ducatu Alamanniae, in pago videlicet Undresinse [b 1Kb] , constructum in honore sanctae Dei genitricis Mariae semperque virginis et sancti Petri principis apostolorum, obtulit obtutibus nostris immunitates domni et genitoris nostri Caroli bonae memoriae piissimi Augusti [c 1Kb] , in quibus invenimus insertum quomodo [Col. 0769A] ipse et antecessores ejus priores reges Francorum praefatum monasterium cum monachis ibi degentibus ob amorem Dei, tranquillitatemque eorum semper sub plenissima defensione et immunitatis tuitione habuissent. Ob firmitatem tamen rei postulavit nobis praedictus Hetto episcopus, ut eorumdem regum auctoritates ob amorem Dei et reverentiam ipsius sancti loci nostra confirmaremus auctoritate. Cujus petitioni libenter acquievimus, et ita in omnibus concessimus, atque per hoc praeceptum nostrum confirmavimus. Quapropter praecipientes jubemus, ut nullus judex publicus, vel quislibet ex judiciaria potestate in ecclesias, curtes, aut loca, vel agros, seu reliquas possessiones memorati monasterii, quas moderno tempore infra ditionem imperii nostri juste et rationabiliter possidet, vel quae deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones, vel paratas faciendas, aut fidejussores tollendos, aut homines ipsius monasterii, tam ingenuos [Col. 0769B] quam et servos super terram ipsius commanentes injuste distringendos, nec ullas redhibitiones, bannos aut illicitas occasiones requirendas, nostris et futuris temporibus ingredi audeat, vel ea quae supra memorata sunt penitus exigere praesumat. Sed liceat memorato praesuli suisque successoribus res praedicti monasterii sub immunitatis nostrae defensione [Col. 0770A] quieto ordine possidere. Et quidquid exinde fiscus sperare poterit, totum nos pro aeterna remuneratione praefato monasterio concedimus, ut in alimonia pauperum et stipendia monachorum ibidem Deo famulantium perpetuo proficiat in augmentum. Et quandoquidem divina vocatione supradictus abbas, vel successores ejus de hac luce migraverint, quandiu ipsi monachi inter se tales invenire potuerint. Qui ipsam congregationem secundum Regulam sancti Benedicti regere valeant, per hanc nostram auctoritatem et consensum licentiam habeant elegendi abbates, quatenus ipsos monachos qui ibidem Deo famulantur, pro nobis, et conjuge, proleque nostra, atque stabilitate totius imperii nostri Domini immensam clementiam jugiter exorare delectet. Hanc itaque auctoritatem, ut pleniorem in Dei nomine obtineat vigorem, et a fidelibus sanctae Dei Ecclesiae et nostris verius credatur et diligentius conservetur, eam manu propria subter firmavimus, et annuli nostri impressione signari jussimus.

[Col. 0770B] Signum Ludovici serenissimi imperatoris. Durandus diaconus ad vicem Helisachar recognovi. Data XIX Kalend. Januarii, anno, Christo propitio, secundo imperii domni Ludovici piissimi Augusti, indictione nona. Actum Aquisgrani [a 1Kb] palatio regio, in Dei nomine feliciter. Amen.



LIBELLUS DE VISIONE ET OBITU WETINI MONACHI AUGIENSIS, Wetino ipso referente scriptus ab HETTONE exabbate Augiensi, et Basileensi exepiscopo.
(Mabill., Act. ord. S. Bened., saec. IV, parte I.)
[Col. 0769]



[Col. 0769C]
OBSERVATIONES PRAEVIAE.

1. De viso sive de somnio Wetini seu Guetini, Augiensis in Alamannia monachi, haec habet Hermannus ejus loci coenobita ad annum 824, quo id contigit: »Augiae Wetinus monachus, e corpore ductus et reductus, post triduum obiit: cujus visiones Hetto episcopus prosa, et Walachfridus heroico metro scripsit.« Walafridi carmen typis mandavit Henricus Canisius in antiquarum Lectionum tomo VI. Heitonis seu Hettonis prosaicum opus, nusquam antehac editum, e duobus codicibus ms. eruit, ac mihi liberaliter concessit vir eximiae eruditionis et humanitatis Stephanus Baluzius, bibliothecae Colbertinae praefectus: qui beneficium in me suum etiam ornare dignatus est eleganti epistola, quae observationum mearum hoc loco supplebit vicem.

»Cl. et erud. viro Joanni Mabillonio, monacho Benedictino, Stephanus Baluzius Tutelensis S. P. D.

»Teneritudo religionis, V. C., maximum ac potentissimum [Col. 0769D] credulitatis nostrae incitamentum est. Erat saeculum Ludovici Pii pronum ad pietatem, signorum ac miraculorum avidum, tum sacrarum reliquiarum comparandarum cupidissimum, visionum denique ac revelationum et amantissimum simul et feracissimum. Testis liber Revelationum Audradi, testis Visio Bernoldi presbyteri, tum etiam presbyteri Anglicani, quae refertur ab auctore Annalium Bertimanorum; testis denique, ne singulas commemorare frustra coner, haec visio Wettini monachi Augiensis, cujus exemplum ad te mitto descriptum [Col. 0770C] ex duobus antiquis codicibus manuscriptis bibliothecae regiae: quorum unus fuit Claudii Puteani senatoris Parisiensis, alter Joannis Beslyi Pictonis, virorum, ut scis, eruditissimorum.

»Auctorem istius opellae Hettonem abbatem Augiensem facit Walafridus Strabus, qui Wettini discipulus et auditor fuit, quique eam postea reddidit versibus hexametris, pene verbum e verbo ponens e prosa oratione in poemate. Sed tu tamen, E. V., hinc putabas dubitari merito posse, an haec esset genuina Hettonis scriptio, quod in initio poematis Strabi, quod ex narratione Hettonis sumptum dicitur, bene multa legantur ad historiam Augiensis monasterii pertinentia, quae in codicibus regiis non exstant. At ego deprehendi Strabum non adeo severe functum esse officio interpretis, quin paraphrastem etiam ac poetam aliquando se esse meminerit. Quo fit ut existimem priorem poematis partem, quae necessaria non erat in simplici narratione, additam a Strabo fuisse poetarum more, qui situm et antiquitatem [Col. 0770D] locorum ut plurimum describunt, in quibus res actae sunt quas illi scribere meditantur.

»Fuit illa visio omnium quae saeculo illo evenerunt et celeberrima et acceptissima. Statim credita, statim per universas Francici imperii nationes sparsa ac vulgata est. Hincmarus Rhemensis archiepiscopus eam se legisse refert in epistola de visione Bernoldi presbyteri. »Sed et tempore domni Ludovici imperatoris, inquit, aetate nostra cuidam Witino viro religioso revelata relegi.« Ratpertus in capite nono de Origine et Casibus monasterii Sancti [Col. 0771A] Galli, dum recenset eatalogum librorum ejusdem monasterii, in uno illorum descriptas fuisse docet Visiones Wetini et Baronti. Penetrasse in Aquitaniam hinc manifeste colligitur, quod inserta reperitur Chronico Malleacensi in codice Beslyano. Tanta autem ejus auctoritas fuit, ut et monachi sancti Vincentii Metensis in societatem gloriae postea venire voluerint. Hoc enim est initium istius Visionis in codice Puteanico, qui fuit haud dubie sancti Vincentii Metensis: Visio Guetini, prius canonici, postea monachi, quam ostendit illi Deus per angelum, et nos fratres ejus ipso narrante scripsimus, servi sancti Vincentii Meltis.

»Contigisse ista anno 824 docent Strabus et Chronicon ms. Willelmi archiepiscopi Moguntini. Epidannus tamen obitum Wetini retulit ad annum superiorem. Verum ea res tanti non est, ut cujusquam criticen, nedum tuam, V. E., exercere debeat. Facile porro esset illustrare hanc narrationem, quae plurimum habet historiae reconditioris illorum [Col. 0771B] temporum. Tuae prudentiae erit aestimare quid facto opus sit. Interim bene vale, non solum mente, quod semper facis, sed etiam corpore, quod et imbecillum habes et tenuissimum, meque semper ama tui nominis tuaeque famae studiosissimum. Lutetiae Parisiorum XI Kal. Jul. 1673.«

2. Hactenus eruditissimi viri epistola, quae plane illustrat Hettonis lucubrationem, Wetino referente scriptam ab Hettone, Dominico die trigesimo mensis Octobris anni 824. Hanc Wetini Visionem postea ipso narrante, hoc est ex ipsius Wetini narratione Hettoni facta, exscripserunt coenobii sancti Vincentii monachi Mettenses.

3. Anno sequenti, id est anno 825, rogatu Grimoaldi archicapellani, postea Gallensis abbatis, Walafridus Hettonis prosaicam narrationem versibus lusit in festo paschali, cum annum ageret aetatis decimum octavum. Ex quo apparet, adolescentem fuisse praecocis pro tempore ingenii: uti etiam docent [Col. 0771C] nos versus anno quinto decimo ab eo editi ad Ebonem Rhemensem archiepiscopum in persona Tattonis praeceptoris sui; et alii ad Agobardum anno vitae suae decimo octavo. Sane quae Hettonis narrationi de suo addidit Walafridus, maturum pro auctoris aetate judicium sapiunt: et nomina personarum quae Hetto reticuit, obscure expressit, uti ea ex ore ipsius Wetini acceperat.

4. Erunt fortasse qui inquirant quam ob causam Wetini Visio a me edita hoc loco sit: cum Wetinus in sanctorum canonem relatus non fuerit. Quibus respondeo, Wetinum, si non sanctum, saltem virum fuisse pium ac religiosum, uti eum vocat Hincmarus; et pio mortis genere defunctum: nec alibi melius quam in his Actis, referri posse ejus Visionem, quae multa scitu digna continet ad historiam illius temporis et ad mores recte componendos. De Augiensis monasterii conditione variisque nominibus dictum est ad Vitam sancti Pirminii in saeculi tertii parte II. [Col. 0771D] Jam referenda est Visionis historia, cujus titulus sic habet in regio codice ms.




[Col. 0771]
[LIBELLUS DE VISIONE ET OBITU WETINI.]


VISIO GUETINI.

Visio subsequens apparuit fratri Guetino in monasterio sito in regione Alamannorum gentis, vocabulo eorum Auva, temporibus Francorum principis Ludovici nomine, gubernatoris etiam Romani imperii, sub abbate praefati monasterii [a 1Kb] Heidone nomine, pridie ante transitum fratris praenominati.

1. Cum praedictus frater die sabbati cum aliquibus [Col. 0772A] fratribus nostris potionem ad providendam salutem corporis accepisset, caeteris eam salubriter digerentibus, ipse coepit magna difficultate indigestam rejicere, et statim a perceptione cibi, quem ad refocillandum corpus sumere debuerat, fastidire. Crastina vero, id est Dominica, illucescente, levius quidem habuit, et cum caeteris quos ad procurandas praedictas corporales necessitates sibi sociaverat, refecit, sed in taedio praedicti fastidii perduravit. Nullo modo tamen vitae corporalis discrimen ob hoc se passurum fore aestimavit: quia ad spem praesentis vitae refectio secundae et tertiae feriae, decrescente fastidio, in nullo jam diffidentem animaverat. Feria vero tertia, incipiente crepusculo vespertino, consedentibus sibi ad refectionem fratribus, [Col. 0772B] dixit se ibidem cum eis finem refectionis exspectare non posse. Sed interim illis coenantibus; in aliam cellulam eidem cellulae contiguam, tantum parietis unius interpositione remotam, stramentum lectuli sui fecit efferri de loco confessionis [Forte, consessionis] praedictae, ut ibidem quiescendo praestolaretur finem eorum refectionis et suam iterum regressionem ad locum lectuli sui.

2. Membris ergo in lectulo compositis, oculis tantummodo clausis et necdum in somnum, ut ipse fatebatur, resolutis, venit malignus spiritus, effigiem praetendens clerici, in tanta deformitate caeca et tenebrosa facie, ut nec signa oculorum in eo apparerent; ferens in manibus diversa tormentorum genera, in tantum terribilis gratulabundus [Col. 0772C] astans capiti ejus, quasi crastina eum esset torturus. Illo ergo tantis tortoribus minitante, subito apparuit caterva spirituum malignorum totum cellulae ipsius spatium implens, cum scutulis et lanceolis, ex omni parte circumfusa, aedificium quoddam facturi, in modum armariorum Italicorum praefiguratum [Codex Beslii, armarioli vel aliar. figurarum praefig.], ad inclusionem ejus. In tanto ergo horrore et tam intolerabili terrore circumvallatus frater praedictus, et in tantum anxius factus est, ut jam spem evadendi signa mortis hujus ulterius nullatenus haberet. Sed ecce subito adfuit divina miseratio. Nam statim in eadem cella apparuerunt viri magnifici et vultu honorabiles sub habitu monastico in scamnis sedentes; quorum unus e medio [Col. 0772D] eorum residens dixit Latine eisdem verbis ut hic scripta sunt, sicut ipse fatebatur: Non est aequum ut isti inutiles talia faciant: nam homo pausat. Istos jubete recedere. Post cujus vocem conventus malignorum spirituum evanuit et recessit. Immensitate igitur tanti terroris sublata, venit angelus incredibili splendens pulchritudine, veste purpurea circumdatus, stans ad pedes ejus, amicabili eum voce compellans. Ad te, inquit, venio, dilectissima anima. Cui idem frater Latine respondit: Si Dominus meus peccatis meis ignosceret, misericordiam ageret; sin autem, in manu ejus [Col. 0773A] sum: faciat quod sibi videtur. Nam patriarchae, prophetae, et apostoli, omnisque dignitas coelestis sive terrestris pro genere humano laborant. Et vos modo magis laborare debetis, quia istis temporibus fragiliores sumus. Tali sermocinatione ipsius angeli et praedicti fratris finita est prior visio: quam ipsis verbis ad invicem collatis eo referente scribi fecimus, nihil inde dementes aut de nostro adjicientes, nos qui haec scripto commendavimus.

3. Expergefactus idem frater resedit; et circumspiciens si quis ei adesset, invenit duos, praepositum ipsius monasterii et alterum fratrem, ad solatium ejus derelictos, caeteris post coenam ad repausandum jam dimissis. Ipsis ergo convocatis, exposuit eis omnia per ordinem, quae in tam angusto [Col. 0773B] sibi temporis articulo ostensa fuerant, juxta quod hic scripta tenentur, in tantum jam praescriptae visionis horrore tremebundus, ut totius corporalis molestiae gravedinem oblitus, intolerabili aestu timoris vexaretur. In ipsa ergo immensitate timoris anxius proruit in terram coram praedictis fratribus, distenso omni corpore in crucis modum: et postulavit, ut omni virtute qua possent, pro peccatis ejus intercederent. Illo ergo sic prostrato, coeperunt praedicti fratres tam septem poenitentiae psalmos, quam caeteros tantae anxietati aptos, qui sibi ad memoriam occurrerant, pro eo decantare.

4. His ita finitis surrexit, et resedit in lectulo, postulans Dialogum beati Gregorii sibi legi. Principia ergo ultimi libri ejusdem Dialogi audiente eo [Col. 0773C] lecta sunt usque ad consummationem novem aut decem foliorum. Finita ergo lectione, hortatus est praedictos fratres, ut lassitudinem quam pro eo vigilando contraxerant, quiete corporum temperarent, sibique paululum noctis spatium quod superfuerat, ad repausandi inducias concederent. Illis ergo recedentibus, et in parte illius cellae corporibus ad quietem collocatis, ipso etiam post tantam lassitudinem tam animae quam corporis in somnum resoluto, venit idem angelus qui ei in priori visione ad pedes stans purpuratus apparuit, candidis amictus indumentis ad caput stans, splendore incredibili fulgidus, eumque blandis alloquens sermonibus, laudavit confugium ejus, quod ad Deum in angustiis positus, tam studio psalmodiae quam lectionis fecerat, hortans [Col. 0773D] eum de caetero sine defectu similiter aucturum [Leg., acturum]. Inter caeteros etiam psalmum centesimum octavum decimum, quia moralis in eo describitur virtus, saepe repetendum admonuit: seque valde delectari, cum aliquem instantia lectionis et iteratione psalmodiae intentum viderit, Deumque ob hoc placabilem fieri posse, si usus iste veraciter et non ficte teneatur. His igitur dictis, assumpsit eum idem angelus, et duxit per viam amoenitatis immensitate praeclaram: in qua dum pergerent, ostendit ei montes immensae altitudinis et incredibilis pulchritudinis, qui quasi essent marmorei videbantur, quos circumibat maximus fluvius igneus, in quo innumerabilis multitudo damnatorum poenaliter [Col. 0774A] inclusa tenebatur, quorum multos se agnovisse fatebatur; et in caeteris locis, innumeris tormentis diversi generis cruciatos aspexerat: in quibus plurimos tam minoris quam majoris ordinis sacerdotes stantes, dorso stipitibus inhaerentes, in igne stricte loris ligatos viderat: ipsas quoque feminas ab eis stupratas, simili modo constrictas ante eos, in eodem igne usque ad loca genitalium dimersas. Dictumque est ei ab angelo, quod sine intermissione, uno die tantum intermisso, die tertia, semper in locis genitalibus virgis caederentur. Plures eorum suae agnitioni notos dicebat. Sacerdotum, inquit angelus, maxima pars mundanis lucris inhiando, et palatinis curis inserviendo, cultu vestium et pompa ferculorum se extollendo, quaestum putant esse et [Col. 0774B] pietatem. Animabus lucrandis non invigilant. Deliciis affluentes in scorta proruunt; et ita evenit, ut nec sibi, nec aliis intercessores esse possint. Saeculo enim pestilentia et fame laboranti sua prece succurrere potuissent, si lucrum Deo tota virtute conferre voluissent. Et ideo tali remuneratione in fine damnantur, quia praecedentibus meritis talia patiuntur.

5. Ibi se etiam quoddam opus, in modum castelli ligno et lapide valde inordinate conjectum, et fuligine deforme vidisse fatebatur, fumo ex eo in altum vaporante. Cui interroganti quid esset, responsum est ab angelo, habitationem fuisse quorumdam monachorum de diversis locis et regionibus congregatorum ad purgationem suam. Qui de eodem numero unum specialiter nominavit, quem [Col. 0774C] dixit ibidem in arca plumbea inclusum praestolare debere diem magni judicii propter opus peculiare, quod in Anania et Saphira ad corrumpendam communis vitae integritatem praecesserat. De quo fratre damnabiliter incluso, cuidam peregrino in extremitate vitae per excessum rapto ante decennii tempus ostensum fuerat, sicut tunc fama vulgaverat, jamque diu obliteratum oblivione fuerat, isto fratre haec ante minime audiente, et ad memoriam eamdem causam simili visione revocante. Unde apparet in una re bina iteratione repetita hoc quod male pullulat, crebrius succidi debere; ne his qui monachorum nomine censentur, opus peculiare ibidem vertatur in plumbi gravedinem.

6. Ibi etiam ostensa est ei cujusdam montis altitudo. [Col. 0774D] Et dictum est ab angelo de quodam abbate ante decennium defuncto, quod in summitate ejus esset ad purgationem suam deputatus, non ad damnationem perpetuam; ibidemque eum omnem inclementiam aeris et ventorum incommoditatem imbriumque pati. Adjunxitque idem angelus de eo, quod quidam episcopus nuper defunctus ipsi abbati solatio precum suarum ad impetrandam veniam subvenire debuisset; sicut ei in visione apparens per quemdam clericum ejus mandaverat. Praescriptus vero episcopus hoc negligenter pertractans, charitatis ardore non condoluit, ut ei certamine adhibito succurreret. Et idcirco nec sibi jam, ait, subvenire poterit. Et ubi est? inquiens ille. Ecce, ait, ex altera [Col. 0775A] parte ipsius montis suae damnationis poenas luit.

7. De visione vero quam paucis praelibavimus, ab ipso qui haec ante triennium somniaverat audivimus. Veni, inquit, in quoddam habitaculum ambitu parietum destitutum, in quo idem abbas tibiis residens cruentatis vocavit me. Vade, inquit, ad episcopum, et dic ei quod praesens mansio mihi et alio data contubernali meo propter hoc sorduit, quia duobus hic comitibus in thermis se lavantibus intolerabilis fetor inde consurgens, pene eam nobis inhabitabilem reddidit. Et ideo quoquo modo collectis undique sumptibus patentia claudat. Quod si per se sumptus ad concludendum ea non habuerit, legationem dirigat ad monasteria denominata. Inde solatiis gratanter administratis, supplebunt omnia clausurae huic necessaria. [Col. 0775B] Quod audiens episcopus: Deliramenta, inquit, somniorum non sunt attendenda. Sed et ipsa eadem angelus in praesenti visione remonuit, quod episcopus solatia precum suarum etiam a mortuis conventus non subministravit. Ipsi vero fratri, qui haec quasi de inferis ad superos reportabat, praescitum ante non fuerat.

8. Illic etiam quemdam principem [a 1Kb] , qui Italiae et populi Romani sceptra quondam rexerat, vidisse stantem dixerat, et verenda ejus cujusdam animalis morsu laniari, reliquo corpori immuni ab hac laesione manente. Stupore igitur vehementi attonitus admirabatur quomodo tantus vir, qui in defensione catholicae fidei et regimine sanctae Ecclesiae moderno saeculo pene inter caeteros singularis apparuit, puniri [Col. 0775C] tanta deformitate poenae potuisset. Cui ab angelo ductore suo protinus responsum est, quod quamvis multa miranda et laudabilia et Deo accepta fecisset, quorum mercede privandus non est, tamen stupri illecebris resolutus, cum caeteris bonis Deo oblatis longaevitatem vitae suae in hoc terminare voluit, quasi prava obscenitas et concessa fragilitati humanae libertas mole tantorum bonorum obrui et absumi potuisset. Qui tamen, inquit, in sorte electorum ad vitam praedestinatus est.

9. Illic etiam dona praemagnifica et innumerabilia pompatice a malignis spiritibus ad proferendum ordinata viderat in palliis aureis et argenteis, equis, et linteaminum subtilitate candentibus. Interrogante autem eo cujus haec essent, et quid in figuratione [Col. 0775D] sua protenderent: Comitum, inquit angelus, diversarum provinciarum jura regentium sunt haec: ut huc venientes ea inveniant, et sciant quia muneribus, rapinis, et avaritia congesta sunt. Quorum aliquos nominatim exprimens, dixit ea nunquam defectura aut delenda prius quam ipsi venirent, et ea in sinum suum reciperent. Quam terribilem vero sententiam de conversatione comitum intulerit, quis enarrare sufficiat? cum quosdam eorum non vindices criminum esse dixerit, sed vice diaboli persecutores hominum, justos damnando, et reos justificando, furibus et sceleratis communicando. Munerum, [Col. 0776A] inquit, praeventione caecati, pro mercede futurorum nihil agunt. Sed cum mundanas leges pro coercenda mali audacia administrant, damna legalia, quae debitoribus infligunt, absque misericordia et quasi sibi debita, suae avaritiae reponunt, hic iterum invenienda. Justitiam vero spe futurorum nunquam agunt: sed cum eam gratis offerre omnibus pro aeternitatis mercede debeant, semper eam venalem, sicut et animam suam, portant. Quosdam enim jam judicatos nominatim dixerat, sicut Evangelium de incredulis proloquitur: Qui autem non credit, inquiens, jam judicatus est (Joan. III, 18). Innumerabiles etiam se vidisse retulit, tam de plebeio, quam de ordine monachico diversorum coenobiorum et regionum, aliquos in gloria, quosdam eorum [Col. 0776B] in poena depressos.

10. His ergo et caeteris innumerabilibus conspectis, quae causa compendii stylo currente exclusimus, duxit eum ad loca pulcherrima naturali constructione fundata, cum arcubus quasi aureis et argenteis, opere anaglyfo [In Puteano additur in margine: id est, caelato] discreta: quae tanta magnitudine et altitudine et tam pulchritudine incredibili claruerant, ut nec a mente concipi, nec ore humano proferri tanti immensitas operis posset. Tunc processit Rex regum et Dominus dominantium cum multitudine sanctorum, tanta gloria et majestate fulgidus, ut homo corporeis oculis jubar tanti luminis et dignitatem gloriae sanctorum, quae ibidem apparuit, sufferre nequiverit. Tunc ipse angelus, [Col. 0776C] qui ejus ductor et ostensor fuerat, dixit ad eum: Crastina migrare debebas; sed interim certamus pro misericordia. Tunc praeeunte angelo perrexit ubi consessus sanctorum sacerdotum in gloria et dignitate inaestimabili fulgebat. Tunc dixit ei: Isti sunt apud Deum meritis bonorum operum coronati, quibus vos officia ecclesiastica impenditis. Rogemus illos, ut tibi misericordiam apud Deum impetrent. His dictis, supplices facti, orabant eos intercessores fieri. Sancti vero sacerdotes sine mora surgentes perrexerunt ad thronum; et prostrati ante thronum, misericordiam postulabant praedicto fratri. Ille vero angelus cum eodem fratre, illis intercedentibus, de longe in parte stetit. Quibus ante thronum suppliciter pro misericordia postulantibus, [Col. 0776D] vox de throno audita est in responsum eis data: Exempla aedificationis aliis facere debuit, sed non fecit: Nihilque amplius in responsis auditum est. In illo ergo tam praeclaro ordine sacerdotum sanctos Dionysium, Martinum, Annianum, Hilariumque se cognovisse asseruit.

11. Tunc iterum cohortante angelo simul perrexerunt, ubi beatorum martyrum multitudo innumerabilis inaestimabili gloria fulgebat. Isti sunt, ait, quos gloriosus certaminis triumphus ad tantam gloriam provexit, quos vos in Ecclesia honore excolitis ad honorem et laudem Dei, quos inter intercessores [Col. 0777A] pro indulgentia peccatorum tuorum quaerere debemus. Quos cum simili supplicatione humi prostratos cernerent, statim sine ulla dilatione ad thronum divinae majestatis tendentes, prostrati veniam poposcerunt. Quibus a throno vox ut ante emissa est dicens: Si eos quos male docendo, exemplo suae pravitatis illexerat, et a via veritatis in viam erroris depravando eos deduxerat, correxerit, et ad viam veritatis reduxerit, remissa sunt. Illis autem iterum interrogantibus, quomodo haec correctio ab eo fieri potuisset, ut ad remissionem postulatam pervenire potuisset, iterum vox de throno est ad eos facta: Convocet, inquit, omnes quos suo exemplo aut doctrina ad illicita agenda illaqueaverat, prosternat se ante eos, et profiteatur se male egisse aut [Col. 0777B] docuisse, et postulet veniam, ipsosque petat per Deum omnipotentem et sanctos omnes, ut haec mala ulterius nec agant, nec doceant: illis interim in parte de longe stantibus, sicut in priori sacerdotum intercessione. Inter quos sanctos Sebastianum et Valentinianum agnovisse fatebatur.

12. Inde ergo angelo perducente tendentes ad locum, in quo innumerabilis multitudo sanctarum virginum morabatur, incomparabili dignitate et splendore corusci luminis fulgens. Hae, inquit, sunt sanctae feminae, quibus vos famulatum ecclesiasticum ad honorem nominis Christi impenditis. Has ad intercessionem apud Deum pro longiturna vita praemittere debemus. His dictis, ut ante, prostraverunt se ante eas. Illae statim sub omni festinatione ad thronum tendentes, pro longiturna ejus vita postulantes, [Col. 0777C] ipsis interim ut prius in parte stantibus. Antequam vero solo ad preces prosternerentur, apparuit majestas Domini obviam. Et elevans eas, dixit eis: Si bona doceat, et exempla bona agat, et eos quibus mala praebuit corrigat, erit petitio vestra.

13. Post haec inde recedentes, coepit ei angelus exponere in quantis vitiorum sordibus volutatur humanitas. Licet enim, inquit, in diversas criminum numerositates ab auctore suo recedat humanum genus, diabolo se mancipando, in nullo tamen Deus magis offenditur, quam cum contra naturam peccatur. Et ideo multa vigilantia certandum est omnibus locis, ne scelere sodomitico Dei habitaculum vertatur in delubra daemonum. Non solum enim, inquit, [Col. 0777D] hic morbus virulenta contagione irrepens inficit animas, inter se concubitu masculorum pollutas, sed etiam in conjugatis multiplici peste concretus invenitur, dum in rabiem vexatione libidinis versi, et instinctu daemonum agitati, naturae bonum a Deo concessum perdunt: ita ut thoro immaculato in stupri maculam verso, ambo prostituti daemonibus fiant. Unde praecipio tibi ex auctoritate divina, ut haec publice praedices: etiam quantum discrimen in luxu concubinarum haereat non celes. Quandiu enim in illa obscenitate polluuntur, regni coelorum aditum non merentur. Cui ait: Domine, haec proferre in [Col. 0778A] medium non audeo, quia propter vilitatem meae personae ad hoc me aptum non sentio. Cui angelus magna cum indignatione respondit: Quod Deus vult et per me tibi jubet, tu non audes proferre? Post haec coepit eum admonere modo diverso de emendatione sua. Ego, inquit angelus, ad custodiam tui deputatus sum, qui quondam Samsoni illi quem liber Judicum describit, ab ejus ortu a Deo sum ordinatus, et in omni conatu operum mirandorum Deo favente cooperator illi exstiti, usque dum carnis illecebris emollitus, in Dalila Dei offensam incurrens, et consecrationem suam scorto vendens, a Deo est derelictus. Tunc autem recessi ab eo. Tu ergo in pueritia tua mihi placuisti: nunc vero in moerore et poenitudine cordis ad Deum conversus, iterum places.

[Col. 0778B] 14. In coenobiis etenim monachorum admonendum est, ut vitiorum radicibus arefactis, virtutum possint germina pullulare: quia majoris numeri frequentia reperitur eorum, qui mundanis necessitatibus, quam qui Spiritu Dei ad haec spiritalia castra se conferant. Animalis enim homo non percipit ea quae sunt Spiritus Dei. Et ideo certandum est totis viribus, ne multitudine carnalium tepescat vita spiritalium, ne abundante iniquitate refrigescat charitas multorum. Caveatur avaritia: qua dominante non descenditur ad paupertatem spiritus, qua coelorum aditus obseratur. Ciborum et potus ingluvies vertatur in vix sufficientem victus necessitatem. Aqua, inquit, valde ad potandum utilis est, quia naturalis potus est. Nitor vestium mutetur in necessarium arcendae nuditatis et frigoris temperamentum. Superbiae [Col. 0778C] tumor mutandus est in humilitatem non fictam. In quibusdam enim videtur cervicum inflexio, sed non deponitur in eis cordis erectio. In hoc namque maxime ipsa vita apostolici ordinis confunditur, quod virtutes vitiis suffocantur [Codex Beslii, fuscantur]. Et dum culpa quae sub specie pietatis intravit, in usu retinetur, jam quasi pro lege recte vivendi defenditur. Ideoque in occiduis regionibus, Germaniae videlicet et Galliae, istius ordinis homines ut ad veram Christi humilitatem et voluntariam paupertatem informentur, admonendi sunt, ne a janua vitae, Deo haec per me terribiliter pronuntiante, repellantur.

15. Quanta etiam in congregationibus feminarum [Col. 0778D] culpa excreverit, et damnum Deo factum in lucrum diaboli profecerit ordinatione confusa, non tacuit. Cum enim, inquit angelus, mortuae feminae vivis praeferuntur (quia vidua vivens in deliciis mortua est), mortuis operibus communicando, ex vivis eis subjectae mortuae fiunt. Et dum saecularibus dantur [a 1Kb] , inexplebiliter opes terrenas sitientes; in terrenas et perituras voluptates ordine confuso vertuntur opes, quae ad conservandam castimoniam coelestis vitae a fidelibus congestae sunt.

16. Et ubi, inquit, illius vitae apostolicae formula incorrupta servatur? In transmarinis, ait, regionibus [Col. 0779A] adhuc apostolici vigoris constantia viget: quia paupertate spiritus praeventi, sine ullius terreni impedimenti obstaculo coelorum regna capessunt.

17. His dictis, iterum atque iterum de scelere sodomitico verbum intulit. Caetera enim vitia vitanda semel tantummodo notavit. Hunc vero pestiferum animae morbum, contra naturam commento diaboli suggestum, quinquies et eo amplius vitandum repetivit. Interrogante autem eo, cur pestilentia grassante tanta populi numerositas interiret: Immensitate, ait, criminum mundo peccante peccatorum punitio est, et signum a Domino est denuntiatum, praesagio suo demonstrans mundi terminum cito venturum. Admonuit etiam inter caetera, quod celebritas operis Dei tota virtute et diligentia ordine inconfuso [Col. 0779B] sine alicujus taedii aut negligentiae subreptione in ecclesiis ageretur.

18. De Gerolto [a 1Kb] vero quodam comite dixit idem angelus, quod in requie esset gloriae martyrum adaequatus. Zelo enim, inquiens, Dei in defensione sanctae Ecclesiae infidelium turbis congressus, temporalis vitae dispendia est passus: ideo aeternae vitae est particeps factus.

19. His igitur et aliis pene innumeris ab eodem angelo ostensis et auditis, quae huic scripto causa compendii exclusimus, idem frater iterum expergefactus est, alitibus jam vicina diei concrepantibus. Convocatis isdem fratribus qui in ejus excubiis pernoctaverant, visionis magnitudine permotus, et intolerabili timoris anxietate jactatus, per ordinem [Col. 0779C] exposuit secreta visionis suae, cupiens statim ut veniente patre monasterii, eo praesente exciperentur sermones ejus. Cui cum dicerent quod fratres meditatione nocturna occupati, claustri silentia [Cod. Besl., claustra silentii] irrumpere non auderent: Vos, ait, interea liquenti cerae haec imprimite, ut aurora illucescente paratiora reddantur. Timeo enim ne, lingua torpente, visa et audita nequeant propalari: quia cum tanto mihi obligationis damno in publicum producenda injuncta sunt, ut reatu silentii hujus sine venia feriri timeam, si meo silentio ita depereant, ut per me publicata non pateant. Namque illa ultima sanctarum virginum intercessio, [Col. 0780A] quae pro longiturna vita ad Deum facta fuerat, in ancipiti me positum dereliquit, utrumnam pro longitudine aeternae aut istius temporalis vitae prolata fuisset. Si ergo eadem intercessione, quam praefatus sum, istius temporalis vitae induciae protelatae mihi non fuerint, omni scrupulositate postposita juxta sponsionem angeli ductoris mei crastina sum migraturus. His igitur sermonibus cohortati, omnia per ordinem ab eo excepta cerae impressa sunt.

20. Interea matutinalibus finitis hymnis, visitandi gratia advenit pater monasterii cum quibusdam fratribus. Cui cum jacenti assisteret, secretum petiit. Egressis ergo caeteris, abbas secum retentis ibidem quatuor fratribus quintus remansit. Prolatis igitur in medium quae nocturno silentio trepida velocitate [Col. 0780B] tabulis impressa fuerant, verbo et scripto recapitulavit universa: et de lectulo consurgens, humi prostratus, pro commissis veniam postulans, et ut intercessores pro eo ad Deum fierent exorabat. Quem cum cernerent nec pallore deformem, nec macie tabescentem, nec dolore membrorum queritantem, nec tactu venae aut ullius lethalis signi laesione praeventum, verbis consolatoriis ad spem praesentis vitae tota fiducia animabant. Quibus eadem responsa quae supra retulit, in nullo se dubium crastina migraturum. Totam ergo diem et noctem subsequentem et spatium totius diei succedentis usque ad vesperam in hoc consumpserat, metum vocationis suae exponendo, gemitu et suspiriis laborando, nunc singulis quibusque se commendando, brevibus [Col. 0780C] ad diversos destinatis, pro absolutione peccatorum intercessores quaerendo. Ad extremum, crepusculo vespertino subsequentis diei in noctem jam verso, fratribus convocatis, vitae praesentis metas in se decursas esse pronuntiavit; et ideo psalmodiae eos insistere omnimodis postulavit, antiphonas omnes et psalmorum initia quasi praecentor ordiens pro se fecit decantari. His ergo finitis, paululum respiravit, fratribus ad sua strata redeuntibus, huc illucque deambulando aestuans. Imminente velocitate transitus sui, decidit in lectulum; sumptoque viatico, ultimam hujus instabilis vitae clausit horam.




ANNO DOMINI DCCCXXXIV.
JESSE EPISCOPUS AMBIANENSIS.




[Col. 0779]
NOTITIA EX GALLIA CHRISTIANA.

[Col. 0779D] Jesse, seu Jessaeus, altare Sancti Raphaelis in porta orientali ecclesiae Centulensis consecravit pridie Nonas Septembris 799. Missus dominicus anno eodem cum multis praesulibus obviavit Leoni papae [Col. 0780D] III ad Carolum Magnum properanti, eumdemque cum duobus archiepiscopis et tribus episcopis comitatus est Romam repetentem, ubi cum aliis episcopis in papae hostes inquisivit qui ducti sunt in Galias. [Col. 0781A] Inibi adfuit VIII Kalendas Januarii, indict. 9, anno 800, inunctioni Caroli Magni, privilegiumque hac die a summo pontifice pro Centulensi monasterio impetravit, ut totius monasterii ac villae circumpositae curam ecclesiasticam solus haberet abbas, nec quidquam episcopus Ambianensis de ecclesiis aut clericis ejusdem loci posset constituere. Anno 802 mittitur a Carolo Magno imperatore ad Irenem Augustam Constantinopolim cum Helmengando comite pro pace et conjugio cum ea contrahendis, et anno sequenti remittitur cum legatis a Nicephoro, qui, missa in exsilium Irene, imperium invaserat. Misso dominico data sunt ei, anno 805, a Carolo imperatore capitula, quae secum deferret omnibus hominibus significanda. Anno circiter 808 a Carolo Ravennam mittitur ad Leonem III, qui de eo conquestus est epistola 7. Interfuit concilio Aquisgranensi anni 809, mense Novembri, ex quo Romam missum cum Bernario Vormatiensi antistite et Adalardo [Col. 0781B] abbate, in quaestione Spiritus sancti cum papa collocuturum, quidam volunt, refragante optime Cointio. Praesens fuit et subscripsit ordinationi testamenti Caroli Magni anno 811. Abfuisse videtur anno 812 cum catechismam ad sacerdotes suae dioecesis scripsit epistolam, quos docet quomodo se gerere [Col. 0782A] debeant erga neophytos et catechumenos; hanc enim scripsit eodem fere tempore quo suas Amalarius et Theodulfus lucubrationes exararunt. Edita est a Joanne Cordesio post Hincmari opuscula et in Bibliotheca Patrum. Synodo a Walfario Rhemensi archiepiscopo Novioduni habitae anno 814 adfuit, sicut et synodo apud Theodonis villam anno 821, et Parisiensi anno 829 insequenti. Cum magnatibus palatii Jesse Ludovico, Pio Compendium accedenti obviavit, ad imperatorem de regno deturbandum; ideoque anno eodem particeps conjurationis filiorum Ludovici qui bellum patri indixerant, in conventu Noviomagensi, tanquam majestatis reus et perfidus, episcoporum judicio a dignitate ejectus fuit. Postea tamen in gradum pristinum ab Ebone Rhemensi archiepiscopo restitutus, in concilio Compendiensi Ludovici exauctorationi anno 833 consensisse videtur, sin minus post concilium revocatus fuit. At anno 834 Ludovico reposito, secutus Lotharium [Col. 0782B] a fratribus patris sui ultoribus in Italiam fugere compulsum, ibidem, immissa initio anni Septembris 836 lue, quae praecipuos Lotharii fautores et amicos e medio sustulit, exstinctus quoque est Jesse, quondam Ambianensis episcopus




[Col. 0781]
JESSE EPISTOLA DE BAPTISMO.
(Galland. Biblioth. vet. Patr., tom. XIII, p. 397.)

[Col. 0781B] Sacris sacerdotibus, et in Christo omnibus dioecesi nostrae digne militantibus, Jesse humilis episcopus in Domino salutem.

Quoniam quidem dubitor me loqui vobis, cum saepius fore cognosco de divinis libris ac sacerdotalis officii mysteriis, quanquam mihi causa impossibilitatis impediat ac absentiae. Ideo breviter vobis, in quantum temporum adfuit spatium, qualiter a sacri baptismatis unda per gradus perveniri debeatur, scribendo perstrinximus. Scio vero quia multi ex vobis ejus bene noverunt mysteria, sed propter exercitationem et ignorantiam, causam convenientius mihi omnibus scribere videtur, quam aliquibus insciis. Unde et rogo ut vos qui capaciores sensu estis, instruatis et adhortetis eos qui minoris sunt ingenii, in spiritu mansuetudinis ac lenitatis, ut intente quae in eo latent, perquirant, et ad fructum [Col. 0781D] sanctae Dei Ecclesiae, Domino favente, inquisita perducant. Semper culmen beatitudinis vestrae prospere in Christo opto valere.

De Catechumeno primo dicendum est, quia ipse primus efficitur in ordine.

INTERR. Catechumenus cur dicitur, et in qua lingua dicitur, et quo tempore vel ordine efficitur si necessitas non invenerit, et quot personae qualesve ad illud ministerium sunt adhibendae?

RESP. Catechumenum ab audiendo vel ab instruendo dictum fore legitur. Audit namque doctrinam percipiendae fidei, instituiturque qualiter ad sacri baptismatis lavacrum pervenire debeat; unde et auditor vel instructus interpretatur. Catechumenus [Col. 0782B] enim Graece, Latine audiens, sive instructus dicitur. Fit enim hoc tempore, vel isto ordine.

[Col. 0782C] Tertia hebdomada in Quadragesima, II feria, hora tertia veniant ad ecclesiam, et antequam ad ecclesiam introeant, scribantur nomina infantum, et eorum qui eos suscepturi sunt, ab acolytho, et tunc vocentur ipsi infantes ab acolytho infra ecclesiam, nominentur per ordinem, sicut scripti sunt, et statuantur masculi seorsum ad dexteram partem, feminae vero seorsim in laeva: et tunc veniens presbyter faciat in singulorum frontibus crucem cum pollice, ita dicendo: In nomine Patris, et Filii, et Spiritus sancti. Deinde ponat manum super capita eorum, dicens orationem hanc: Omnipotens sempiterne Deus, Pater Domini nostri Jesu Christi, et reliqua. Deinde vertens se ad feminas faciat similiter. Et postea benedicat sal hoc modo: Exorcizo te, creatura [Col. 0782D] salis, et reliqua. Benedicto autem sale, mittat de ipso in ore infantum per singulos, ita dicendo: Tu ille accipe sal sapientiae propitiatus in vitam aeternam. Hoc expleto exeant foras ecclesiam, exspectantes horam quando revocentur. Interim incipiat clerus antiphonam ad introitum eo die pertinentem, qua finita, dicat sacerdos: Oremus. Da, quaesumus, Domine, electis nostris, et reliqua. Finita hac oratione, sedeat in sede sua. Deinde dicat diaconus: Catechumeni procedant. Et vocentur infantes ab acolytho per nomina, et ordinem, ut scripti sunt, et statuantur sicut prius. Postmodum vero admoneantur a diacono dicente: Orate, electi, flectite genua. Et postquam oraverint, dicat: Levate. Complete orationem vestram in unum, et dicite Amen; et respondeant [Col. 0783A] omnes, Amen. Ita dicat diaconus: Signate illos; accedite ad benedictionem, et signent ipsos infantes in frontibus eorum susceptores viri vel feminae, id est patrini vel matrinae de pollice dicendo: In nomine Patris, et Filii, et Spiritus sancti; et imponat primum manum super viros, postea super feminas, dans orationem excelsa voce his verbis: Deus Abraham, et reliqua. Post haec vertens se ad feminas faciat sicut supra et dicat; Deus coeli, Deus terrae: et iterum annuntiet diaconus dicens: Orate, electi, et reliqua. Et signent susceptores ut prius, et sequatur acolythus alius faciens per omnia sicut ille primus fecit, et dicat: Audi, maledicte Satana, super viros primum, deinde super feminas separatim, et iterum dicat: Deus Abraham, et Deus Isaac, [Col. 0783B] et reliqua. Item dicat diaconus ut orent electi, et signent eos susceptores ut prius. Post haec tertius acolythus faciat sicut illi priores fecerunt dicendo orationem hanc: Exorcizo te, immunde spiritus, primum super viros, postquam super feminas, qua expleta, iterum annuntiet diaconus, ut orent electi, etc., et faciant sicut prius. His omnibus expletis, veniens presbyter faciant crucem in frontibus singulorum, ponetque manum supra capita eorum data oratione hac: Aeternam ac justissimam pietatem tuam, et reliqua. His vero consummatis, iterum admoneantur a diacono ita: Orate, electi; flectite genua, et post pusillum dicat: Levate; complete orationem vestram in unum, et dicite, Amen. Signate illos, state cum disciplina et silentio. Post haec revertatur [Col. 0783C] sacerdos ad sedem suam, et lectio legatur, et psallatur graduale pertinens ad ipsum diem. Postea vero taliter a diacono admoneantur, Catechumeni recedant. Si quis catechumenus est, recedat. Omnes catechumeni recedant foras, et egrediantur electi exspectantes pro foribus quousque completa fuerit missa. Deinde legatur evangelium, et offerantur oblationes a parentibus, vel a susceptoribus infantum, et ponat ipsas sacerdos super altare, dicatque orationem hanc secrete: Miseratio tua, Deus, ad haec percipienda mysteria; et reliqua At ubi dixerit, Memento, Domine, famulorum famularumque tuarum, recitentur nomina virorum ac mulierum qui ipsos infantes suscepturi sunt. Item in fractionem [Infra actionem], Hanc igitur oblationem expletam, recitentur [Col. 0783D] nomina virorum electorum, et postquam recitata fuerint, dicat, hos fonte baptismatis innovandos, et reliqua. Missa finita communicent omnes praeter ipsos infantes. Iterum denuntiet presbyter, ut ipsa hebdomada, feria quali voluerit, veniant omnes ad ecclesiam, qualem eis denuntiaverit. Venientes autem ad ecclesiam condictam, faciant scrutinium alterum per ordinem, sicut prius fecerunt. Similiter faciendum est de scrutinio tertio, quarto, vel quinto in illis tribus hebdomadis usque in quarta feria ante Palmas. In eadem autem IV feria sequente veniant ad ecclesiam, qualemcunque dixerit, et tunc faciunt scrutinium sextum per omnem ordinem, sicut illa quinque fecerunt, usque ad locum, ubi dicit, [Col. 0784A] Signate illos: state cum disciplina et silentio, et legatur, in aurium apertione, lectio Isaiae prophetae: Haec dicit Dominus, Audite audientes me, et comedite bonum, usque, quoniam multus est ad ignoscendum. Sequitur responsorium, Venite, filii. Item alia lectio ad Colossenses, Fratres, exspoliantes vos veterem hominem cum actibus suis, usque, gratias agentes Deo Patri per Jesum Christum Dominum nostrum. Sequitur responsorium, Beata gens. Post haec procedant quatuor diaconi de secretario cum quatuor libris Evangeliorum, praecedentibus eis duobus candelabris, cum thuribulis et incenso, et ponant ipsa Evangelia in quatuor angulis altaris, et antequam aliquis eorum legat, tractet presbyter his verbis: Aperituri vobis, filii charissimi, Evangelia, [Col. 0784B] id est gesta divina, prius ordinem insinuare debemus quid est Evangelium, et unde descendat, et cujus in eo verba ponantur, et quare quatuor sunt qui haec gesta scripserunt, vel qui sunt; et reliqua ad haec pertinentia. Tunc iterum dicat: Ideo praemisimus, ne sine hujus ordinis ratione stuporem mentibus vestris relinqueremus: et quia ad hoc venistis, ut aures vobis aperiantur, ne sensus vester hebetando obtundatur.

Hoc facto iterum annuntiet diaconus dicens: State cum silentio, et audientes intendite. Tunc accipiens unus ex diaconibus de angelo [Forte, angulo] altaris, qui est ad laevam primus, librum Evangelii, praecedentibus duobus candelabris cum thuribulis, ascendat ad legendum, et legat: Initium sancti Evangelii secundum Matthaeum, usque, ipse enim salvum faciet [Col. 0784C] populum suum a peccatis eorum. Quo lecto suscipiat ab eo subdiaconus Evangelium in linteo, et deferat in secretarium. Deinde tractet presbyter his verbis: Filii charissimi, ne morulam vobis innectamus, exponere vobis cupimus quam rationem figuramque unusquisque evangelista in se contineat. Et exponat singulorum evangelistarum rationem, et cur ita figurentur. Expleta autem narratione sacerdotis, iterum annuntiet diaconus: State cum silentio, audientesque intendite, et legatur Evangelium secundum Marcum, usque ad locum ubi dicit: Ego vos baptizo aqua, ille vero baptizabit vos in Spiritu sancto; et similiter exponat sacerdos de Marco, sicut de Matthaeo. Post haec iterum annuntiet diaconus sicut supra, et legat, Initium sancti Evangelii secundum Lucam, usque, [Col. 0784D] parare Domino plebem perfectam; et faciat sacerdos verbum de Luca sicut fecit de aliis. Iterum autem annuntietur a diacono, ut supra, et legat, Initium sancti Evangelii secundum Joannem, usque, plenum gratiae et veritatis: et exponat sacerdos de Joanne, sicut exposuit de aliis.

Post hanc iterum vero expositionem, annuntietur eis a sacerdote praefatio symboli his verbis, Dilectissimi nobis, accepturi sacramentum baptismatis, et reliqua. Qua expleta tunc accipiat acolythus unum ex ipsis infantibus masculum, tenens eum in sinistro brachio, ponatque manum super caput ejus, dicatque presbyter, Annuntia fidem illorum, et qualiter confiteantur Dominum Jesum Christum: et dicat [Col. 0785A] symbolum decantando. Hoc finito faciat alius acolythus super unam de feminis. Deinde subsequatur presbyter his verbis: Haec summa est fidei nostrae, dilectissimi nobis, et reliqua. Et postea annuntietur a diacono, ut supra; et tunc dicat presbyter orationem Dominicam ita: Dominus et Salvator noster, et reliqua. Diximus autem superius quae vel quot personae ad hoc opus deputatae sunt, scilicet specialiter: quatuor sunt personae, secundum numerum librorum quatuor Evangeliorum, unde paulo superius mentio facta est, exceptis subdiaconibus, reliquisque ministris, ac caeteris. Sunt enim susceptores infantum, acolythi, subdiaconi ac presbyteri. Catechumenus enim mysterium fidei jam accipiens, signaculum crucis in fronte portans, in Christum se [Col. 0785B] credere profitetur, sed nondum lavacri unda regeneratus, corpus et sanguinem Domini meretur percipere. Unde bene beatus Augustinus in sermone evangelico ex verbis Domini ad Nicodemum ait: »Amen, amen dico tibi, nisi quis renatus fuerit denuo, non potest videre regnum Dei. Ipsis ergo se credit Jesus, qui nati fuerint denuo. Ecce illi qui crediderant in eum, et Jesus non se credebat eis; tales sunt omnes catechumeni. Ipsi jam credunt in nomine Christi, sed Jesus non se credit illis. Intendat et intelligat charitas vestra. Si dixerimus catechumeno: Credis in Christum? respondet, Credo, et signat se, jam crucem Christi portans in fronte, et non erubescit de cruce Domini sui: ecce credit in nomine ejus. Interrogemus eum: Manducas carnem filii hominis, [Col. 0785C] et bibis sanguinem filii hominis? nescit quid dicimus, quia Jesus non se credit eis.«



De competente.

INTER. Inter catechumenum et competentem quae differentia est?

RESP. De catechumeno, quid sit, super satis dictum est: sed de competente, quid sit, breviter est dicendum. Competens est qui diligenter instructus de fide, et attente de credulitate imbutus, post traditam sibi doctrinam Christianitatis, et mysterium Symboli, et traditionem orationis Dominicae, petit et rogat ut possit consequi mysterium sacri baptismatis, et gratiam Christi, et particeps fieri sanctae Dei Ecclesiae, et in servitio cum fidelibus esse Christi: unde a petendo competens vocatur.



De sale.
[Col. 0785D]

INTER. Cur catechumenus accipit sal?

RESP. Adhibetur ergo sal, et mittitur in ora catechumenorum, videlicet sal condimentum omnibus cibis praebet pulmentum, fatuitatem expellit, aviditatemque excitat, et appetitum in omnibus cibis facit. Ex illo enim totus victus delectatior et suavior efficitur gustu hominis. Congruenter autem sal ad officium Christianitatis assumitur, de materia enim aquae conficitur, et undecunque sit, in aqua resolvi potest. Sicut enim in lege mel in sacrificiis prohibetur offerri, et sal per omnia jubetur; ita oblaturis Domino, et hostia effecturis sal tribuitur, ut omnia quae ad Christi honorem cultumque offerimus, [Col. 0786A] sal rationis ac discretionis sine oblatione mellis semper habeant. Ideo et ori catechumeni sal corpore vere sacerdos imponit, ut significet sale divinae Sapientiae fluxa ac voluptuosa ejus peccata ab illo depelli, et omnia ejus eloquia condita esse ac perornata, Paulo attestante, qui ait: Sermo vester in gratia Dei sale sit conditus, ut sciatis quomodo oporteat vos unicuique respondere: Sal ergo in igne exsilit: nam quamvis sit in eum, ignem tamen fugit, naturam enim sequitur; quia ignis et aqua inimica sunt sibi. Bene autem baptizandis, et ab igne aeterno elapsis sal tribuitur, ut relicta vanitate, ex qua infideles liberos suos per ignem lustrantes daemonibus offerebant, ad aquam regenerationis perducti oblatique Deo ac consecrati, infidelitate rejecta, efficiantur [Col. 0786B] filii Dei, et Christum, qui est pax vera, suscipiant, dicente ipso: Sal habete in vobis, id est, pacem. Et: Vos estis sal terrae. Bene autem convenit quod sacerdotes Dei, qui sunt condimentum populi, sal ad officium Christianitatis apponant, ut vitiis exclusis parvulos sale Sapientiae bonae conditos Deo pacificos offerant.



Exorcizatur, sive catechizatur infans.

INTER. Exorcismus cujus lingua est, et quid interpretatur? et quid catechizare?

RESP. Exorcismus Graece, Latine conjuratio sive increpatio dicitur. Increpatio, Nec te latet, Satana, imminere tibi poenas, et reliqua. Conjuratio simul et increpatio damnati et damnandi: Da honorem Deo vivo, da honorem Jesu Christo, da honorem Spiritui [Col. 0786C] sancto, et recede ab hoc et ab hac famula Dei, in nomine nostri Jesu Christi, et reliqua. Est enim contra diabolum dictum: ut discedat, et relinquat quem tenebat, sicut in Zacharia propheta manifestatur dicendo: Ostendit Jesum sacerdotem stantem coram angelo Domini, et Satanas stabat a dextris ejus, et dixit Dominus ad Satan: Increpet Dominus in te, Satan, qui elegit Hierusalem: hoc est, exorcismus, increpare et conjurare. Non enim creatura Dei in illis, qui non sunt, exorcizatur, sed malignus spiritus, ut relinquat Dei creaturam.



De exsufflatione.

Ideo enim et exsufflatur, non homo, sed sub quo sunt omnes qui sub peccato nascuntur, quia ipse est auctor mali et princeps peccatorum. Recte enim [Col. 0786D] exsufflatur et projicitur, tanquam pulvis a facie venti, confusus in sua nequitia diabolus, ut eo fugato homo renovandus, et vivificandus, calefactus flatu divino perducatur ad gratiam Christi, et in illo Christo, Deo nostro dignus patefiat introitus. Catechizare enim est docere, vel castigare, unde et Apostolus: Communicet autem is qui catechizatur verbum ei qui se catechizat in omnibus bonis. Catechizatur qui discit, catechizat qui docet. Praecipit enim ut doctori adhaereat, et communicet discipulis.

INTER. Quare de saliva tanguntur nares et aures?

RESP. De saliva tangitur ante baptismum homo, ut postea ad baptismum perducatur; Dominus autem [Col. 0787A] quando caecum a nativitate illuminavit, exspuit in terram, et fecit lutum de saliva sua, et unxit oculos caeci, et misit illum ad piscinam, et lavit, et vidit. »Quando inunxit, Augustino dicente, catechumenum fecit. Quando lavit, baptizatus est in Christo. Inunctus erat, et non videbat: lavit, et vidit. Quando enim in seipso quodammodo baptizavit, tunc illuminavit: sputum enim, quod ex capite suo descendit, Dominus terrae commiscuit, ut divinam ejus naturam, quae ex Deo est, atque humanam, quae ex hominibus assumpta est, designet, ut Verbum caro factum est et habitavit in nobis.«

Tanguntur autem nares et aures digito, ut dona sancti Spiritus, hi qui a via veritatis aberraverant, audiant, et corde percipiant: et percepta, quam [Col. 0787B] audierunt, in fide perdurent, ut dicere possint: In auditu auris obedivit mihi, unde et Dominus: Qui habet aures audiendi, audiat, id est, qui habet intellectum intelligendi, intelligat, Nam et Dominus surdum et mutum apprehendens de turba seorsum misit digitos suos in auriculas. Prima salutis janua, est infirmum, apprehendente Domino, seorsum de turba educere, id est, de conversatione gentili ad fidem provocare. Digitos in auriculas mittit, cum ad suscipienda et intelligenda per dona sancti Spiritus verba salutis, aures cordis aperit. Nares etiam tanguntur, ut per invocationem sancti Spiritus odorem bonorum operum, rejectis operibus scurrilibus et fetidis, percipiant, et delectatione florum virtutum, aspirante Domino, frui mereantur. Unde et catechumenum [Col. 0787C] faciendum preces funduntur ita: Aperi ei, Domine, januam misericordiae tuae, et signo sapientiae tuae imbutus, omnium cupiditatum fetoribus careat, atque ad suavem odorem praeceptorum tuorum laetus tibi in ecclesia tua deserviat. Et effectis, secundum Apostolum, Christo bonus odor dicamus: In odore unguentorum tuorum currimus.



De unctione pectoris et scapularum ex oleo.

Tangitur etiam de oleo sancto pectus, ut immundo spiritui prohibeatur introitus. Scapulae enim eodem signantur oleo, ut undique munitione crucis firmetur, et ad gratiam Christi perductus, participare mereatur et adhaerere Christo Domino, qui unctus est oleo laetitiae prae participibus suis. Inter [Col. 0787D] scapulas tangitur, ut consecratus humerus cum scapulis totum se subjiciat potestati Dei et dominationi, cujus principatus et regnum super humerum esse ejus ostenditur: unde et crucem suam ipse portavit, habens nomen super omne nomen. Namque et nos humerum et cervices inclinemus, credontes et adorantes illum cui omne genu flectitur. Portemus enim crucem, et sequamur illum, quia jugum ejus et onus suave et leve est; ut audire credentes mereamur: Venite ad me, omnes qui laboratis et onerati estis. Perducamus ad orationem opera nostra, ad fidem cum desiderio currentes; quia in humero et scapulis opus, in pectore ratio intelligitur: fides enim quae capitur auditu, corde creditur, ore promittitur ad salutem, secreto mentis est collocanda, et ipsis est [Col. 0788A] nostri pectoris vitalibus committenda. Corde enim creditur ad justitiam, ore autem confessio fit ad salutem. Unde et Dominus tetigit linguam muti, et loquitur ac confitetur mutus. Linguam quippe muti Dominus tangit, cum ad confessionem fidei ore catechizatorum instruit, dicente ipso: Dilata os tuum, et ego adimplebo illud. Hoc est, dilata confitendo, et ego illud ipsius confessione replebo sacramento, sermone mystico ditabo, ut et tu respondere possis: In corde meo abscondi eloquia tua, ut non peccem tibi.



De abrenuntiatione diaboli et pompis ejus.

Praelibato hoc ordine officio, perducitur infans ad baptismi sacramentum, et interrogatur de credulita te Christi, et abrenuntiatione diaboli; pompas autem, [Col. 0788B] quas, diabolo nuntiante et suadente, susceperat homo, abrenuntiat, ut rejectis diaboli operibus et vitiis veternosis, renovandus exspolietur, qui pan nis sordidis et conscissis mundatur, induatur albis et novis vestibus currat cum desiderio ad fontes. Pompae diaboli sunt vitia mortifera, quae primo ho mini, ipso consentiente, immisit, id est, superbia, vana gloria, et caetera, quae ad omnes homines pervenerunt, secundum Apostolum: Per unum hominem peccatum intravit in mundum, et per peccatum mors, et ita in omnes homines pertransivit.

Ad imaginem quippe Dei homo factus est, et indutus stolam mortalitatis, quam consentiendo diabolo admisit: nunc abjiciat, imaginem ejus ut ha [Col. 0788C] beat mundatus coelestem. Unde et Apostolus dicit: Sicut portavimus imaginem terreni, ita portemus imaginem coelestis. Sicut enim nummus habet imaginem imperatoris mundi, sic qui facit opera recto ris tenebrarum portat imaginem ejus, quam rejiciunt omnes in Christo baptizati, ut Christi portent imaginem vexillo Christi signati. Iste est enim fons sacri baptismatis, ubi haedi descendunt fetidi et coenosi, et ascendunt agni immaculati. De hoc enim baptismate Apostolus loquitur: Quicunque enim baptizati sumus in Christo Jesu, in morte ipsius baptizati sumus, consepulti cum illo per baptismum. Mori enim oportet nos peccato, ut possimus consepeliri cum Christo. Mortuo enim sepultura debetur. Qui [Col. 0788D] enim vivit peccato, consepeliri non potest cum Christo. Exspoliantes ergo, secundum Apostolum, veterem hominem cum actibus ejus, abrenuntiando pompis et operibus malis, induamus novum, qui secundum Deum creatus est in justitia et sanctitate; quia semel vetus homo noster simul crucifixus est, ut destruatur corpus peccati, ut ultra non serviamus peccato. Dominus autem in sepulcro novo sepultus, et in sindone munda obvolutus est; et quicunque consepeliri vult Christo per baptismum, abjecta vetustate et immunditia, mundatus et novus induatur sindone nova, Apostolo praecipiente: Renovamini spiritu, novitate mentis vestrae; et induite novum hominem. Ibi etiam nominatur infans, sicut Joannes in Apocalypsi dicit, et dabo illi calculum candidum, [Col. 0789A] id est, corpus baptismo candidatum, et in resurrectione incorruptionis gloria refulgens, et in calculo nomen novum scriptum, ut filii Dei nominemur et simus. Unde et idem Joannes: Scribam super eum nomen novum, hoc est nomen Christianum, ut a Christo Christianus deinceps vocetur: et renatus, novus qui effectus, omissis vitiis et pompis diaboli, nomen novum, id est, Christianum portet, et opera sequatur.



De symbolo.

Symbolum itaque Graece, Latine signum vel cognitio interpretatur. Discessuri apostoli ad evangelizandum gentibus, hoc sibi praedicationis signum vel indicium posuerunt. Continet autem credulitatem Trinitatis, et unitatem Ecclesiae, ac omnis [Col. 0789B] Christiani dogmatis sacramentum; quod symbolum fidei et spei nostrae non scribitur in charta et atramento, sed in tabulis cordis carnalibus. Sicut namque in bono symbolum Ecclesia tradit nostrae saluti profuturum, ita infideles in malo, testante in Apocalypsi Joanne apostolo: Qui habet characterem, aut nomen bestiae, aut numerum nominis ejus, id est, mysterium iniquitatis, mercandi aut vendendi in unitate malitiae licentiam habet. Hoc signum Antichristi est, in quo totus Satanas habitaturus est corporaliter. Aliis enim dicitur non licere vendere aut emere, nisi illo charactere signatis. Symbolum autem sacramenti divini nobis commissum, ideo non est committendum chartis, non scribendum litteris, quia chartae et litterae magis curam quam gratiam [Col. 0789C] proloquuntur. Ubi vero Dei gratia, donatio divina consistit ad pactum, fides et altitudo cordis sufficit ad secretum, ut hoc salutis symbolum, hoc in te semper pactum testis falsus ignoret. Symbolum enim inter duos firmat semper geminata conscriptio, et in stipulationibus cautum reddit humana cautela, ne vi subrepat, neque decipiat perfidia contractibus semper inimica, sed hoc inter homines inter quos fraus aut a quo facta est laedit: inter Deum vero et homines symbolum fidei sola fide firmatur: non litterae, sed spiritui creditur, quia divinum creditum humanam non indiget cautionem. Deus vero facere fraudem nescit, pati non potest. Sed forte dicitur, qui falli non potest cur exigit placitum? quid symbolum? Quaerit illud propter te, non propter se: [Col. 0789D] non quia ille dubitat, sed ut tu credas. Quaerit symbolum, quia te modo non ad rem convocat, sed ad fidem; et per praesens placitum, futurum pertrahit ad lucrum, ex fide in fidem.



De trina mersione.

Abrenuntiatis operibus diaboli, et mysterio credulitatis accepto, mergitur infans in aqua, et baptizatur. Baptismus Graece, Latine tinctio interpretatur; sub Trinitatis enim designatione fit, id est, Patris, et Filii, et Spiritus sancti, dicente Domino ad apostolos. Ite, docete omnes gentes, baptizantes eos in nomine Patris, et Filii, et Spiritus sancti. Convenienti ergo in ratione sub trina mersione homo ad imaginem revocatur sanctae Trinitatis, qui ad eamdem [Col. 0790A] Deo cooperante in principio est creatus; et bene qui lapsus est in mortem tertio gradu delicti, id est consensu, tertio a lavacro receptus recuperetur ad vitam. Quod autem per aquam baptismus datur, haec ratio; voluit enim Dominus ut res illa invisibilis per congruens, et profecto contractabile, et visibile impenderetur elementum, super quod etiam in principio ferebatur Spiritus sanctus. Nam sicut aqua purgatur exterius corpus, ita latenter ejus mysterio per Spiritum sanctum purificatur et animus. Invocato enim Deo descendit Spiritus sanctus de coelis, et medicatis aquis sanctificat easdem, ex ipso accipiunt vim purgationis, ut in eis caro et anima delictis coinquinata mundetur. »Baptismus enim talis est (sicut Augustinus dicit) qualis ille est, in [Col. 0790B] cujus potestate datur; non qualis ille est, per cujus ministerium datur: non enim nocet si aliquis a malo homine baptizetur, si tamen recte baptizetur.«



De unctione capitis.

Baptizato autem facit presbyter signum crucis de chrismate cum pollice in verticem capitis. Sicut enim in baptismo peccatorum remissio datur, ita per unctionem sanctificatio Spiritus adhibetur. Nam et in Veteri Testamento sacerdotes et reges ungebantur, sicut Aaron a Moyse unctus est, et David a Samuele. In capite ungitur quia ex ipso omnes sensus procedunt, et ipse sensus capit. Nam mulier super caput Jesu unguentum fudit nardi pistici, ut fidem Ecclesiae et gentium ostenderet per unctos [Col. 0790C] chrismate salutis.



De velamine capitis.

Pannus ornatus super caput baptizati ponitur. Saepe enim nomine capitis mens solet intelligi. Unde et in Apocalypsi, circumamicti vestimentis albis in capitibus suis coronas aureas habere dicuntur, id est: bonis operibus induti perenni memoria mentis gaudia superna quaerant. Jam tunc equus albus effectus, et sessor super illum habens arcum, id est, Ecclesiae, quae super nivem gratia baptismi dealbata est, Dominus praesidet, vexillum crucis habens.



De confirmatione episcopi.

Post haec confirmet eum episcopus in fronte de chrismate. Ideoque manus impositio fit, ut per benedictionem [Col. 0790D] advocatus invitetur Spiritus sanctus super eos descendat, juxta exemplum apostolorum: Cum audivissent, inquit, discipuli, qui Hierosolymis erant, quia recepisset Samaria verbum Dei, miserunt ad illos Petrum et Joannem, qui cum venissent, oraverunt pro ipsis, ut acciperent Spiritum sanctum; nec dum enim in quemquam illorum supervenerat; sed baptizati tantum erant in nomine Domini nostri Jesu Christi. Tunc imponebant manus super eos, et accipiebant Spiritum sanctum. Sciendum est quod Philippus, qui Samariae evangelizabat, unus de septem fuerit: si enim apostolus esset, ipse manum imponere potuisset, ut acciperent Spiritum sanctum: hoc enim solum pontificibus [Col. 0791A] debetur. Nam presbyteri cum baptizant, chrismate baptizatos ungere licet; sed si ab episcopo fuerit consecratum, non tamen frontem ex eodem oleo signare, quod solis episcopis debetur, quo tradant Spiritum paraclitum baptizatis: Postquam enim ascendit Dominus de aqua, vidit coelos apertos, et Spiritus sanctus tanquam columba descendit super eum. Hoc mysterio expleto, si servaverit fidem Christianus, profecto beatus erit. Beatus, in Apocalypsi, qui habet partem in resurrectione prima (Apoc. XX, 6). Resurrectio prima est in baptismo, ut Apostolus dicit: Si consurrexistis cum Christo, quae sursum sunt quaerite. Non autem solum episcopis et presbyteris dictum est, sed omnes qui servaverint, quo renati sunt, christi dicuntur, propter mysticum [Col. 0791B] chrisma, et sacerdotes nominantur, quia membra sunt Christi, qui est sacerdos summus et sanctus. De illis ait Petrus: Gens sancta, regale sacerdotium. Fidelis vero Christianus a Christo dicitur, si nomen factis sequatur: fidelis est qui veraciter credit id quod non videt: et inde dicta est fides si fiat quod dictum est aut promissum inter duos. Inter duos enim placitum factum, et ea quae sunt inter Deum et hominem, verae fidei sunt, ideo quod promisit homo servare debet: quia et Deus quod promisit homini, si promiserit servare, non fraudabit.



De confirmatione corporis et sanguinis Christi.

Novissime autem corpore et sanguine Christi confirmatur infans, ut ejus possit esse membrum, qui pro eo passus est et resurrexit, ipso Domino attestante, [Col. 0791C] qui dixit: Qui manducat carnem meam, et bibit sanguinem meum, in me manet, et ego in eo: quia caro mea vere est cibus, et sanguis meus vere est potus. Unde et Augustinus: »Si, inquit, in Christi corpore homo fuerit, accipiat Christi Spiritum. Sicut autem corpus nostrum sine spiritu vivere non potest, sic non habet spiritum vitae, nisi qui in Christi corpore fuerit munitus: ideoque qui vult venire accedat, credat, vivat Deo: Deo incorporetur, ut vivificetur.«



Item traditio baptisterii.

Primo paganus, postea catechumenus fit. Accedens ad baptismum renuntiat maligno spiritui et omnibus damnosis ejus pompis. Exsufflatur etiam ut, fugato diabolo, Domino praeparetur. Exorcizatur, [Col. 0791D] id est, conjuratur malignus spiritus, ut exeat, et excedat, dans locum Deo vero. Accipit catechumenus salem, ut putrida et fluxa ejus peccata sapientiae sale, divino munere, mundentur. Deinde symboli apostolici traditur ei fides, ut vacua domus, et a prisco habitatore derelicta, fide ornetur, et praeparetur habitatio Dei. Tunc fiunt scrutinia, ut experiatur saepius quam firmiter post renuntiationem Satanae, sacra verba data fidei radicitus corde defixerit. Tanguntur et nares, ut quandiu spiritum naribus trahat in fide accepta perduret. Pectus quoque eodem perungitur oleo in sanctae crucis signo, ut diabolo claudatur ingressus. Signantur et scapulae, [Col. 0792A] et undique muniuntur: item in pectoris et scapulae unctione signatur fidei firmitas, et operum bonorum perseverantia; et in nomine sanctae Trinitatis trina submersione baptizatus: ut recte homo, qui ad imaginem sanctae Trinitatis conditus, per invocationem ejusdem sanctae Trinitatis, ad eamdem renovetur imaginem, et qui tertio peccati gradu, id est operatione, cecidit in mortem (cecidit homo per cogitationem, delectationem et operationem) tertio elevatus de fonte per gratiam resurgat ad vitam. Tunc albis induitur vestimentis, propter gaudium regenerationis, castitatem vitae et angelici splendoris decorem. Tunc sacro chrismate caput perungitur, et mystico tegitur velamine, ut intelligat diadema regni, et sacerdotii dignitatem portare, juxta Apostolum: Vos [Col. 0792B] estis genus regale, offerentes vosmetipsos Deo vivo, hostiam sanctam et Deo placentem. Sic corpore et sanguine Dominico confirmatur, ut illius sit membrum, qui pro eo passus est, et resurrexit. Novissime per impositionem manus a summo sacerdote septiformis gratiae Spiritum accepit, ut roboretur per Spiritum sanctum ad praedicandum aliis, qui fuit in baptismo per gratiam vitae donatus aeternae. Videtis quam fideliter seu rationabiliter et prudenter haec omnia nobis tradita sunt observanda. » [a 1Kb] Nemo catholicus contra Ecclesiae auctoritatem; nemo sobrius contra rationalem consuetudinem; nemo fidelis contra pietatis intelligentiam certare audet,« et ne schismaticus inveniatur, et non catholicus. Sequamur pro baptismate sanctae Romanae Ecclesiae auctoritatem, [Col. 0792C] ut unde catholicae fidei initia accepimus, inde exemplaria salutis nostrae semper valeamus; ne membra a capite separentur suo, ne claviger regni coelestis abjiciat quos a suis diversos intelligit doctrinis.



Item de baptismo officioque ejus, auctoribus nominatim venientium ad fidem.

Oratio, quasi oris ratio, eo quod ex ore et ratione procedat, super electos, id est, advocatos, qui de gentilitate ad Christi fidem veniunt. Cathecumenus Graecum est, audiens interpretatur sive docens [Forte, discens]. Omnipotens, quia omnia potest, et omnia creavit absque malo et mendacio, sempiterne Deus, id est, quia sempiternus est, nec initium habet, [Col. 0792D] nec finem; respicere dignare, id est, respectum misericordiae habere; super hunc famulum, quem ad rudimenta, id est, ad novitatem, fidei vocare, id est, appellare, dignatus, caecitatem, id est, obscuritatem vel tenebrosum; cordis expelle, projice, disrumpe, frange, laqueos, id est, captiones vel muscipulam; Satanae, Graecum est, quod interpretatur adversarius, quia semper est adversum nos colligatus, id est constrictus; aperi ei, Domine, januam pietatis tuae, id est, ostium fidei, sicut Veritas in Evangelio ait: Ego sum ostium, si quis per me introierit, salvabitur, et ingredietur, et egredietur, et pascua inveniet, ut signo sapientiae tuae, id est, ut signum Christi possit intelligere, quomodo incarnatus, quomodo natus, quomodo [Col. 0793A] passus, quomodo crucifixus, quomodo mortuus, quomodo descendit ad inferna, quomodo surrexit, quomodo in coelum ascendit, imbutus, id est, instructus vel doctus, fetoribus, id est, in spurcitiis vel inquinamentis, quae ad cupiditatem saeculi pertinent, careat, habere non velit; praeceptorum, id est, mandatorum, laetus, id est, hilaris, clarus vel laetabundus, tibi in Ecclesia tua deserviat. Est et alia ecclesia haereticorum, quia non debet credere in ecclesia haereticorum, sed in Ecclesia catholicorum. Propterea dixi, In Ecclesia tua deserviat et proficiat, sive crescat, in fide, vel inaugmentum faciat, de die in diem, omni tempore vitae praesentis, ut idoneus, id est, dignus vel sufficiens, sive purus, efficiatur, id est, possit accedere, id est, appropinquare, perceptae, [Col. 0793B] id est, receptae, medicinae, id est, sanitati. Exorcizo te, id est, increpo te, vel conjuro te, ad tutelam, id est, ad defensionem vel ad sanitatem. Sal elementum est, et postquam sanctificatum est, fit sacramentum, in nomine Dei Patris omnipotentis, id est, per Patrem, et in charitate Domini nostri Jesu Christi, id est, per Filium, et in virtute Spiritus sancti, id est, ad comparationem deorum mortuorum; et per Deum verum, id est, ad comparationem falsorum.

[a 1Kb] Prima enim adnotatione percunctare curavimus, quid sit canon, vel quid contineatur in canone? Canon autem Graece, Latine regula nuncupatur: regula autem dicta eo quod recte ducit, nec aliquando sine rectitudine stat. Canones tempore Constantini imperatoris exordium habere coeperunt, [Col. 0793C] propter Arium blasphemantem Dei Filium, nam coaeternum Patri esse denegabat; ex qua re in Ni caea civitate provinciae Bithyniae CCCXVIII episcopi convenerunt, ibique fidem catholicam exposuerunt quam tota complectitur Ecclesia. Secunda synodus Constantinopoli congregata est CL episcoporum sub Theodosio seniore contra Macedonium Spiritum sanctum Deum esse negantem. Tertia synodus Ephesina prima CC episcoporum sub juniore Theodosio adversus Nestorium, qui duas personas in Christo asserebat. Quarta synodus Chalcedonensis DCXXX episcoporum sub Martino imperatore adversus Eutychen Verbi Dei et carnis unam naturam pronuntiantem. Istae igitur quatuor synodi principales, quasi quatuor flumina paradisi emanant, et [Col. 0793D] irrigant corda fidelium. Si qua vero alia concilia sanctorum Patrum, pro necessitate causarum, plena Spiritu Dei in unum congregata sanxerunt, custodienda et recipienda. Synodus Graecum est, in Latinum interpretatur comitatus vel coetus. Nunc diximus quid sit canon, restat ut dicamus quid contineatur in canone. Canon enim (ut dictum est) regula nuncupatur, id est, a recte vivendo, recte operando, recte in fide tenenda divinitatem et humanitatem Domini nostri Jesu Christi veraciter confitendo, haereticorum pravitatem calcandam, et sanctorum orthodoxorum Patrum normam tenendam denuntiat. Docet enim canon quomodo juste vivere [Col. 0794A] quis debeat, vel qui declinat a via recta qualiter corrigendus sit. Est enim quodammodo lex legum, quia omnes praeeminet leges quae humano arbitrio compositae sunt.

Post cognitionem fidei canonicae, adnotandum est qualiter fides catholica et credatur et observetur ab omnibus, id est, Patrem, et Filium, et Spiritum sanctum tres personas confiteri; sed Trinitas est in vocabulis personarum; unitas vero nunquam separetur a majestate, ab essentia et ab aeternitate, ita ut sit consubstantialis Pater videlicet, et Filius, et Spiritus sanctus et coaeternus, et cooperator secundum fidem quae exposita est in Nicaena synodo a CCCXVIII episcopis constituens hunc modum: Credimus in unum Deum Patrem omnipotentem, omnium [Col. 0794B] visibilium et invisibilium, factorem coeli et terrae, et reliqua; fidem etiam sancti Athanasii episcopi in hoc opere censuimus observandam, et Symbolum apostolorum cum traditionibus et expositionibus sanctorum Patrum in his sermonibus adnotatis.

Cap. I. Primo omnium admonendi sunt de recti tudine fidei suae, ut eam et ipsi teneant, et intelligant, et sibi subjectis populis, vivo sermone annuntient, et unusquisque eos, quos habet in suo ministerio cognoscat, sive viros, sive feminas et pueros, ut noverit singulorum confessiones et conversationem, quia pro omnibus redditurus est rationem Deo.

Cap. II. Secundo, ut ipsi sacerdotes talem ostendant suam conversationem subjectis sibi populis, [Col. 0794C] quae imitabilis sit, videlicet, sicut Apostolus dixit: In castitate, in sobrietate; ut non deserviant gulae et cupiditatibus hujus saeculi; ut quod alios monent observare, in seipsis ostendant; ut caveant se ab omni avaritia et cupiditate, quia multi diu noctuque laborant, ut acquirant temporalia, videlicet, mancipia, vinum, et annonam cum usura, a qua et Deus prohibet, et omnis Scriptura divina, et sancti canones: nec non mulierum declinent consortium, et secum habitare non permittant, ut auctoritas est canonica.

Cap. III. Tertio, ut orationem Dominicam, id est, Pater noster, et Credo in Deum omnipotentem, sibi subjectis insinuent, et reddi faciant tam viros et feminas, quam pueros.

[Col. 0794D] Cap. IV. Quarto, et ipsi presbyteri a comessationibus et potationibus, ut Apostolus monet, se subtrahant. Nam quidam illorum cum quibusdam vicinis suis . . . . . . . usque ad mediam noctem et eo amplius cum ipsis bibendo morantur, et qui religiosi et sancti esse videntur non quidem tunc ibi manent, sed tamen saturati vel ebrii revertuntur ad ecclesias suas, et neque in die, neque in nocte officium Deo in ecclesia sibi credita persolvunt: nonnulli vero in eodem loco, ubi ad convivium pergunt, dormiunt.

Cap. V. Quinto, ut ipsi presbyteri tales scholarios habeant, id est, ita nutritos et insinuatos, ut si forte eis contingat non posse occurrere tempore [Col. 0795A] competenti ad ecclesiam suam officii gratia persolvendi, id est, tertiam, sextam, nonam et vesperam, ipsi scholarii et signum in tempore suo pulsent, et officium honeste Deo persolvant.

Cap. VI. Sexto, ut diligenter resciatis post ordinationem uniuscujusque presbyteri, quantum quisque profecerit in suo ministerio: quia qui ante ordinationem pauperes fuerunt, post ordinationem vero de rebus, cum debuerant ecclesiis servire, emunt sibi alodium, et mancipia, et caeteras facultates, et neque in sua lectione aliquid profecerunt: neque libros congregaverunt, aut ea quae pertinent ad cultum religionis augmentaverunt, sed semper conviciis, et contentionibus, et rapina vivunt.

Cap. VII. Septimo, ut domesticos suos, id est, [Col. 0795B] eos qui cum ipsis sunt in sua mansione, sive scholarios, [Col. 0796A] sive alios servientes diligentissime praevidere studeant ab omnibus vitiis, et maxime de ebrietatibus, et luxuriis, et variis immunditiis: nam sicut dicit Apostolus: Qui domesticorum suorum curam negligit, aliorum non prodesse poterit conversationi.

Cap. VIII. Octavo, ut hospitales sint, quia multi qui sciunt hospitem supervenire ad ecclesiam suam, fugiunt: sed quod Apostolus jubet et caetera Scriptura divina sectari, sequi illi e contrario fugiunt, et pauperibus subvenire metuunt.

Cap. IX. Nono, jubet Apostolus omnibus fidelibus, ut sermo eorum in gratia sit, semper sale conditus, id est, ut ea loquatur Christianus quae religione conveniunt, unde aliorum mentem condire possit, et a putredine peccatorum emendare . . . . . . . . . . . . Reliqua [Col. 0796B] desunt.


[Col. 0795]

ANNO DOMINI DCCCXXXVI.
SANCTUS ALDRICUS, SENONENSIS ARCHIEPISCOPUS.




[Col. 0795]
NOTITIA EX GALLIA CHRISTIANA.

Jeremiae defuncti in locum Senonenses clerici, obtenta ad preces Hilduini abbatis ab imperatore [Col. 0795C] eligendi licentia, suffecerunt ex suis unum qui ab imperatore pleniter receptus non est. Itaque cum Hilduino deprecante alterius eligendi facultatem impetrassent, elegerunt hominem ex suis a puero sibi bene notum, genere et moribus non infamen, docilem aetate, huic officio congruum, litterarum non usquequaque ignarum, divinae scientiae non penitus expertem, aliisque etiam artibus leviter tinctum, quem cum missis dominicis obtulissent, plena cum benevolentia non receperunt; qua de re conquesti, tres ad Juditham imperatricem Hilduinum et Eginhardum abbates epistolas dedit Ecclesia Senonensis, ut ipsis liceret electum suum ad imperatorem deducere. Verum probatus fuisse non videtur imperatori electus a Senonensibus: nutu enim divino, inquit Clarius, seu jussu Caesaris Ludovici juxta Lupum, Aldricus ex abbate Ferrariensi factus archiepiscopus Senonensis in concilio Parisiensi an. 829 VIII Id. Junii ordinatus est. Statim de sua electione Frotario Tullensi episcopo scripsit ad praesidium [Col. 0795D] precum ipsius et amicorum implorandum. Circa id tempus Heribaldi Antisiodorensis episcopi electionem procuravit. Parisiensi autem in concilio cum mandatum fuisset Aldrico et aliis, ut de primaria monasterii S. Dionysii in Francia vivendi ratione diligenter inquirerent, id fecit Aldricus, eaque de re imperiale dedit praeceptum Ludovicus VII Kal. Sept. 832; subscripsit partitioni bonorum monachis S. Dionysii ab Hilduino abbate factae XI Kal. Febr. 832. Circa id tempus cum pro magnis negotiis ad urbem Parisiorum venisset, Fossatensis monasterii ecclesiam novam in honorem B. Mariae dedicavit VII Idus Dec., ad preces abbatis Benedicti qui eam construxerat. Ad propria reversus Aldricus, dum pro foribus cathedralis ecclesiae subsisteret, Marrymundum civitatis custodem superbos spiritus praeseferentem repressit, monachumque fieri persuasit. Monasterium S. Remigii in suburbio civitatis constructum, ubi propter importunitatem [Col. 0796B] loci Regulam S. Benedicti observare minus poterant monachi, ad Villilias transtulit de consilio multorum [Col. 0796C] episcoporum et abbatum a se congregatorum apud Senonas tempore exauctorationis Ludovici Pii, qui restitutus hanc ratam habuit translationem an. 835: hoc autem anno adfuit concilio Theodonis villae pro causa Ebbonis Rhemensis archiepiscopi. Ecclesiam S. Florentini in Castro cognomine ad Armentionem fluvium dedicavit die Dominica Nonis Maii 836. Ludovico Augusto addictissimus semper ac acceptissimus fuit Aldricus, qui praeceptorem palatinum eum instituerat, ut vitae imperialis aulae et majora negotia suae discretionis arbitrio definirentur. Hunc quoque miserat cum aliis ad evitandas abbatem inter et monachos Flaviniacenses de bonis coenobii discordias. Metuens autem Aldricus ne saecularium negotiorum turbis religionis suae meritum imminueretur, pastoralis sollicitudinis curam abjicere decrevit et ad pristinae contemplationis quietem ac portum reverti. Verum lethali morbo correptus, quem sibi supremum fore intellexit, quod unum [Col. 0796D] sibi reliquum erat, corpus suum ad coenobium Ferrariense deferri praecepit, ibique in stillicidio ecclesiae humari, quod post ejus obitum factum est, qui contigit VI Idus Oct. 836, ut constat tum ex ejus Actis, in quibus anno 775 natus esse dicitur et decessisse anno aetatis 61; tum ex epistolis 6 et 41 Lupi Ferrariensis, qui ex academia Fuldensi regressus defunctum Aldricum reperit, eodemque anno in praesentiam imperatoris adductus, et sequenti, hoc est X Kal. Octob., indictione prima, quae anno 837 respondet, ad palatium regina evocante accessit. Defunctus autem Aldricus statim Ferrariis in stillicidio juxta oratorium beati Andreae in lapideo tumulo quem sibi vivus paraverat honorifice sepultus est, dum sacrum ejus corpus miraculis ad ejus tumulum factis in interiorem S. Petri basilicam illatum est, et in exedra sublimiori collocatum, ut tradit anonymus scriptor non spernendae auctoritatis. Sanctus praedicatur ab Odoranno et Clario ante annos sexcentos, coliturque in ecclesia Senonensi die sexta Junii [Col. 0797A] quae dies ordinationis ejus videtur esse; at decima Octobris in monasterio Ferrariensi, ubi sacrae ejus reliquiae anno 1569 a furentibus Calvinistis praeter pauculas dissipatae sunt, pretiosa theca expilata [Col. 0798A] quam Ludovicus de Blanchefort abbas Ferrariensis anno 1487 expensis ad hoc opus argenteis nummis 40,000 fabricari curaverat.



VITA SANCTI ALDRICI Auctore Anonymo, cujus aetas incerta.
(Apud Mabill., Act. SS. ord. S. Bened. ex ms. Lectionario Senonensi pervetusto, et aliis.)
[Col. 0797]



[Col. 0797]
OBSERVATIONES PRAEVIAE.

[Col. 0797B] 1. Quo tempore vixerit sequentis Vitae scriptor anonymus, nullo constat argumento: eum tamen sub initium saeculi undecimi vixisse crediderim, quod nulla referat miracula a sancto Aldrico facta post id tempus.

2. Aldricum sanctum vocant Odorannus et Clarius in suis Chronicis, uterque Senonici monasterii Sancti Petri, ille sub finem undecimi, hic sub initium duodecimi monachus. Et certe sancti Aldrici corpus ante annos sexcentos levatum e terra fuisse, ejusque festum diem cum religione observatum, constat ex Vita subjecta. Colitur iste sanctus in ecclesia Senonensi die sexta Junii, qui forte dies est ejus ordinationis, nam obitus ejus incidit in diem decimum Octobris, qui dies apud Ferrarienses festive celebratur. Translatio vero trigesimo die Julii.

3. Ferrariense monasterium, cujus monachus et abbas fuit sanctus Aldricus, situm est ad Clareiam (Clairy) amnem in Lupam (le Loing) influentem, in Vastinensi pago (le Gàtinais) dioecesis Senonensis, [Col. 0797C] Bethleem antiquitus a conditore dictum, testante Lupo ejus loci abbate in epistola 13. Eo in loco sanctos Savinianum et Potentianum Senonum apostolos aediculam beatae Mariae primitus posuisse ferunt. Monasterii conditionem Chlodoveo Magno Francorum regi, restitutionem Wandelberto duci tribuunt. »Buchinus ex gentili conversus, qui et ipse postea venerabilis,« id est monachus, »exstitit, Ferrariensi monasterio praefuit« sub medium saeculum septimum, teste Audoeno in libro primo de Vita sancti Eligii episcopi, cap. 10. Ludovicus Augustus »monasterium Sanctae Mariae et Sancti Petri de Ferrariis, quod antiquitus Bethleem vocabatur, in cujus curia pater [Imo avus] ejus Pippinus occidit leonem, et ipsemet a Stephano papa Romano in regem honorifice consecratus est in eadem ecclesia« instaurasse memoratur in libro de ipsius Vita. Huc spectat, si non fallor, id quod litteris mandavit monachus Sancti Gallensis in libro secundo de Vita Caroli [Col. 0797D] Magni, cap. 23, nimirum Pippinum, comperto quod primates sui eum clanculo despicerent, ob corporis forsan brevitatem, praecepisse taurum immitti in leonem, et quidem leonem apprehensa tauri cervice illum in terram projecisse; tum regem dixisse ad circumstantes, ut qui viribus fidentior esset, leonem a tauro abstraheret, aut certe occideret. Ubi nemo id aggredi ausus est, Pippinum ipsum praestitisse, transmisso gladio per jugulum leonis, quod in majori Ferrariensis ecclesiae porta vetustis figuris repraesentatum hactenus cernitur. Verum quod subdit Vitae Ludovici scriptor anonymus, cujus verba superius adducta sunt, Pippinum scilicet in Ferrariensi ecclesia consecratum ab Stephano papa fuisse, id in ecclesia Dionysiana contigisse tradunt Ludovicus Augustus in epistola Areopagiticis praefixa, Anastasius Bibliothecarius in Vita Stephani papae, Erkempertus et alii nonnulli. Et fortasse utroque in loco Pippinus coronatus est, uti Carolus [Col. 0798B] Magnus ejus filius duobus in locis, Noviomagi scilicet et Corbanaci; et Pippinus ipse ante Stephani in Franciam adventum a Bonifacio Moguntino archiepiscopo coronam Suessione acceperat, quod etiam ab aliis regibus usurpatum. Certum vero est ex Annalibus Bertinianis, Ludovicum et Carolomannum Ludovici Balbi filios eo in coenobio coronatos ab Ansegiso archiepiscopo fuisse: id quod agnoscit Carolomannus in capitulari Carisiaci ab se facto, in Appendice ad Lupum: ubi Carolomannus ratum habet scriptum illud, »quod in Ferrariorum monasterio coram altari sancti Petri perdonavit.«

4. Abbates ejus monasterii post Buchinum qui fuerint, aut quem unus post alium ordinem tenuerint, non facile est demonstrare. Perturbatus est eorum ordo in fusiori Gallia Christiana, ubi Singulfus et Adalbertus, sextus et septimus ponuntur: quos inter Alcuinum et Aldricum collocandos esse constat ex epistolis Lupi abbatis et ex Vita sequenti. De Singulfo seu Sigulfo ita Lupus in epistola 20: [Col. 0798C] »Certe Ferrariensis monasterii, cui indignus deservio, quondam nobilis abbas et presbyter Sigulfus, qui usque ad senium canonico habitu laudabiliter vixerat, sponte se potestate exuit, et nostram, hoc est monachicam, religionem assumpsit, atque donec diem obiret, suo passus est subjici discipulo, quem ipsius voluntate ac fratrum consensu imperator Ludovicus memorato loco abbatem praefecerat,« id est Adalberto. Sigulfus iste, natione Anglicus ex Vita subjecta, Alcuini discipulus, a praeceptore suo praefectus est monasterio Ferrariensi anno fere 804, quo Alcuinus discipulis suis abbatias resignavit. Sigulfo successit Adalbertus initio principatus Ludovici Augusti; Adalberto autem Aldricus circiter annum 824. Dein anno 829 Aldrico in sedem Senonicam translato suffectus est Odo, a Sancta Marthanis omissus: qui postea, eo quod Lothario faveret, teste Lupo in epistola 26, a Carolo Calvo pulsus ex epistola 21, successorem sortitus est Lupum, clarissimum [Col. 0798D] sui temporis virum. Exstant apud Lupum Odonis epistolae quatuor, ejus nomine a Lupo scriptae: cujus Odonis abbatis fit mentio in libro de Vita sancti Faronis, cap. 118. Ex quibus corrigendi abbatum Ferrariensium indices vulgati, in quibus Odone praetermisso recensetur Wenilo, qui Aldrico mortuo, non ex abbate Ferrariensi, ut putant nonnulli, Vitae sequentis auctoritate decepti, sed ex capellano regiae capellae Caroli Calvi creatus est archiepiscopus Senonensis. Etsi porro Singulfus abbas canonicus erat ante abdicatam praefecturam; non tamen canonicis subjacebat monasterium Ferrariense, sed monachis, siquidem Aldricus eo in loco ab ineunte aetate »monachalis disciplina suscepit insignia sub Alcuino« Singulfi magistro ac praecessore.

5. Qualis eo tempore fuerit monachorum Ferrariensium religio, satis innuit Lupus in epistola 25 Odonis abbatis nomine scripta ad Ludovicum abbatem, [Col. 0799A] in haec verba: »Namque quia haud procul a nobis educati estis, apud nos quoque fuistis; qualitas monasterii nostri vos minime latet: ubi praeter studium religionis, quo sibi nomen inter alia coenobia vindicavit, non est quod expetendum sit ei, qui se magni facit.« Hildegarius, seu quisquis conditor est libri de Vita sancti Faronis, in cap. 118 idem testimonium praebet, loquens de Lupo, qui »pastor modo,« inquit, »pro religione sanctitatis in monasterio famosissimo Ferrariensi« existit, »ubi coetus monachorum in Christo cum illo toto orbe est venerandus.« Monachos septuaginta duos Lupo abbate ibi in magna penuria vixisse legimus in ejus epistola 45, ad Carolum regem. Istic monachus fuit Marcuvardus, postmodum abbas Prumiensis, Lupo maxime familiaris. Fuit etiam, ni fallor, Eigil ex monacho dein Prumiensi abbas Flaviniacensis, ac demum archiepiscopus Senonensis. Quibus adnumerandus Ado Viennensis antistes. Inter abbates praeter Alcuinum. Sigulfum, Adalbertum, et Lupum, [Col. 0799B] maxime claruit religione et munificentia Ludovicus de Blanchaforti abbas ab anno 1465 ad 1505, cujus opera totum fere monasterium a fundamentis instauratum est. Denique eo loci anno 1569, die 18 Augusti, crudeli mortis genere affecti sunt a Calvinistis sex monachi, Joannes Boursiet subprior, Ludovicus Bouvet cellerarius, Jacobus Colombet praepositus, Ludovicus Galopin, Ludovicus Gilles et Claudius Bourdin; quorum primus et secundus fune ad collum alligato strangulati, ac per gradus ecclesiae raptati; tertius et quintus gladiorum et sclopetarum [Col. 0800A] ictibus confossi; quartus et sextus gradio ad mammillam transverberati. Hactenus perstat istud monasterium sub Benedictina sancti Mauri congregatione, magno populorum concursu frequentatum, qui in aedem Virginis Deiparae voti causa confluunt.

6. Complures ex monachis nostris per saeculum nonum decimumque Senonensi ecclesiae praefecti sunt, nam praeter sanctum Ebonem, qui saeculo septimo eam sedem tenuit, Jeremias ex monacho Centulensi (ut vulgo creditur) dictus archiepiscopus est ab Ludovico Augusto; tum successit Aldricus monachus et abbas Ferrariensis; dein post Wenilonem Eigil abbas Flaviniacensis; postea Ansegisus ex coenobio Sancti Michaelis apud Bellovacos; hinc Evrardus monachus et praepositus abbatiae Sanctae Columbae prope Senonas. Interpositis vero duobus Walteriis et Aldaldo, sedem accepit Willelmus monachus; et post eum Gerlannus monachus Antisiodorensis coenobii Sancti Germani, successorem sortitus [Col. 0800B] est Hildemannum coenobitam Dionysianum; cui suffectus Archembaldus, et post eum Sewinus, non quidem monachi, sed monastici ordinis cultores et propagatores eximii. Jam referenda est sancti Aldrici Vita, cujus titulus in ms. codice Ferrariensi sic habet: Incipit Vita beati Aldrici Senonensis archiepiscopi, et hujus abbatiae Ferrariensis abbatis, ubi ejus corpus est inhumatum. Quapropter ejusdem transitus fit solemniter decimo die Octobris.




[Col. 0799]
[INCIPIT VITA SANCTI ALDRICI.]

[Col. 0799C] 1. Anno septingentesimo septuagesimo quinto ab incarnatione Domini, regnante Carolo Magno, beatus Aldricus in territorio Vastinensi (le Gâtinais) de principibus palatinis exstitit oriundus; qui dum adhuc intra materni uteri angustias includeretur, voluit Dominus ostendere in nondum nato quod futurum esset in adulto. Crebris quippe saltationibus ita movebatur, ut ipsos parentes suos stupor vehemens apprehenderet: qui motus signum creditur exstitisse, quod contra hostes spirituales esset dimicaturus.

2. Hic postquam in lucem prodiit sacri baptismatis charactere insignitus, Aldricus nominatus est; qui more nobilium in deliciis suavitatis educatus, in prima pueritiae teneritudine operibus maturis aetatem coepit anticipare, et praeclaram nobilitatem [Col. 0799D] praeclarissimis bonorum actuum excubiis reddere clariorem, puerilibus portendens tirociniis qualis quantusque athleta esset futurus. Nam beati Nicolai aemulus, multo jejunio tenerum corpus macerabat, et intempestiva abstinentia exiles attenuabat artus. Non solum autem parentes tanta bonae indolis signa vehementi stupore afficiebant, verum etiam omnium contemplantium animos mirabiliter reddebant attonitos.

3. Igitur a primis pueritiae rudimentis puerilia devitans oblectamenta, suae ingenuitatis magnificentia, morum honestate mirifice extollebat; et Deum totis viribus diligendo, in anteriora se extendens, [Col. 0800C] operum maturitate perfectiores aemulabatur. Tandem a parentibus traditus in liberalibus artibus crudiendus, mirabiliter coepit proficere, et juxta scientiae doctrinalis augmentum incrementum religionis suscipere: ut non solum in liberalibus, verum etiam in spiritualibus disciplinis efficaciter institueretur. Recolens juxta illud verbum Sapientis, mores ex convictu formari, cum coenobitis delectabatur continuare sermonem, et religiosorum colloquiis quamplurimum demulcebatur. Gaudebat cum illis tempore jejuniorum communicare, nocturnis vigiliis interesse, et studio sanctitatis concupiscentias illicitas penitus declinare. Secum etiam singulis momentis secretius tractabat, qualiter mundi fallaces evitaret illecebras, cujus conversatione diutina [Col. 0800D] sanctitatis propositum impediri verebatur. Hujus zeli facibus beatus Aldricus ardenter accensus, arctioris vitae semitam deliberavit arripere, et ut habitum exteriorem interiori conformaret, habitum monachalem assumere destinavit.

4. Sed ne parentes gravius molestaret, vel iis ignorantibus hoc ageret, nactus opportunitatem, eis pium mentis revelavit arcanum: qui licet quadam pietate in primis non acquiescerent, attendentes in eo relucere inaestimabilem charitatis ardorem, honesto proposito noluerunt obviare; sed cum Deo perpetuo serviturum monasterio praesentaverunt, quod in honore beatae Mariae [a 1Kb] erat fundatum: [Col. 0801A] ubi sub Alcuino abbate magistro litterali, cui jam dicti coenobii administratio tunc temporis erat commissa, monachalis disciplinae suscepit insignia.

5. Quo defuncto, ad curam ejusdem loci gerendam substitutus est Singulfus, natione Anglicus, nobili prosapia ortus, morum honestate praeditus, et religiosae conversationis praerogativa praeclarus. Hic beati Aldrici perpendens futuram praeeminentiam, quam manifesta religionis declarabant indicia, eum piis eruditionibus assidue instituebat, et ut flos adolescentiae in fructus uberes procederet aetatem teneram pastorali cura studiose informabat.

6. Singulis itaque diebus in adolescentulo succrescebat bonae operationis industria, ut eruditorem suum in devotione, silentio, humilitate et concordia [Col. 0801B] uniformiter aemulari videretur, imo etiam cunctis praeponi ut imitationis exemplum. Denique hujus beati adolescentis fama ad sanctum [a 2Kb] Jeremiam devenit, qui tunc temporis archipraesulatui Senonensi feliciter praesidebat.

7. Cum itaque videndi pio flagraret desiderio, praecepit eum suis conspectibus praesentari, ut si fama de probitate ipsius vera praedicaret, praesentali visione et fide probaret occulta; quo facto tam admirandae perfectionis expertus est, ut pluribus tam tacitis quam relatis fama in ejusdem commendatione maligna fuisse videretur. Majori itaque promotione dignum arbitratus, ordine diaconii illustrem insignivit adolescentem; postea vero, delapso biennio, eum ad sacerdotalem sublimavit honorem. Accendebat [Col. 0801C] etenim discretz praesulis dispensatio in [Col. 0802A] ipso morum maturitatem redimere quidquid aetas juvenilis videbatur invidere. Susceptis igitur sacris ordinibus, divinis operibus propensius insistebat, ut luculentius in eo clarescerent virtutum insignia, et intentionis charitatis exuberarent incrementa.

8. Nam quanto major factus est, in omnibus tanto se humiliabat magis juxta verbum Apostoli: Humiliamini sub potenti manu Dei, ut vos exaltet in tempore visitationis (I Petr. V, 6). Tandem fama celebris viri illustris longe lateque diffusa, ad regis Ludovici filii Caroli Magni pervenit audientiam, qui tunc regni Francorum tenebat monarchiam.

9. Ad cujus monitum quorumdam incredulorum, qui tunc fidem Christianam impugnabant, prout Spiritus sanctus dabat eloqui illi, versutias elisit argutas, [Col. 0802B] et ruinam periclitantis fidei propulsata penitus [b 1Kb] ambiguitate redintegravit. Super quibus jucundatus imperator Augustus, eum praeceptorem [c 2Kb] palatinum instituit, ut vita imperialis aulae et majora negotia suae discretionis arbitrio definirentur. Tanto itaque patrono gratulabatur Francia, qui cum potestate caeteris praeemineret, se tamen omnibus parem exhibebat. Erat cunctis affabilis, verborum suavitate serenus, pupillorum adjutor, viduarum defensor, miserorum consiliarius: et sic omnibus omnia factus, omnium gratiam et favorem meruit adipisci.

10. Cumque vir sanctus ab omnibus sedulo laudaretur, tamen elaborabat laudem humanam pia simplicitate obscurare, ne elatione gloriae serenatam [Col. 0802C] conscientiam favorabilis aura percelleret. Solet enim [Col. 0803A] celsitudo meriti sentire marcorem, quoties humanae laudis vana subrepit jocunditas. Interea quorumdam aemulorum rancorem suscitavit maligni hostis suggestio, qui venenosa detractionis invidia in sanctum Domini coeperunt malignari, et famam laudabilem profana derogatione incrustare [Forte, incusare]. Sed vir Dei, jaciens cogitatum in Domino, ob amorem Christi detrahentium amaritudinem patienter sustinebat: et laetus suavitate serenatae conscientiae, dolosas machinas sola sedabat patientia, innitens illi Davidico (Imo, Annae): Deus scientiarum Dominus, et illi praeparantur cogitationes (I Reg. II, 3). Per modestiam siquidem mitigatur invidia, ubi turpibus objectis virtus eniteret taciturnitatis. Nullatenus etiam armis saevientium conteritur, qui gratiae coelestis [Col. 0803B] tuitione munitur.

11. Dum haec agerentur, Adalbertus Ferrariensis coenobii abbas eximius migravit a saeculo, quem Singulfus senio debilitatus communi fratrum consensu sibi substituerat, malens cum Maria ad pedes Domini sedere, quam cum Martha diutius circa frequens ministerium satagere. Ille post quartum annum suae administrationis a carnis ergastulo feliciter absolutus est; quo sepulto, in Aldricum, probatae religionis virum, omnium unanimis et canonica convenit electio: qui licet pia simplicitate reniteretur, se tanto apice indignum judicans, victus tamen proterva fratrum instantia, tandem eorum petitioni benigne acquievit. Quo audito venerabilis Augustus praedictae electioni assensum hilariter praebuit et favorem: [Col. 0803C] et non solum privilegia abbatiae suae a praedecessoribus suis impetrata, sua petitione renovavit; sed etiam nova eidem monasterio in posterum profutura concessit.

12. Igitur suscepto fratrum regimine Sancti Petri, de die in diem bona crescebat opinio; et licet occulte vitam agens solitariam, multimodo exasperatione miseriae carnis bellum indiceret, non tamen potuit abscondi lucerna sub modio, sed illo invito sanctitatis opera prodibant in publicum, Patrem qui in coelis est, glorificantia. Hic monasterium novum in honorem beatorum apostolorum Petri et [Col. 0804A] Pauli construxit, et quasdam officinas usibus fratrum perutiles; et in subditorum cura tantam exhibuit diligentiam, ut quia super pauca fidelis exstitit, super multa constitui mereretur: quod ex subsecuto eventu rei evidentia declaravit. Post modicum namque temporis intervallum celebris Jeremias memoriae praesul Senonensis carne mortali exutus est [a 1Kb] , et in monasterio beatae Columbae [b 1Kb] exhibito debito humanitatis officio, honorifice tumulatus est.

13. Praefinito igitur tempore electionis, sicut mos est ecclesiasticus, ne oves erroneas sine pastore lupus rapax disperderet, ad eligendum antistitem cum humanitate et devotione populus convenit universus: a quo prius invocata sancti Spiritus gratia, [Col. 0804B] unanimi concordia, populo acclamante et favorem praestante, beatus Aldricus ordine canonico in archipraesulem electus est. Audiens vir sanctus sine contemplatione quietem per episcopalium administrationem interpellandam, multimodas praetendebat excusationes, asserens se tanto oneri minus idoneum [c 2Kb] , et honore tantae sublimitatis indignum. Privatam tamen tranquillitatem publicae utilitati postponens, importuna cleri et populi victus instantia, vix tandem acquievit: et quasi invitus et renitens a monasterio raptus ad infulas, cum universorum plausu feliciter inthronizatus est. Sustinuit itaque alter Jacobita dormire cum Rachele, ut quandoque illius vacaret amplexibus.

14. Functus itaque officio pastorali, coepit diligenter [Col. 0804C] vigilare supra gregem suum, ne fraus antiqui hostis illi officeret, quia circuit ut leo rugiens quaerens quem devoret: contra quem armatura Dei muniri crebris exhortationibus subditos animabat. Interea doctrinae salutaris informatos illustrabat, et omnia pii pastoris officia provida discretione sollicitus exercebat. Erat namque consolator moerentium, adjutor pupillorum, defensor viduarum, omnium compatiens miseriis, omnium indigentium anxiatus angustiis, injuriarum corrector, injuriantium reprehensor, aequilibrato semper moderamine rectitudinis, ut afflictis et affligentibus in fovendo [Col. 0805A] et reprimendo esset aequalis: et sic paternae pietati admisceret officium judicis, ne minus esset districtio rigida, nec pietas remissa. Canonicos etiam ecclesiae suae paterna pietate instruebat, quatenus simpliciores efficerentur affatu, nitidiores actu, mitiores eloquio, puriores animo: ne simplices exemplo suo corrumpere viderentur, regulam canonicam excedere verecundarentur. Turpiter enim emarcescit vigor virtutis, cum peccanti non sentitur jactura pudoris. Praeterea a praesentia secreta propensius fugabat munuscula, ne per cupiditatis lubricum judicii examen inaequaliter penderet, juxta verbum Apostoli: Beatus qui excutit manus ab omni munere (Isa. XXIII, 15). Quippe praedecessorem suum semper sibi proponebat imitationis exemplum, ut cujus [Col. 0805B] successor exstitit in apice, et succederet in humilitate. Tanto praelato gratulabantur populi, Deo grates devote rependentes, qui mirificavit misericordiam suam in eis, virum tantae religionis et honestatis suo praeficiendo regimini.

15. Forte dum magnis negotiis tractus ad urbem Parisiorum tenderet, prece Fossatensis abbatis templum, quod ipse construxerat in honorem beatae [a 1Kb] Mariae, dedicavit: et inde reversus ad propria, dum quadam die pro foribus ecclesiae beati Stephani [b 1Kb] resideret, vidit quemdam praetereuntem, Marrymardum [c 1Kb] nomine, cujus faciem intuens, evidentia in eo signa perpendit insolentiae. Erat enim incessus vagus, gestus pomposus, cervix erecta, facies torva, oculi truces, sermo terribilis; quo accersito, [Col. 0805C] quis esset studiose requisivit. Ille ut omnia in quodam fastu loqui consueverat, se custodem civitatis respondit. Ad quem praesul: Si aliorum custos es, cur te ipsum custodire contemnis? Tu cum sis pulvis et cinis, cur immodicos fastus concipis? quid inani jactantia gloriaris? Et incipiens praedicare verbum Dei, nunc increpando suavitatis admiscuit eloquia, Samaritani vulneribus semivivi vinum et oleum infundens: nec ante destitit, quin tumidam efficaciter illius repressit elationem, et superciliosam humiliavit contumaciam. Nam in cordis sui penetralibus tam penitus infixae sunt sagittae potentis acutae, et ita vulneratum est cor suum charitate, quod omnium praeteritorum gratia incontinenter se monachum fieri ab eo postularet: et ita [Col. 0805D] factum est.

16. Erat eo tempore monasterium in honore beati [Col. 0806A] Remigii consecratum, a porta civitatis Senonicae modico distans intervallo, cujus vicinia quieti monachorum erat inimica. Nam populari strepitu saepe compellebantur minore devotione divinis vacare, et a fervore contemplationis interdum subrepente vana meditatione tepescere: occasionem etiam jurgiorum et seditionum saepe loci praestabat angustia inter civitatenses et monachorum contubernales. Difficile namque solet esse animorum concordia, ubi est morum et habitus discrepantia. Hujus ergo incommodi sanctus praesul quaerens remedium, monasterium praedictum Valerias [d 1Kb] transtulit: sed illud incoeptum saecularibus importunitatibus occupatus non fecit.

17. Post opera quippe gloriosa, post labores pro [Col. 0806B] sua ecclesia statuenda toleratos, suae dignitatis administrationem fastidiens, et ad vitae suae novissimae mentis acumen dirigens, coepit secretius beati Martini sententiam refricare asserentis, quod sibi major fuerit virtus ante episcopatum, quam in episcopatu. Metuens itaque per saecularium negotiorum perplexitates religionis suae meritum minorari, pastoralis sollicitudinis curam proposuit exuere [e 1Kb] , et ad solitae contemplationis tranquillitatem devotius coepit anhelare. Veritus tamen ne gregem suo pastore viduatum antiquus praedo dispergeret, misericordiam Dei singultuosis precibus coepit efflagitare, quatenus ei securae quietis jucunditate perfrui concederet, et subditis suis idonei pastoris protectionem provideret: quam orationem a Domino exauditam fuisse [Col. 0806C] ex post facto evidenter innotuit.

18. Gloriosus namque Dei famulus diem obitus sui Spiritu sancto revelante praenoscens, in quo ad verae quietis gaudia transmigraret, convocatis discipulis diem novissimum sibi instare pia relatione propalavit, solita pietatis sollicitudine eos monens, vas proprii corporis mundum et immaculatum possidere; sicque currere, ut comprehenderent; sic laborare, ut aeternae beatitudinis quiete non fraudarentur; sic certare, ut perpetuae jucunditatis bravio praemiarentur. Finita autem praedicatione, locum idoneum sepulturae elegit, scilicet coenobium Ferrariense, quo corpus suum deferri, ejus et animae celebrato divortio; et in stillicidio ecclesiae tumulari [Col. 0806D] praecepit. Haec eo docente, stupor vehemens omnes apprehendit, quia nullum signum invaletudinis in eo poterant apprehendere.

[Col. 0807A] 19. Post modicum temporis interstitium morborum pulsatus gravedine coepit aegrotare, et crebris doloribus mortis vicinae praeambulis intolerabiliter fatigari. Solita tamen vultus serenitas semper immota perseverabat, in fide et in charitate Christi mens devota magis ac magis solidabatur. Sed tamen ingravescente morbo, debito refectus viatico, fixis in coelum oculis, manibus ad Deum evectis, viam universae carnis ingressus sexagesimo primo vitae suae anno [a 1Kb] , sexto Idus Octobris [b 1Kb] feliciter migravit ad Dominum coronam laetitiae de manu Dei acceptans. Delatum est autem corpus ejus ad praedictum coenobium juxta tenorem praecepti sui, cum magno ejulatu populorum lugentium et gementium, se tanti tamque benigni pastoris praesidio destitutos [Col. 0807B] et desolatos reliqui; et in stillicidio juxta oratorium beati Andreae in lapideo tumulo, quem vivus sibi construxerat, honorifice sepultus est: ubi non minus post mortem suam quam in vita sua, quanti meriti fuerit servus ejus, Dominus per plurima virtutum et miraculorum declaravit indicia.

20. Post beatum Aldricum praedictae urbis cathedram sortitus est Heneaulus [c 1Kb] , quem ipse saepe dicto monasterio abbatem praefecerat. Hic igitur bonorum actuum exercitiis pervigilans, et mente coelestibus inhaerens divinitus comperit, ubi requiescerent corpora sanctorum martyrum, scilicet Saviniani et Potentiani, Eodaldi et Serotini: quorum reverentia ne tempore et neglectu obsolesceret, corpora beatorum martyrum omni pompa solemni in ecclesia [Col. 0807C] sancti Petri honorabiliter collocavit. Corpus etiam beati Lupi Senonum praesulis, et beatae Columbae virginis, quae sub Aureliano imperatore passa est et altera, transtulit, et in locum recondidit, ubi usque in hodiernum diem eis debita exhibetur reverentia. Fabricae quoque quam beatus Aldricus praedecessor suus apud Valerias inchoaverat, manu consummationis finem apposuit.

21. Fuerunt autem in praedicto coenobio tres juvenes, Gauberto [d 1Kb] , qui ejus curam susceperat, jugi famulatu assistentes, qui obsequii sedulitatem per vitae lasciviam detrahentes, devotius gulae quam Domino famulantes, monachis dormientibus, cibi potusque crapula se ingurgitabant, et in ridiculis et carminibus obscenis intempestivae noctis horas [Col. 0807D] producebant. Accidit autem ut somno gravati tandem [Col. 0808A] requiem peterent, ut vinum quo madebant, paulisper digererent. Usu vero temerario locum in quo corpus beati Aldrici quiescebat, ebrietatis errore vel corrupti contumacia petierunt, et ibi somno resoluti repente obdormierunt. Sed Dominus locum sacris artubus servi sui dedicatum non patiens profanari, dormientes mirabiliter subvexit, et unum trans flumen proximum in strata publica, duos sub fago longe collocavit. Tandem aurora rutilante a plebe inventi sunt, dum de more ad sanctorum in praedicto monasterio quiescentium properaret suffragia. Omnibus a somno excitatis et miraculosum eventum confitentibus, stupor omnes apprehendit, et nomen sancti confessoris magnificatum ad honorem Dei claruit gloriosius.

[Col. 0808B] 22. Translatum est autem corpus ejus a stillicidio ecclesiae virtutum indiciis clarescentibus, et in sublimiori exedra venerabiliter collocatum.

23. Erat eo tempore vir quidam consularis, Mauricius nomine, nobilis quidem genere, sed genus opere denobilitans: cujus instinctu satellites praedictis monachis indebitis exactionibus coeperunt graviter injuriari, et res suas suorumque violenter depraedari; quod toties nullo resistente facere consueverant, ut quod erat illicitum, consuetudo videretur licitum facere, et usus delinquendi delictum minorare. Itaque monachi tantae calamitatis pressura coarctati, nec ab aliquo sperantes defensionis praesidium; communicato consilio, constituerunt locum tranquilliorem petere, et per absentiam suam hostibus [Col. 0808C] occasionem malignam ei praeripere: qui rebus suis plaustro impositis, sumptoque corpore beati Aldrici cum caeteris sanctorum pignoribus, iter sub noctis silentio arripuerunt. Dum autem per anfractus viarum devios plaustrum ducerent, incaute progrediens bubulcus quidam in terram provolutus corruit: per cujus tibias rota plaustri graviter onusti transiens, eum seminecem credebatur reliquisse. Quo infortunio omnes perturbati, clamorem tollunt lacrymabilem, et voce consona opem sancti Aldrici deposcunt. Ad quorum devotionem bubulcus surrexit illaesus, tanquam nihil sensisset gravaminis: et iter aggrediens soliti operis officium prosecutus est. Igitur luctu cunctorum in gaudium converso, Deo gratias reddentes, ad monasterium [e 1Kb] Villarense feliciter [Col. 0808D] pervenerunt. Quo audito ad sancti confessoris patrocinia [Col. 0809A] plurima turba virorum aut mulierum devote confluxit, inter quos audito miraculo ivit consul Mauricius, minaci increpatione in nocturna visione sibi facta a beato Aldrico valde perterritus [a 1Kb] : qui ante reliquias cum lacrymis et gemitu praecedentis delicti postulavit indulgentiam, in posterum monasterio quod violaverat, et spopondit debitam exhibere reverentiam. Voto igitur ab omnibus collaudato munimine roborato, cum reliquiis beati confessoris ad locum solitum hilariter reversi sunt.

24. Erat autem consuetudo, quod Ferrariensis coenobii congregatio, finita festivitate Pentecostes, cum solemni pompa singulis annis Castrum Nantonis [b 1Kb] peteret, obsequia devotionis redditura, et suffragia sanctorum petitura. Igitur cum ad locum praedictum [Col. 0809B] tempore debito pii cineres Deo dilecti Patris Aldrici digna veneratione deportarentur, ecce puella grandiuscula, quam in lucem sine luce maternus effuderat uterus, per turbam eluctata, pannum reliquiis superpositum in gestatorio manu injecta corripuit, et ei firmiter adhaerens per tantum viae spatium inde divelli non potuit; sed semper opem pii confessoris intimo devotionis affectu feliciter postulavit. Ut tandem ad castrum praedictum pervenerunt, in loco quodam ante portam facta mora modica, disposuit aeternum Dei consilium per virtutis opera mirificare sanctum suum. Ibi namque patenti populorum spectaculo erumpentibus ex oculis jam dictae puellae guttis sanguineis, per merita sancti confessoris [Col. 0809C] lux nova nativam caecitatem illustravit. Illico ab omnibus concurritur, miris laudum praeconiis attollitur Dei servus, qui in suis sanctis semper est mirabilis.

25. Advenerat forte revoluto anni circulo beati Aldrici dies solemnis: quem cum populus universus debita celebritate veneraretur, mulier quaedam scelerosa, quasi in contemptum solemnitatis, per [Col. 0810A] peccatum inobedientiae ecclesiasticis sese opposuit institutis; quod dum fieret, venit ad eam hostis malignus in specie canis nigri, et manum ipsius deglutire moliebatur, quem obnixius arcere gestiens non potuit, sed laesa morsu funesto labefactata corruit, manumque labentis fusus proprius perforavit, ut quasi manca de scelere manus illius solito officio destitueretur.

26. Tempore procedente contigit hominem quemdam, Tamboldum nomine, aliquandiu propriis pollere divitiis: sed in senium urgens ad tantam devenit inopiam, ut nihil ad vitam suppeteret, nisi quod uxor, nomine Supplicia, labore manuum suarum acquirebat. Qui saepe recolens felicitatem praeteritam, aerumnarum cumulum gravius sustinebat, cum [Col. 0810B] infelicissimum genus infortunii sit fuisse felicem [c 1Kb] . Accidit autem ad sui doloris augmentum, ut uxor sua solita corporis valetudine destituta in diutinum languorem incideret, nec solito beneficio viri debilitatem poterat, refovere, eidem consors facta miseriae. Rebus igitur adversis graviter afflicti, opem divinam humiliter deposcebant, ut qui dat escam omni carni, non sineret eos miserabili penuria deperire. Cum autem post nimiam luctus defatigationem contingeret virum obdormire, ei revelatum est in somnis, quod si uxor ejus subsidium beati Aldrici humiliter peteret, ei doloris medicinam efficaciter innueret. Excitatus vero a somno, pandit uxori cuncta quae viderat, consulens et exhortans, quatenus cogitatum jactans in Domino et in ejus confessore, [Col. 0810C] fiducialiter agat. Illa vero consurgens, post modicum temporis intervallum ad beati Aldrici limen cum humilitatis devotione pervenit; et spiritu contribulato ante sepulcrum, in quo pii cineres quiescebant, divinam implorans clementiam, a languore penitus liberata pristinam recepit sanitatem, ipso adjuvante qui vivit et regnat in saecula saeculorum. Amen.




[Col. 0809]
S. ALDRICI EPISTOLAE.



EPISTOLA PRIMA. AD FROTHARIUM EPISCOPUM.
[Col. 0809D]

Eximio, mihique praedilecto Frothario episcopo Aldricus sempiternam salutem.

Orationum vestrarum opitulatione fulciri necesse habui, sicut ipse vobis eam expetens saepe testatus sum. Sed nunc illa usquequaque indigeo, cum, ut vos aestimo audisse, indigno mihi episcopalis cura [Col. 0810D] injuncta est, quae me sicut indignum, ita quoque imparatum invenit. Nam cum olim monasticae disciplinae operam dans, fratrum curam ipsis cogentibus susceperim, quod ferre compellor, nullatenus potuit esse suspectum. Quam ob rem excepta Dei clementia totum me ad precum vestrarum confero reliquorumque amicorum familiare praesidium, obsecrans ut virium mearum fragilitatem earum jugitate adjuvare [Col. 0811A] dignemini. Et quia prudentiae meae fiduciam ad tantum opus idonee exsequendum nullam habeo, quaeso ut vestra sacra intentio apud Deum obtinere laboret, quatenus et me ipsum sincere custodiam, et commissorum mihi curam eo miserante venerabiliter saltim exerceam. Benignitatem vestram bene ex hoc agentem Dominum perpetua incolumitate beatificare opto, reverentissime praesul.



EPISTOLA II. AD ECCLESIAM SENONENSEM.

Dominis sanctissimis et reverendissimis fratribus et coepiscopis, religiosissimis quoque et venerabilibus abbatibus in ditione domini imperatoris Lotharii serenissimi Augusti, constitutis, Aldricus minimus [Col. 0811B] servorum Christi famulus, sanctae Senonicae ecclesiae archiepiscopus.

Optime venerabilis et Deo devota sanctitas vestra novit quanta sit cura et sollicitudine commissum nobis pastorale regimen tuendum atque tractandum. Cum simus igitur in specula Ecclesiae constituti, et viam caeteris, per quam ingredi ad vitam debeant, debeamus ostendere; quantum posse et intelligere divina clementia dederit, satagendum est ea quae nobis commissa sunt, secundum Dei voluntatem provide prudenterque tractare: ut non solum quandiu advivimus, in praesenti tempore, nostris valeant prodesse subjectis, verum etiam et in perpetuum illis prospecta proficiant, qui in locis divino cultui mancipatis, nostraeque solertiae ad regendum pro [Col. 0811C] tempore commissis, supernae pietati servituri sunt; qui dum de corporis necessitatibus, victus dico ac vestimenti, solliciti non fuerint, animum libere in divinae contemplationis specie figere valeant; cui summo ac salutari bono inhaerentes, eo semper suspirant tota spei libertate suspensi, quo se pervenire divina duce gratia aeternae vitae praemium jam consecuti gaudebunt. Et tamen cum sciamus res Ecclesiae esse oblationes fidelium, pretia peccatorum, et patrimonia pauperum; easque nobis administrandas, procurandas, atque ordinandas suscepisse; harum rerum administratores nos esse meminisse debemus, et redditus expensasque earum eis usibus applicare, quorum gratia divinis altaribus allegatae noscuntur.

Proinde ad sanctitatis vestrae piissimam intentionem [Col. 0811D] perducere statui, qualiter cellas monachorum ecclesiae episcopii parvitati meae commissi, id est cella sancti Remigii confessoris Christi in suburbio civitatis constructa, quae olim per divisiones praedecessorum meorum tempore fuit disrupta: et ob hanc negligentiam monachi, qui ibidem Deo degere videbantur, propter inopiam et importunitatem loci regulam beati Benedicti, ut debuerant, penitus observare non poterant. Idcirco una cum consilio fratrum nostrorum, canonicorum videlicet et monachorum, nec non et fidelium laicorum, visum est nobis propter importunitatem loci, et monachorum ibidem Deo degentiam, praefatam cellam ad Valliculas transmutare, et a fundamento aedificare, quam Rothlaus [Col. 0812A] ob amorem Dei et remedium animae viri sui Meginarii, sive pro seipsa, suorumque liberorum ac parentum, ad supradictam cellam beati Remigii per donationis titulum delegavit, vel tradidit: ea videlicet ratione, ut divinus ibi ageretur cultus, et illis pro quorum salute traditum fuerat, augeretur merces. Volumus etiam, ut loca super quae aedificatum fuit supradictum monasterium, id est agros, vineas, prata, areas, vel omnia quae infra muros civitatis habuit, vel extra, absque alicujus diminutione ac impedimento habeant rectores et monachi, ad eorum usus qui ibidem Deo sub norma beati Benedicti deguerint.

Hujus itaque rei causa hanc seriem libelli digestam sanctissimo coetui vestro relegendam, atque [Col. 0812B] vestris subscriptionibus roborandam obtuli, quo statuere per vestram unanimitatem decrevi, ut nullus deinceps episcoporum, quicunque per tempora divina praestante successerint gratia, quidquam de his rebus, quas praesenti tempore memorata cella usibus monachorum attributas possidet, minuere, vel abstrahere, vel aliis usibus applicare, vel beneficii quidquam, vel suorum vel extraneorum dare praesumat: sed, ut intimatum est, quaecunque nunc temporis retinet per diversa loca et territoria, usibus monachorum deputata, et quae a timentibus Deum eidem postmodum fuerint loco collata, absque ulla diminutione vel subtractione cellae et monachis ibidem conversantibus maneant inconvulse.

Haec autem sunt infra scripta loca monachorum [Col. 0812C] stipendiis in memorata cella degentium destinata. Primitus Valliculas, ubi aedificare praefatum volumus monasterium; Staticus cum adjacentiis suis, id est vetus Ferrarias; et Petra Ursana cum territoriis et silvis; Chryniacus cum adjacente sibi Hermentaria, cum territoriis et silvis; Fontanicula cum territoriis; Lausa cum adjacentiis suis, hoc est vico sancti Sidronii, cum territoriis et silvis, et simul latione; Bracciacus cum territoriis; Columbarius cum adjacentiis suis, hoc est Esthiniacus, Silviacus, et territoria eorum cum silvis; Villamesca cum adjacente sibi ponte et territorio; Misceriacus cum adjacente sibi Ternanta; Villanova cum adjacentiis suis, hoc est Cavanarias, et Capotenus; Noerollis cum adjacente [Col. 0812D] sibi Caprenciis cum territoriis et silvis, et simul Puteolis. In summo sunt mansa centum nonaginta, et hospitia decem et novem. Quidquid itaque in supradictis locis vel circa eamdem cellulam praesenti tempore monachi in eadem divinae gratiae famulantes possidere noscuntur, vel si qua sunt alia, quae forte meam fugerunt memoriam, et tamen ea suis stipendiis assignata retinent, cum territoriis, vineis, pratis, silvis, aquis aquarumve decursibus, et caeteris adjacentiis, ipsis tantum ex integro, ut praemissum est, eorumque usibus jure perpetuo absque ulla diminutione sub praetexto memorati episcopii nostri jure debito cedant.

At vero episcopus qui pro tempore auctore Deo praefuerit, abbatem de eodem monasterio, eum vide [Col. 0813A] licet quem omnis congregatio sibi ordinandum poposcerit, et sinceritas morum, et bonorum actuum probitas commendaverit, si inter eos talis inveniri quiverit, eis ordinandum procuret. Quod si talis inter eos minime inveniri potuerit, de eadem parochia vel dioecesi Senonica, consentientibus sanctis coepiscopis ejusdem dioecesis, et circumpositis venerabilibus abbatibus, eis praeficiendum atque ordinandum provideat. In aggregandis quoque monachis hunc modum abbas qui praefuerit, teneat, ut tricenarium numerum quantitatis summa non excedat, donec rerum copia major succrescat. Episcopus quoque in exigendis muneribus abbatem ejusdem loci non gravet: sed sufficiat ei ad annua dona equus unus, et scutum cum lancea. Quod si in expeditionem [Col. 0813B] publicam ire jussus fuerit, addantur ei de eodem loco carra duo, unum vini, alterum farinae, verveces decem: supra quae in exigendis muneribus, cupiditatis, avaritiaeque causa gravare eos nullatenus praesumat, ne et monachi ejusdem cellulae hujuscemodi negotio a suo proposito exorbitare, et episcopus causa eorum perditionis addictus sempiternas cogatur luere poenas.

Corpora etiam sanctorum, quae in nostra parochia jam dicta exspectant sui beatam immutationem, a pravis et desidiosis custodibus permaxime negliguntur, ita ut officio luminaris ac debita careant custodia. Idcirco ob amorem Dei, cui viventes in carne servierunt, et emolumentum animae nostrae, per voluntatem et licentiam domini ac piissimi Ludovici ac [Col. 0813C] Caroli regum, quia congruum ad hoc locum invenimus, illo deportanda volumus. Sed quia sacra auctoritas vetat, ne in talibus et similibus ecclesiis Christi per alicujus incuriam scandalum inferatur, multorum episcoporum exposcit consensum; ad vestrae paternitatis notitiam haec omnia perferri volumus: quatenus vestra deinceps censura et locus ipse, quem favente Deo ordinandum stabilimus, et memoratis sanctorum pignoribus a Dei servis ibidem Deo famulantibus digne et laudabiliter serviatur; et pro domini nostri ac totius sanctae Dei Ecclesiae statu indefesse vota debita persolvantur. Quod opus Deo dicatum, ut per tempora labentia, omnibus sanctissimis patribus et fratribus in Dei nomine consentientibus, firmiorem obtineat rectitudinis statum, [Col. 0813D] et intactum permaneat, manu nostrae parvitatis subter [Col. 0814A] relegenda firmamus. Et ut rata deinceps manere possint quae scripta sunt, manibus vestrae sanctitatis roboranda expostulamus.

    In Christi nomine Aldricus ecclesiae Senonicae indignus archiepiscopus hoc privilegium fieri decrevi, et subscripsi.
    In Christi nomine Landramnus Turonicae ecclesiae archiepiscopus recognovi, et subscripsi.
    In Christi nomine Bartholomaeus Narbonensis ecclesiae archiepiscopus feci, et subscripsi.
    Jonas Aurelianensis ecclesiae indignus episcopus huic facto astipulator subscripsi.
    Ego Rainardus Rothomagensis episcopus subscripsi.
    Rotualdus Suessionensis episcopus huic facto subscripsi.
    [Col. 0814B] Aldricus Cenomannicae urbis episcopus.
    Careviltus Bajocensis episcopus subscripsi.
    In Dei nomine Radulfus Lexoviensis episcopus astipulator huic facto subscripsi.
    Acamradus Parisiorum indignus episcopus subscripsi.
    Stephanus Bituricensium indignus episcopus subscripsi.
    Altadus Genevensis episcopus subscripsi.
    Adalhelmus Catalaunensis episcopus subscripsi.
    Ragnerius Ambianensis episcopus subscripsi.
    Helias Tricassinensis episcopus subscripsi.
    Hucbertus Meldensium episcopus subscripsi.
    Alduinus Virdunensium episcopus subscripsi.
    Delricus Basiliensis episcopus subscripsi.
    [Col. 0814C] Ego Fulconinus Warmatiensis episcopus indignus.
    In Dei nomine Teugrinus Albensis episcopus.
    Atto Namnetensis civitatis episcopus.
    Gerfredus Nivernensis episcopus.
    Facona episcopus.
    Boso abbas ex monasterio sancti Benedicti subscripsi.
    Adrevaldus abbas ex monasterio Noviacensi.
    Deidonus ex Rhemensi coenobio abbas.
    Christianus abbas monasterii sancti Germani.
    In Dei nomine ego Bernoinus Carnotensis episcopus subscripsi.
    Ragnemundus abbas de monasterio sancti Carilefi.
    Ingelnonus Sagiensis Episcopus subscripsi.
    [Col. 0814D] Fova Cavilonensis episcopus subscripsi [a 1Kb] .




[Col. 0815]

ANNO DOMINI DCCCXXXVI.
SYMPHOSIUS AMALARIUS PRESBYTER METENSIS ET CHOREPISCOPUS.




[Col. 0815A]
NOTITIA HISTORICA IN SYMPHOSIUM AMALARIUM,
(Fabric., Bibl. med. et inf. Lat.)

[Col. 0815A] Amalarius, Amularius, Amelarius, Amilarius, Hamularius, Amalharius, Amalhart, [(a) 1Kb] Hamalart, chorepiscopus Metensis, qui anno 816 concilio Aquisgranensi probavit librum Vitae clericorum [Al., canonicorum] capitulis 113, quibus alia 32, et de Vita sanctimonialium capita 28, adjuncta sunt. Vide in tomis Conciliorum Regia tom. XXI, Labbei tom VII, Harduini tom. VI, Coleti tom. IX. Vide et Sirmondi Concilia Galliae, tom. II, pag. 329; Cointii Annales, tom. VII, pag. 317, 319, 397 seq. Idem Amalarius an. 825 a synodo Parisiensi missus Aquisgranum ad Ludovicum Pium syllogen testimoniorum X SS. Patribus adversus imaginum cultum pertulit Idem, de quo Sigebertus Gemblacensis, cap. 87: »Amalarius (ita pro Attulario legendum) monachus brevem libellum de ecclesiasticis officiis scripsit. Postea scribens de eadem re ad Ludovicum imperatorem, ordinem et causas Ecclesiasticorum Officiorum, quatuor libris planius digessit: et de mysteriis missae librum unum.« In ms. codice Ecclesiae [Col. 0815B] S. Martialis apud Lemovicas, teste Mabillonio, tom. I, pag. 419, tom. II, pag. 140 (editionis novae pag. 100 et 432), haec in fine leguntur: Explicit liber Symphosii Amalarii presbyteri venerabilis [Col. 0816A] de Divinis Officiis, quem misit ad Ludovicum et Lotharium reges filios Caroli Magni imperatoris, quem librum transcribi curavit Ademarus, etc. Ex illo codice Mabillonius supplementum [(b) 1Kb] l. IV, c. 48, publicavit de Regula S. Benedicti praecipui abbatis, ad quod illustrandum pertinet etiam Mabillonii dissertatio de monastica vita Gregorii Magni, tomo II, pag. 145, et editionis novae pag. 499. Amalarii Eclogae de Officio Missae in Baluzii Capitularibus regum Francorum, tom. II, pag. 1352, qui etiam Anonymi Responsionem de corpore et sanguine Domini a Dacherio tom. XII, pag. 39, et editionis novae tom. I, pag. 149, editam, Amalarii hujus esse annotavit. Quatuor libri de Ecclesiasticis Officiis, quos Honorius IV, 3, de Scriptoribus ecclesiasticis, episcopo Metensi diserte tribuit, prodierunt una cum ejusdem libro de ordine Antiphonarii (in quo Lectionarium etiam et Cantatorium, et Commentarium diurnalis Officii auctor fuit pollicitus) in Melchioris Hittorpii collectione scriptorum de Divinis Officiis, [Col. 0816B] Coloniae 1568 fol., et in Georgii Ferrarii, Romae 1591 fol., nec non in universis Patrum Bibliothecis, ac novissima Lugdunensi, tom. XIV.



FORMA INSTITUTIONIS CANONICORUM ET SANCTIMONIALIUM CANONICE VIVENTIUM, Anno Christi 806 Ludovici Pii imp. hortatu [a 1Kb] in concilio Aquisgranensi edita, collectore SYMPHOSIO AMALARIO Metensi presbytero.
[Mansi, Conc. Ampl. Collect.]
[Col. 0815]



[Col. 0815B]
PRAEFATIO PATRUM CONCILII.

[Col. 0815C] Cum in nomine sanctae et individuae Trinitatis Christianissimus ac gloriosissimus Ludovicus superno [Col. 0816C] munere victor Augustus, anno incarnationis Domini nostri Jesu Christi 816, indictione 10, anno [Col. 0817A] siquidem imperii sui tertio, Aquisgrani palatio generalem sanctumque convocasset conventum et coepisset, secundum ardentissimam erga divinum cultum sibi coelitus inspiratam voluntatem, multa congrua et necessaria de emendatione sanctae Ecclesiae, illius videlicet amore, qui eam suo sancto et pretioso redemit sanguine, eique se adfuturum usque ad consummationem pollicitus est saeculi, solerter ac curiose pertractare: eo usque inter caetera perventum est, ut eumdem sanctum et venerabilem, Deo annuente, aggregatum conventum consuleret, imo consulendo admoneret, super quibusdam Ecclesiarum praepositis, qui partim ignorantia, partim desidia, subditorum curam parvipendebant, et hospitalitate justo diligebant, quid facto opus esset. Adjunxit etiam [Col. 0817B] monendo, ut quia canonicorum vita sparsim in sacris canonibus et in sanctorum Patrum dictis erat indita, propter simplices quosque minusque capaces, aliquam ex eisdem sacris canonibus, et sanctorum Patrum dictis, institutionis formam pari voto parique consensu excerperent, per quam patenter praelatorum et subditorum vita monstraretur, quatenus omnes qui canonica censentur professione, per viam propositi sui inoffenso gressu [in ingressu] incederent, et in Christi militia devotius unanimes atque concordes existerent. Sed ut id nutu divino fieret, Dominum in commune humiliter exorandum praemonuit, ut servorum suorum exorabilibus pulsatus precibus, ejus admonitionem secundum suam voluntatem fieri, suaque gratia eam praecedere et [Col. 0817C] subsequi dignaretur. Ad quam etiam admonitionem sacer conventus intimo gaudio repletus, expansis in coelum manibus creatori omnium gratias agens, benedixit. Quippe qui talem, tam pium, tamque benignum Ecclesiae suae sanctae principem, cunctisque ejus necessitatibus sapientissimum ac devotissimum praetulerit procuratorem. Suscipientes ergo libentissime hilariterque ejus saluberrimam multis Deo miserante profuturam admonitionem, licet plerique auxiliante Christo devote ac religiose cum sibi subjectis canonicam servent institutionem, et in plerisque locis idem ordo plenissime servetur, omnium tamen id animis sedit, ut secundum ejusdem principis admonitionem, una divino freti auxilio, ejusdem piissimi principis non modico adjuti juvamine, [Col. 0817D] ejus videlicet liberalissima largitione copiam librorum prae manibus habentes, ex canonica auctoritate, et sanctorum Patrum dictis, veluti ex diversis pratis quosdam flosculos carpentes, hanc institutionis formam excerperent, et canonicis observandam conferrent; ut quorum forte labore, ob tarditatem ingenii, seu inopiam librorum, sparsim digesta difficile comprehendi posset, solerti studio [Col. 0818A] in eodem opere breviter congesta perfacile ab his reperiri posset: per quam, ut praemissum est, et praelati recto tramite incedere, et subditis normam vivendi absque ignorantiae obstaculo salubriter nossent praebere. Vigilanti ergo studio eamdem institutionis formam colligere studuerunt: in qua plenissime continetur qualiter et praelati vivere, et subjectos regere, eisque ecclesiasticos sumptus administrare, et in Dei servitio constringere, bene operantes quoque ad meliora provocare, protervos quosque et negligentes debeant corripere. Cum igitur hujus institutionis formam coram memorato glorioso principe prolatam sacer conventus laudibus extulisset, et ecclesiastica auctoritate fulcitam, laudeque dignam, ac sanctae Ecclesiae utillimam atque [Col. 0818B] proficuam consona voce praedicaret, nihilque in ea reprehensionis ab iis qui sanum sapiunt reperiri posse profiteretur, ab eodem victoriosissimo principe, et ab omnibus qui aderant, Deo gratias acclamatum est. Nec immerito: quippe qui et occulta sua dispensatione, et gratissima inspiratione, praefatum principem, ut id fieri moneret, compuli, et ut ad effectum perduceretur, miserando adjuvit. Proinde omnium sententia statutum est, ab omnibus, qui in canonica professione Domino militant, hanc institutionis formam, tot ecclesiasticorum virorum vigilanti studio congestam dignisque praeconiis laudatam, juxta virium possibilitatem modis omnibus observandam: quatenus hanc, sive aliarum sanctarum Scripturarum documenta, sedula meditatione [Col. 0818C] perlegentes et praelati et subditi, vocatione qua vocati sunt, ope divina adminiculati, infatigabiliter ambulent, et pro tam piissimo principe, qui ob lucrum animarum hoc sacrum et venerabile concilium ad hanc formam congerendam et statuendam salutiferis admonitionibus excitavit, modernis futurisque temporibus Dei immensam clementiam jugiter exorent. Nam in altero libello idem sacer conventus, eodem religiosissimo Augusto monente, quamdam institutionis formulam ex sanctorum Patrum dictis studiose excerpsit, et in unum breviter satisque congruenter congessit, et sanctimonialibus canonice degentibus tenendam percensuit. In qua continetur quales eis abbatissae praeferendae sint, qualiter eisdem sanctimonialibus infra claustra monasterii [Col. 0818D] vivendum, quid a praelatis stipendiorum dandum, quibus documentis et virtutum instrumentis exornandae sint: quatenus hac formula vivendi inspecta, et Deo sibi adjutorium praebente, humiliter suscepta et efficaciter impleta, cum bonorum operum lampadibus venienti sponso apparere, atque ejus thalamum ingredi mereantur.




[Col. 0815C]
[FORMA INSTITUTIONIS CANONICORUM ET SANCTIMONIALIUM.(G)*]



[a 1Kb] LIBER PRIMUS, QUI EST DE INSTITUTIONE CANONICORUM.[Col. 0821] (Dantur variantes ex ms. Vatic. 4885.)





INDEX CAPITUM LIBRI PRIMI.
[Col. 0819]

    I. De tonsura clericorum.
    II. De ostiariis.
    III. De lectoribus.
    IV. De exorcistis.
    V. De acolythis.
    VI. De subdiaconibus.
    VII. De diaconibus.
    VIII. De presbyteris.
    IX. De sacerdotibus.
    X. De episcopis.
    XI. De episcopis.
    XII. De pastoribus.
    XIII. De pastoribus, quales in ecclesia eligi debeant.
    XIV. De pastoribus, ut indigni atque imperiti ad pastorale magisterium accedere non praesumant.
    XV. De indignis praepositis.
    XVI. De indoctis praepositis.
    XVII. De his qui in regimine prodesse possunt, sed idem officium per quietem pro riam refugiunt.
    XVIII. De praepositis ecclesiae
    XIX. Quod sacerdotes sancti contemplativae vitae fieri participes possunt.
    XX. De doctrina et exemplis praepositorum.
    XXI. De humilitate praepositorum.
    XXII. De humilitate praepositorum.
    XXIII. De doctrinae discretione.
    XXIV. Qualiter praelati subjectos doceant, ac semetipsos discreta circumspectione praevideant.
    XXV. De doctorum silentio.
    XXVI. Quod nihil prosit sa erdoti etiamsi bene vivat, si male viventes lacendo non arguat.
    XXVII. De pasteribus non recte gradientibus.
    XXVIII. De negligentia sacerdotis, qui doctrinae suae contraria agendo, personam non potest implere doctorum.
    XXIX. De his qui bene docent et male vivunt.
    XXX. De exemplis pravorum sacerdotum.
    XXXI. De praepositis carnalibus.
    XXXII. Luctuosa descriptio carnaliter viventium sacerdotum.
    XXXIII. De iracundis doctoribus.
    XXXIV. De zelo pastoralis officii erga subditos.
    XXXV. Quod sacerdotes nihil proprium habeant, et ecclesiae facultates tanquam communes. Deo rationem reddituri suscipiant.
    XXXVI. De disciplina sacerdotum in his qui delinquunt.
    XXXVII. De collata episcopis potestate ligandi atque solvendi.
    XXXVIII. De episcopis qui pro ordinatione sacerdotii munera libenter accipiunt.
    XXXIX. De subintroductis mulieribus.
    XL. De clericis usuras accipientibus.
    XLI. De privilegiis presbyterorum.
    XLII. De excommunicatis.
    XLIII. Quod non oporteat demigrare.
    XLIV. Non transmigrandum de civitate in civitatem.
    XLV. De his qui in ecclesiis in quibus provecti sunt minime perdurarunt.
    XLVI. De fiectendo genu.
    XLVII. De damnatis et ministrare tentantibus.
    XLVIII. De clericis damnatis.
    XLIX. De peregrinorum susceptione.
    L. Quod non liceat clerico in duarum civitatum ecclesiis ministrare.
    LI. Quod non oporteat peregrinos clericos sine commendatitiis ministrare.
    LII. Quod sine litteris sacro ministerio servientes proficisci non debeant.
    LIII. De clericis a communione submotis ab alio non recipiendis episcopo.
    LIV. Si quis excommunicatus ante sententiam communicare praesumpserit, ipse in se damnationem protulit.
    LV. De non sollicitandis clericis alienis.
    LVI. De his qui semel legerint in ecclesia, ab aliis non posse promoveri.
    LVII. Si qui clerici ab episcopis suis promoti contempserint, nec illic maneant unde recedere noluerunt.
    LVIII. Ut nullus alienum clericum sollicitare vel tenere praesumat, suo episcopo non praebente consensum
    LIX. Ut in ecclesiis convivia minime celebrentur.
    [Col. 0820] LX. Quod nullus ecclesiasticorum in tabernis comedere debeat.
    LXI. De avaritia.
    LXII. Quod usuram non solum clerici exigere non debent, sed nec laici Christiani.
    LXIII. De his qui esum carnium in clero constituti diffugiunt.
    LXIV. De numero certo diaconorum.
    LXV. De his qui abominantur eos qui carnibus vescuntur.
    LXVI. De his qui in usus pauperum conferuntur.
    LXVII. De his qui pro virginitate superbiunt.
    LXVIII. De his qui Dominico die jejunant, tanquam nihil prae caeteris differente.
    LXIX. De his qui ecclesiastica jejunia absque necessitate dissolvunt.
    LXX. De his qui se a perceptione sanctae communionis avertunt, et qui excommunicatis per domos communicant.
    LXXI. De his qui ab alia paroecia praeter conscientiam episcoporum suorum in aliis commorantur.
    LXXII. De clericis vel laicis excommunicatis.
    LXXIII. De episcopis et clericis adeuntibus imperatorem.
    LXXIV. De damnatis episcopis aut clericis adeuntibus imperatorem.
    LXXV. Ut qui in sacrario serviunt usuras non exigant.
    LXXVI. De his qui debeant in pulpito psallere
    LXXVII. De honore quem presbyteris diaconi, qui sub ipsis sunt, debeant exhibere.
    LXXVIII. Quod subdiaconi non debeant benedicere, vel benedictionem dare.
    LXXIX. De exorcistis qui non sunt ab episcopis ordinati.
    LXXX. In ecclesia prandia fieri non debere.
    LXXXI. Quod praeter episcopi jussionem clericus proficisci non debeat.
    LXXXII. Ut ad sacrarium mulieres non introeant.
    LXXXIII. Non licere clericis ludicris interesse spectaculis.
    LXXXIV. Oblationes in domibus offerri non oportere
    LXXXV. De clericis et monachis non manentibus in suo proposito.
    LXXXVI. Quod non oporteat clericos habentes adversus invicem negotium proprium episcopum relinquere, et ad saecularia judicia convolare.
    LXXXVII. Quod minime clericos transmigrare conveniat.
    LXXXVIII. Quod non liceat clericis post mortem sui episcopi bona ejus diripere.
    LXXXIX. Si quis clericorum pauper promotus, in ordine postea habuerit aliquid, Ecclesiae potestati subjiciat.
    XC. Ut clerici tabernas, nisi in peregrinis, non ingrediantur.
    XCI. Ut alienus clericus minime suscipiatur ab alio.
    XCII. Ut clericus nec suo, nec alieno nomine fenus exerceat.
    XCIII. Ut clerici nullas negotiationes inhonestas, et turpia lucra sectentur.
    XCIV. De vita clericorum.
    XCV. De institutione clericorum.
    XCVI. Ex epistola Hieronymi ad Rusticum.
    XCVII. Quid distet inter monachum et clericum.
    XCVIII. De vita clericorum.
    XCIX. De clericis.
    C. De regulis clericorum.
    CI. De gentibus clericorum.
    CII. Quales oporteat clericos esse.
    CIII. De subjectis bonis sub pastorali regimine constitutis.
    CIV. De subditis.
    CV. De invidis et protervis subditis.
    CVI. Quod secundum sermonem prophetae culpa sua pereant, qui sacerdotum increpationes perversa voluntate contemnunt.
    CVII. Cum quo damno animae suae ab ecclesia quae pauperes pascit accipiunt illi qui sibi de suo sufficiunt.
    CVIII. Qui sint qui etiam cum profectu animae suae opibus sustentatur ecclesiae.
    CIX. Quid facere debeant clerici, quorum infirmitas non potest sua contemnere.
    [Col. 0821] CX. Quae sint vera gaudia, vel verae divitiae, et quid impedimenti afferant bona praesentia amatoribus futurorum.
    CXI. Quomodo intelligatur quod dicit Apostolus, Qui in sacrario operantur, quae de sacrario sunt edunt.
    CXII. De vita et moribus clericorum.
    CXIII. Item de vita et moribus clericorum.
    CXIV. Quae praecepta specialiter monachis, quae generaliter caeteris conveniant Christianis.
    CXV. Quod canonica institutio, evangelica et apostolica auctoritate fulta, caeteris superemineat institutionibus.
    CXVI. Quid sint res ecclesiae.
    CXVII. Quod diligenter munienda sint claustra canonicorum.
    CXVIII. Ut in congregandis canonicis modus discretionis sit tenendus.
    CXIX. De his qui in congregatione sibi commissa solummodo ex familia ecclesiae clericos aggregant.
    CXX. Qui clerici in congregatione canonica constituti ecclesiastica accipere stipendia debeant.
    CXXI. Ut in congregatione canonica aequaliter cibus et potus accipiatur.
    CXXII. De mensura cibi et potus.
    CXXIII. Quod a praelatis gemina pastio sit subditis impendenda.
    CXXIV. Ut canonicis sicut in caeteris, ita etiam in cultu vestium modum teneant discretionis.
    CXXV. Ut canonici cucullas manachorum non induant.
    [Col. 0822] CXXVI. Qua auctoritate horae canonicae celebrentur, quas scire ac religiose observare canonicos oportet.
    CXXVII. De vespertinis.
    CXXVIII. De completis.
    CXXIX. De vigiliarum antiquitate.
    CXXX. De matutinis.
    CXXXI. Ut canonici horas canonicas religiose observent.
    CXXXII. Quod cantantibus et psallentibus Domino angelorum adsint praesidia.
    CXXXIII. Quales ad legendum et cantandum in ecclesia constituendi sint.
    CXXXIV. Qui modus sit correptionis.
    CXXXV. Ut erga pueros, qui nutriuntur, vel erudiuntur in congregatione canonica, instantissima sit adhibenda custodia.
    CXXXVI. Ut omnes canonici ad completorium veniant.
    CXXXVII. De cantoribus.
    CXXXVIII. Quales vice praelatorum in congregatione canonica fungi debeant.
    CXXXIX. De praepositis.
    CXL. Qualis sit cellararius constituendus.
    CXLI. Cui committi debeant stipendia pauperum.
    CXLII. De infirmorum ac senum cura fratrum.
    CXLIII. Qualiter porta canonicorum custodiatur.
    CXLIV. Ut claustra canonicorum diligenter custodiantur.
    CXLV. Epilogus breviter digestus.





CAPUT PRIMUM.
[Col. 0821A]

(Isidori Eccles. Offic. l. VI, c. 4.) Tonsurae ecclesiasticae usus a Nazaraeis, nisi fallor, exortus est. Qui prius crine servato, denuo [diuturno] post magnam vitae continentiam devotione completa caput radebant, et capillos in igne sacrificii ponere jubebantur, scilicet ut perfectionem devotionis suae Domino consecrarent. Hujus ergo exempli usus ab apostolis introductus est, ut hi qui in divinis cultibus mancipati Domino consecrantur, quasi Nazaraei, id est sancti Dei [Deest Dei], crine praeciso innoventur. Hoc quippe et Ezechieli prophetae jubetur, dicente Domino: Tu fili hominis, sume tibi gladium acutum, et duces per caput tuum et barbam (Ezech. V). Videlicet quia et ipse sacerdotali genere [Col. 0821B] Deo in ministerium sanctificationis deserviebat. Hoc et Nazaraeos illos, Priscillam et Aquilam, in Actibus apostolorum primum fecisse legimus: Paulum quoque apostolum, et quosdam discipulorum Christi, qui in hujusmodi cultu [Deest cultu] mirandi exstiterunt (Act. XVIII). Est autem in clericis tonsura signum quoddam, quod in corpore figuratur, sed in animo agitur, scilicet, ut hoc signo in religione vitia resecentur, et criminibus carnis nostrae, quasi crinibus exuamur, atque inde innovatis sensibus ut comis rudibus enitescamus, exspoliantes nos, juxta Apostolum, veterem hominem cum actibus suis (Ephes. IV), et induentes novum, qui renovatur in agnitione Dei (Coloss. III). Quam renovationem [Col. 0821C] in mente oportet fieri, sed in capite demonstrari, [Col. 0822A] ubi ipsa mens noscitur habitare. Quod vero detonso capite superius, inferius circuli corona relinquitur, sacerdotium regnumque ecclesiae in eis existimo figurari. Tiara enim apud veteres constituebatur in capite sacerdotum. Haec ex bysso confecta [confecto] rotunda erat, quasi sphaera media, et hoc significatur in parte capiti [capitis] tonsa. Corona autem latitudo aurei est circuli, quae regum capita cingit. Utrumque itaque signum in capite clericorum exprimitur, ut impleatur etiam corporis quadam similitudine quod scriptum est, Petro apostolo perdocente: Vos estis genus electum, regale sacerdotium (I Petr. II). Quaeritur autem cur sicut apud [Deest apud] antiquos Nazaraeos, non ante coma nutritur, et sic tondetur. Sed qui exquirunt, advertant [Col. 0822B] quid sit inter illud propheticum velamentum, et hanc Evangelii revelationem, de qua dicit Apostolus: Cum transieris ad Christum, auferetur velamen (II Cor. III). Quod autem significabat velamen interpositum inter faciem Mosis et aspectum populi Israel, hoc significabat illis temporibus etiam coma sanctorum. Nam et Apostolus comam pro velamento esse dicit (I Cor. XI). Proinde jam non oportet ut velentur crinibus capita eorum qui Domino consecrantur, sed tantum ut revelentur: quia quod erat occultum in sacramento prophetiae, jam in Evangelio declaratum est.



CAPUT II.

(Isid., ibid. c. 14.) Ostiarii [Item Isidori de Ostiariis. [Col. 0822C] Ostiarii] sunt, qui in Veteri Testamento janitores [Col. 0823A] templi vocabantur, qui praeerant portis Jerusalem, quique [quippe] ordinati per vices suas omnia interiora templi vel exteriora [Deest vel exteriora] custodiebant. Hi denique [Iidemque inter] inter sanctum et iniquum discernentes, eos tantum in ecclesia qui sunt fideles recipiunt. Intrare enim templum nisi per hos non possumus. Habent enim potestatem tam bonos recipiendi quam rejiciendi indignos.



CAPUT III.

(Isid., ibid. c. 11.) Lectorum [Item Isidori de lectoribus, Lectorum] ordo formam et initium a prophetis. Sunt igitur lectores, qui verbum Dei praedicant, quibus dicitur: Clama, ne cesses: quasi tuba exalta vocem tuam (Isa. LVIII). Isti quippe dum ordinantur, [Col. 0823B] primum de eorum conversatione episcopus verbum facit ad populum. Deinde coram plebe tradit eis codicem apicum divinorum, ad verbum Dei annuntiandum. Qui autem ad hujusmodi provehitur gradum, iste erit doctrina et libris imbutus, sensuumque ac verborum scientia perornatus: ita ut distinctionibus sententiarum intelligat ubi finiatur junctura, ubi adhuc pendeat oratio, ubi sententia extrema claudatur. Sicque expeditus vim pronuntiationis tenebit, ut ad intellectum omnium mentes sensumque promoveat, discendo [discernendo] genera pronuntiationum, atque exprimendo proprios sententiarum affectus: modo indicantis voce, modo dolentis, modo increpantis, modo exhortantis, sive his similia, secundum genus propriae pronuntiationis, [Col. 0823C] in quo magis illa ambigua sententiarum adhibenda cognitio est. Multa enim in Scripturis sunt, quae nisi proprio modo pronuntientur, in contrariam recidunt sententiam, sicuti est: Quis accusabit adversus electos Dei? Deus qui justificat (Rom. VIII)? Quodque si confirmative non servato genere pronuntiationis suae dicatur, magna perversitas oritur. Sic ergo pronuntiandum est, ac diceret: Deusne qui justificat? subauditur, Non. Necesse est ergo in tantis rebus scientiae ingenium, quo proprie singula convenienterque pronuntientur. Propterea et accentuum vim oportet lectorem scire, ut noverit in qua syllaba vox protendatur pronuntiantis. Plerumque enim imperiti lectores in verborum accentibus errant, et solent irridere nos imperitiae hi qui videntur [Col. 0823D] habere [hanc habere] notitiam, detrahentes, et jurantes penitus nos nescire quod dicimus. Porro vox lectoris simplex erit et clara, ad omne pronuntiationis genus accommodata, plena succo virili, agrestem et subrusticum effugiens sonum, non humilis, nec adeo sublimis, non fracta, non tenera, nihilque femineum sonans, neque cum motu corporis, sed tantum cum gravitatis specie. (Isid., ibid. c. 13.) Auribus enim et cordi consulere debet lector, non oculis: ne potius ex seipso exspectatores magis quam auditores faciat. Vetus opinio est, lectores pronuntiandi causa praecipuam curam vocis habuisse, ut exaudiri in tumultu possit. Unde et dudum lectores praecones vel proclamatores vocabantur.



CAPUT IV.
[Col. 0824A]

In ordine [Item Isidori de exorcistis. In ordine] et ministerio Ecclesiae decet esse exorcistas secundum officia quae in templo Salomonis erant disposita; quaeque posterius sunt ab Esdra dispertita. Et invenimus eos quos scilicet [Deest scilicet] Esdras actores memorat templi, nunc [eos nunc] esse exorcistas in ecclesia Dei. Fuerunt enim sub Esdra actores templi, servorum Salomonis filii, qui actum templi totius sub cura sua haberent, ac [aut] sacris oblationibus deservirent. Et cum fuissent ex ordine et ministerio templi, longe fuerunt officio [ab officio] altaris Dei: quia nec psalmistis, nec ostiariis, nec sacrorum servis attingere licebat ad munera altaris, nisi tantummodo levitis. Quid ergo est? Nullam [Col. 0824B] aliam curam habebant actores templi, nisi ad sartatecta facienda, ut [aut] quaecunque fuissent vexata in aedificio [aedificatione] templi, aut delapsa, per eosdem actores de thesauris Dominicis reficerentur atque excolerentur. Ergo actores templi, exorcistae sunt in populo Dei. Quomodo enim actor prudens et bonus scit quis sit domini sui census et omnis substantiae modus, et redigit apud se totius possessionis instrumenta originaria: sic et exorcista redigit in suam diligentiam totius regni Domini secreta, ut memoriae mandet de scripturarum sacramentis, unde exerceat [Ms. add., scilicet] donum, quod illi est a Spiritu sancto concessum, secundum Apostoli praeconium. Exorcistas enim memorat Apostolus, cum [Col. 0824C] dicit: Nunquid omnes donationes habent sanationum (I Cor. XII)? Hi enim cum ordinantur, sicut ait canon (Conc. Carthag. IV, Dist. 23. Exorcistarum), accipiunt de manu episcopi libellum, in quo scripti sunt exorcismi, accipientes potestatem imponendi manus super energumenos, sive catechumenos, sive baptizatos [Deest sive baptizatos].



CAPUT V.

(Isid. Etymol. l. VII, c. 12.) Acolythi [Item Isidori de acolythis. Acolythi] Graece, Latine ceroferarii dicuntur a deportandis cereis, quando legendum est Evangelium, aut sacrificium offerendum. Tunc enim accenduntur luminaria ab eis, et deportantur, non ad fugandas tenebras, dum sol eo tempore rutilet, sed ad signum laetitiae demonstrandum: ut sub typo [Col. 0824D] luminis corporalis, illa lux ostendatur, de qua in Evangelio legitur: Erat lux vera quae illuminat omnem hominem venientem in hunc mundum (Joan. I).



CAPUT VI.

(De offic. l. II, c. 10.) Subdiaconi [Item Isidori de subdiaconis. Subdiaconi], qui apud Graecos hypodiaconi vocantur, in Esdra inveniuntur, appellanturque ibi Nathinaei, id est, in humilitate Domino servientes (I Esdr. II et VIII). Ex eorum ordine fuit ille Nathanael, qui in evangelio Joannis divina proditione commonitus, Salvatorem meruit confiteri. Quique etiam ad primum divinitatis indicium fidelis enituit, protestante [praestante] Domino ac dicente: Ecce vere Israelita, in quo dolus non est (Joan. I). Denique [Col. 0825A] isti oblationes in templo Domini suscipiunt a populis. Isti obediunt officiis levitarum. Isti quoque vasa corporis et sanguinis Christi diaconibus ad altaria Domini offerunt (Conc. Carthag. IV, Dist. 2, Subdiaconi). De quibus quidem placuit patribus, ut quia sacra mysteria [Forte verius, ministeria. H.] contrectant, casti et continentes sint ab uxoribus, et ab omni carnali immunditia liberi, juxta quod illis propheta dicente jubetur: Mundamini qui fertis vasa Domini (Isa. LII). Hi igitur cum ordinantur, sicut sacerdotes et levitae, manus impositionem non suscipiunt: sed patenam tantum et calicem de manu episcopi, et archidiacono scyphum aquae cum aqua manili et manutergium accipiunt.



CAPUT VII.

[Col. 0825B] (Isid., ibid. c. 8.) Diaconorum [Item Isidori de diaconis. Diaconorum] ordo a tribu Levi accepit exordium. Praecepit enim Dominus Mosi, ut post ordinationem Aaron sacerdotis et filiorum ejus, rursus Levi tribus in Divini cultus ministerio ordinarentur et consecrarentur Domino pro omnibus primogenitis, et servirent pro Israel coram Aaron, et filiis ejus, in tabernaculo Dei, excubantes in templo die ac nocte. Ipsique gestarent arcam et tabernaculum et omnia vasa ejus, et in circuitu tabernaculi castra ipsi rursus [Deest rursus] constituerent, et in promovendo tabernaculo ipsi deponerent, rursus ipsi componerent. A viginti quinque annis, et supra, in tabernaculo servire ipsis mandatum est. Quam Regulam sancti Patres et in Novo Testamento constituerunt. [Col. 0825C] In Evangelio autem primordia eorum, et in Actibus Apostolorum [discipulorum] ita leguntur: Convocantes autem duodecim apostoli multitudinem discipulorum, dixerunt: Non est aequum [Non placet] nos relinquere verbum Dei, et ministrare mensis. Quid ergo est, fratres? Considerate ex vobis viros boni testimonii septem, plenos spiritu sapientiae, quos constituamus in hanc rem. Nos vero orationi et ministerio sermonis instantes erimus. Et placuit sermo coram omni multitudine. Et elegerunt statim Stephanum virum plenum fide et Spiritu sancto, Philippum, Prochorum, et Nicanorem, et Timonem [Timotheum], et Parmenam, et Nicolaum advenam Antiochenum. Hi steterunt ante apostolos. Et cum orassent, imposuerunt illis manus. Verbumque Dei crescebat, et [Col. 0825D] multiplicabatur numerus credentium (Act. VI). Exhinc jam decreverunt apostoli, apostolorumque [vel apostolorum] successores, per omnes ecclesias septem diaconos ordinandos esse [Deest ordinandos esse], qui sublimiori gradu caeteris proxime [praelati proxime] circa aram Christi, quasi columnae altaris assisterent, et non sine aliquo septenarii numeri mysterio. Hi sunt enim, quos in Apocalypsi legimus, septem angeli tubis canentes (Apoc. VIII et X). Hi sunt septem candelebra aurea, hi voces tonitruorum. Ipsi enim clara voce in modum praeconis admonent cunctos, sive in orando, sive in flectendis genibus, sive in psallendo, sive in lectionibus audiendis. Ipsi etiam, ut aures habeamus ad Dominum, clamant. [Col. 0826A] Ipsi quoque evangelizant. Sine ipsis sacerdos nomen habet, officium non habet. Nam sicut in sacerdotio consecratio, ita et in ministro dispensatio sacramenti est. Ille orare, hic psallere mandat. Ille oblata sanctificat, hic sanctificata dispensat. Ipsis etiam sacerdotibus propter praesumptionem non licet de mensa Domini tollere calicem, nisi eis traditus fuerit a diacono. Levitae inferunt oblationes in altaria; levitae mensam Domini componunt; levitae operiunt arcam testamenti. Non enim omnes vident alta mysteriorum quae operiuntur a levitis, ne videant quii videre non debent, et sumant qui servare non possunt. Qui propterea altari albis induti assistunt, ut coelestem vitam habeant, candidique ad hostias et immaculati accedant, mundi scilicet corpore, et incorrupti [Col. 0826B] pudore. Tales enim decet Dominum habere ministros, qui nullo carnis corrumpantur contagio, sed potius eminenti castitate [eminentia castitatis] splendeant. Quales autem diaconi ordinentur, Paulus apostolus plenissime scribit ad Timotheum. Nam cum praemisisset de sacerdotum electione, continuo subjunxit: Diaconi similiter irreprehensibiles (I Tim. III), hoc est, sine macula sicut episcopi. Pudici utique, id est, a libidine continentes. Non bilingues, scilicet ne conturbent pacem habentes. Non multo vino dediti: quia ubi ebrietas, ibi libido dominatur et furor. Non turpe lucrum sectantes, ne de coelesti ministerio [mysterio] lucra terrena sectentur. Est quippe [quoque] et turpis lucri appetitio, plus de praesentibus quam de futuris cogitare. Post haec [Col. 0826C] subjecit: Hi autem probentur primum, et sic ministrent, nullum crimen habentes. Hi utique sicut episcopi, ante ordinationem probari debent, si digni sint, et sic postea ministrare.



CAPUT VIII.

(Isid., ibid. c. 7.) Presbyterorum [Item Isidori de presbyteris. Presbyterorum] ordo exordium sumpsit (ut dictum est) a filiis Aaron. Qui enim sacerdotes vocabantur in Veteri Testamento, hi sunt qui nunc vocantur presbyteri. Et qui nuncupabantur principes sacerdotum, nunc episcopi nominantur: presbyteri autem interpretantur seniores, quia seniores aetate Graeci presbyteros vocant. His enim, sicut episcopis, dispensatio mysteriorum Dei commissa est. Praesunt enim Ecclesiae Christi, et in confectione divini corporis [Col. 0826D] et sanguinis consortes cum episcopis sunt. Similiter et in doctrina populorum [apostolorum], et in officio praedicandi, sed solum propter [ac solum praeter] auctoritatem summi sacerdotii, clericorum ordinatio et consecratio reservata est, ne a multis disciplina Ecclesiae vindicata concordiam solveret, scandala generaret. Nam Paulus apostolus eosdem presbyteros, ut vere sacerdotes, sub [ut veteres sub] nomine episcoporum ita asseverat, loquens ad Titum: Hujus, inquit, rei gratia reliqui te Cretae, ut ea quae desunt corrigas, et constituas per civitates presbyteros, quemadmodum ego tibi disposui. Si quis sine crimine est, unius uxoris vir, filios habens fideles, non in accusatione luxuriae, aut non subditos. Oportet enim [Col. 0827A] episcopum sine crimine esse (Cap. I). Qua sententia ostendit, etiam presbyteros sub episcoporum nomine taxari. Unde et ad Timotheum de ordinatione episcopi et diaconi scribens, de presbyteris omnino tacuit, quia eos in episcoporum nomine comprehendit (I Tim. III). Secundus enim primo conjunctus est gradus, sicut et ad Philippenses episcopis et diaconibus scribit, cum una civitas plures episcopos habere non possit (Philipp. I), et in Actibus apostolorum presbyteros Ecclesiae, iturus Hierosolymam, congregavit, quibus inter caetera ait: Videte gregem in quo vos Spiritus sanctus episcopos ordinavit (Act. XX). Unde etiam tales in Ecclesia presbyteros constituendos esse, sicut episcopos, et Apostolus ad Titum loquitur, et canones ipsi testantur. Presbyteros [Col. 0827B] autem merito et sapientia dici, non aetate (Cap. I). Nam et Moysi praecipitur, ut eligat presbyteros. Unde et in Proverbiis dicitur: Gloria senum canities (Prov. XX). Quae est haec canities? Haud dubium quin sapientia, de qua scriptum est: Canities hominum prudentia est (Sap. IV). Cumque nongentos et amplius annos ab Adam usque ad Abraham vixisse homines legerimus, nullus alius primus [Deest primus] appellatus est presbyter, id est senior, nisi Abraham, qui multo paucioribus annis vixisse convincitur. Non ergo propter decrepitam senectutem, sed propter sapientiam, presbyteri nominantur. Quod si ita est, mirum cur insipientes constituantur [constituuntur.]



CAPUT IX.

[Col. 0827C] (Isid., ibid. c. 5.) Veniamus [Item Isidori de sacerdotibus. Veniamus] ergo nunc ad sacratissimos ordines, et singulariter demonstremus quod est sacerdotii fundamentum, vel quo auctore pontificalis ordo adolevit in saeculo. Initium quidem sacerdotii Aaron fuit, quanquam et Melchisedec prior obtulerit sacrificium, et post hunc Abraham, Isaac et Jacob. Sed isti spontanea voluntate, non sacerdotali auctoritate, ista fecerunt. Caeterum Aaron primus in lege sacerdotale nomen accepit, primusque stola [pontificali stola] indutus victimas obtulit, jubente Domino ac loquente ad Moysem (Exod. XXIX): Accipe, inquit, Aaron et filios ejus, et applicabis ad ostium tabernaculi testimonii. Cumque laveris patrem cum filiis aqua, indues Aaron vestimentis suis, id est, linea et tunica, [Col. 0827D] et superhumerali, et rationali, quod constringes balteo, et pones [pone super] tiaram, et oleum unctionis fundes super caput ejus, atque hoc ritu consecrabitur. Filios quoque illius applicabis, et indues tunicis lineis, cingesque balteo, Aaron scilicet et liberos ejus, et impones eis mitras, eruntque sacerdotes mei religione perpetua. Quo loco contemplari oportet, Aaron summum sacerdotem, id est, episcopum fuisse, et [nam] filios ejus, presbyterorum figuram praemonstrasse. Fuerunt enim filii Aaron et ipsi sacerdotes, quibus merito astare debuissent levitae, sicut summo sacerdoti. Sed hoc fuit inter Aaron summum sacerdotem et inter [Col. 0828A] filios ejusdem Aaron, qui et ipsi erant sacerdotes: quod Aaron super tunicam accipiebat poderem, stolam sanctam, et coronam auream, mitram et zonam auream, et superhumerale, et caetera quae supra memorata sunt. Filii autem Aaron, super tunicas lineas cincti tantummodo et tiarati astabant sacrificio Dei. Sed forsitan quaeritur et hoc, cujus figuram faciebat Moyses? Si enim filii Aaron presbyterorum figuram faciebant, et Aaron summi sacerdotis, id est episcopi, Moyses cujus? Indubitanter Christi, et vere per omnia Christi: quoniam fuit similitudo mediatoris Dei, qui est inter Deum et hominem, Jesus Christus, qui est verus dux populorum, verus princeps sacerdotum, et dominus pontificum, cui est honor et gloria in saecula saeculorum. Amen.

[Col. 0828B] Hactenus de primordiis sacerdotalibus in Veteri Testamento: in Novo autem Testamento, post Christum, sacerdotalis ordo a Petro coepit. Ipsi enim primum datus est pontificatus in Ecclesia Christi. Sic enim loquitur ad eum Dominus: Tu es, inquit, Petrus, et super hanc petram aedificabo Ecclesiam meam, et portae inferi non praevalebunt adversus eam: et tibi dabo claves regni coelorum (Matth. XVI). Hic ergo ligandi solvendique potestatem primus accepit, primusque ad fidem populum virtute suae praedicationis adduxit. Siquidem et caeteri apostoli cum Petro par consortium [pari consortio] honoris et potestatis acceperunt. Qui etiam in toto orbe dispersi, Evangelium praedicaverunt; quibusque decedentibus successerunt episcopi, qui sunt constituti per totum [Col. 0828C] mundum in sedibus apostolorum. Qui non jam ex genere carnis et sanguinis eliguntur, sicut primum secundum ordinem Aaron, sed pro uniuscujusque merito, quod in eum gratia divina contulerit. Sicut etiam ad Heli Dominus praenuntiavit, dicens: Haec dicit Dominus Deus Israel: Dixi, domus tua et domus patris permanebunt coram me usque in aeternum. Et nunc haec dicit Dominus: Nequaquam, sed glorificantes me glorificabo: Qui me spernit, spernetur (I Reg. II). Quatuor enim sunt genera apostolorum. Unum a Deo tantum, ut Moyses. Alterum per hominem et Deum, ut Josue. Tertium tantum per hominem, sicut his temporibus multi favore populi et potestatum in sacerdotium subrogantur. Quartum autem genus ex se est, sicut pseudoprophetarum et [Col. 0828D] pseudoapostolorum. Quid est autem nomen apostolorum? Apostoli in Latina lingua missi interpretantur, quia ipsos misit Dominus evangelizare ad illuminationem omnium populorum. Episcopus autem, ut quidam prudentium ait, nomen est operis, non honoris. Graecum est enim, atque inde ductum vocabulum, quod ille qui praeficitur [superefficitur], superintendit, curam scilicet subditorum gerens (August. de Civ. Dei, lib. XIX, c. 19). [a 1Kb] quippe, super, autem, intentio est: ergo episcopum Latine superintendentem possumus dicere: ut intelligat non se esse episcopum, qui non prodesse, sed praeesse [Col. 0829A] dilexerit. Quod vero per manus impositionem a praecessoribus Dei sacerdotibus episcopi ordinantur, antiqua est institutio. Isaac autem patriarcha sanctus ponens manum suam super caput Jacob, benedixit ei (Gen. XXVII). Similiter et Jacob filiis suis benedictionem dedit (Num. XXVII). Sed et Moyses super caput Josue manum suam imponens, dedit ei spiritum virtutis et ducatus in populo Israel. Sic et superimpletor legis et prophetarum Dominus noster Jesus Christus per manus impositionem apostolos benedixit, sicut in Evangelio Lucae scriptum est: Et perduxit illos trans Bethaniam: et elevavit manus suas, et benedixit eos. Factumque est cum benedixisset illis, discessit ab eis: et ipsi reversi sunt in Jerusalem cum gaudio magno (Luc. XXIV). Et in Actibus apostolorum, [Col. 0829B] ex praecepto sancti Spiritus, Paulo et Barnabae ab [Deest ab] apostolis manus imposita est in episcopatum, et sic missi sunt ad evangelizandum (Act. XIII). Quod autem a triginta annis sacerdos efficitur, ab aetate scilicet Christi sumptum est, ex qua idem orsus est praedicare. Haec enim aetas profectu jam non indiget parvulorum, sed perfectionis vi plena est, et robusta, et ad omne disciplinae ac magisterii exercitium praeparata. Quod vero unius virginalis matrimonii sint qui eliguntur in ordine pontificatus, et in veteri lege mandatum est, et plenius scribit Apostolus dicens: Unius uxoris virum (I Tim. III; Tit. I). Sacerdotem quaerit Ecclesia, aut de monogamia ordinatum, aut de virginitate sanctum. [a 1Kb] Digamus enim haud fertur agere sacerdotium. Porro quod [Col. 0829C] episcopis non ab uno, sed a cunctis provincialibus episcopis ordinatur, ideo institutum est, ne aliquid contra fidem Ecclesiae unius tyrannica auctoritas moliretur. Propterea ab omnibus convenientibus constituitur, ac non minus, quam a tribus praesentibus, caeteris tamen consentientibus testimonio litterarum. Huic autem, dum consecratur, datur baculus, ut ejus indicio subditam plebem vel regat, vel corrigat, vel infirmitates infirmorum sustineat. Datur et annulus, propter signum pontificalis honoris, vel signaculum secretorum. Nam multa sunt, quae carnalium minusque intelligentium sensibus [mentibus] occultantes sacerdotes, quasi sub signaculo condunt, ne indignis quibusque sacramenta Dei aperiantur. Jam vero quod saeculares viri nequaquam ad ministerium Ecclesiae [Col. 0829D] assumantur, eadem auctoritas apostolica docet et dicit: Manus cito nemini imposueris (I Tim. V). Et iterum: Non neophytum (Ibid. III), ne in superbiam elatus, putet se non tam ministerium humilitatis quam administrationem saecularis potestatis adeptum; et in condemnationem superbiae, sicut diabolus, per jactantiam dejiciatur. Quomodo enim valebit saecularis homo sacerdotii magisterium adimplere, cujus nec officium tenuit, nec disciplinam cognovit? aut quid docere poterit, cum ipse non didicerit? Nunc vero saepe cernimus plurimos ordinationem talibus facere: nec eligunt qui Ecclesiae [Col. 0830A] prosint, sed quos vel ipsi amant, vel quorum sunt obsequiis deliniti, vel pro quibus majorum quispiam rogaverit; et ut deteriora dicam, qui ut ordinarentur, muneribus impetrarunt. Taceo de reliquis. Alii successores filios vel parentes faciunt, et conantur posteris praesulatus relinquere dignitatem, cum hoc nec Moyses amicus Dei facere potuit, sed Josue de alia tribu elegit, ut sciremus principatum in populo non sanguine defendendum esse, sed vitae meritis (Num. XXVII). Interdum autem et juxta meritum plebium eliguntur personae rectorum: unde noverint populi sui fuisse meriti, regimen perversi suscepisse pontificis. Quod autem is, qui post baptismum aliquo mortali peccato corruptus, ad sacerdotium non provehatur, lex ipsa testatur. Moyses enim in lege praecepit [Col. 0830B] sacerdotibus, ne aliquod vitiatum [pecus] ad aram Dei offerant (Levit. I et II); quod ipsum postea offerentibus sacerdotibus Israel per Malachiam improperavit Deus, dicens: Vos sacerdotes qui polluistis nomen meum, et dixistis: In quo polluimus eum? Offerentes super altare meum panem pollutum, et offerebatis caecum et languidum (Malach. I). Unde et in Numeris vitula rufa, cujus cinis expiatio est populi, non aliter jubetur offerri ad altare Domini, nisi quae terrena opera non fecerit, jugumque delicti non traxerit, nec vinculis peccatorum fuerit alligata (Num. XIX). Sed quid plura subjiciamus? Si enim is, qui in episcopatu vel presbyterio positus, mortale aliquod peccatum admiserit, retrahitur: quanto magis ante ordinationem repudiari peccator inventus [Col. 0830C] debet, ut non ordinetur? [si peccator inventus est, non ordinetur.] Quapropter quia lex peccatores a sacerdotio removet, consideret se unusquisque: et sciens quia potenter [potentes potenter] tormenta patientur, retrahat se ab hoc non tam honore quam onere, et aliorum qui digni sunt, locum non ambiat occupare. Qui enim in erudiendis atque instruendis de virtute populis praeerit, necesse est ut in [Deest in] omnibus sanctus sit, et in nullo reprehensibilis habeatur. Qui enim alium de peccatis arguit, ipse a peccato debet esse alienus. Nam qua fronte subjectos arguere poterit, cum illi statim possit correptus ingerere? Ante doce te quae recta sunt, episcope. Quapropter qui negligit recta facere, desinat [Col. 0830D] recta docere. Prius quippe semetipsum corrigere debet, qui alios ad bene vivendum monere studet, ita ut in omnibus semetipsum formam vivendi praebeat, cunctosque ad bonum opus et doctrina et opere provocet. Cui etiam scientia Scripturarum necessaria est: quia si episcopi tantum sit sancta vita, sibi soli potest prodesse sic vivens. Porro si et doctrina fuerit eruditus, potest caeteros quosque instruere, et docere suos, et adversarios repercutere. Qui nisi refutati fuerint atque convicti, facile possunt simplicium corda pervertere. Hujus autem sermo debet esse purus, simplex et apertus, plenus gravitate et honestate, plenus suavitate et gratia, tractans de mysterio [Col. 0831A] legis, de doctrina fidei, de virtute continentiae, de disciplina justitiae: unumquemque diversa admonens exhortatione, juxta professionem [professionis] morumque qualitatem: videlicet ut pernoscat, quid, cui, quando, vel quomodo proferat. Cujus prae caeteris speciale officium est, Scripturas legere, percurrere canones, exempla sanctorum imitari. Vigiliis, jejuniis, orationibus incumbere: cum fratribus habere pacem, nec quemquam ex membris suis discerpere. Nullum damnare, nisi comprobatum: nullum excommunicare, nisi discussum. Quique ita humilitate pariter et auctoritate praestabit, ut nec per nimiam humilitatem suam, subditorum vitia convalescere faciat; nec per immoderatam auctoritatem severitatis potestatem exerceat: sed tanto cautius [Col. 0831B] erga sibi commissos agat, quanto durius a Christo judicari formidat. Tenebit quoque illam supereminentem donis omnibus charitatem, sine qua omnis virtus nihil est. Custos enim sanctitatis, charitas est: locus autem hujus custodis, humilitas est. Habebit etiam inter haec omnia et castitatis eminentiam, ita ut mens Christi corpus confectura, ab omni inquinamento carnis sit munda et libera. Inter haec oportet eum sollicita dispensatione curam pauperum gerere, esurientes pascere, vestire nudos, susscipere peregrinos, captivos redimere, viduas ac pupillos tueri, pervigilem in cunctis exhibere curam providentia et distributione discreta. In quo etiam et hospitalitas ita erit praecipua, ut omnes cum benignitate et charitate suscipiat. Si enim omnes fideles [Col. 0831C] illud evangelicum audire desiderant, Hospes fui, et suscepistis me (Matth. XXV), quanto magis episcopus, cujus diversorium cunctorum debet esse receptaculum? Laicus enim unum aut duos suscipiens, implebit hospitalitatis officium: episcopus si omnes non receperit, inhumanus est. In negotiis autem saecularibus dirimendis, oportet eum causam merito discernere, non gratia. Neque enim sic debet episcopus suscipere potentem, ut contristet contra justitiam pauperem: neque pro paupere, auferre justitiam a potente. Non defendat improbum, nec sancta indigno committenda arbitretur: neque arguat aut impugnet, cujus crimen non reprehendit. Erit quoque illi etiam juxta Apostolum mansuetudo, patientia, sobrietas, moderatio, abstinentia, sive pudicitia, [Col. 0831D] ut non solum ab opere immundo se abstineat, sed etiam ab oculi, oris, et cogitationis errore. Ita ut dum nullum in se vitium regnare permittit, impetrare apud Deum veniam pro subditorum facinoribus valeat. Qui enim ista sectaverit, et Dei minister utilis erit, et perfectum sacerdotium consummabit.



CAPUT X.

(Hieronymi excerptum ex Ep. ad Titum.) Hujus rei [Excerptum B. Hieronymi ex Epistola ad Titum. Hujus rei,] gratia reliqui te Cretae, ut ea quae desunt corrigas (Tit. I). Reliquit Titum discipulum Cretae, ut rudimenta nascentis Ecclesiae confirmaret, et si quid videbatur deesse, corrigeret: ipse pergens ad alias nationes, ut rursum in eis Christi jaceret fundamentum. [Col. 0832A] Quod autem ait, ut ea quae desunt corrigas [deerant corrigeres, et sic ubique], ostendit necdum eos ad plenam venisse scientiam veritatis: et licet ab apostolo correcti fuerint, tamen adhuc indigere correctione. Et constituas per civitates presbyteros, sicut et ego tibi disposui. Diligenter Apostoli attendamus verba, dicentis: Ut constituas per civitates presbyteros, sicut et ego tibi disposui. Qui qualis presbyter debeat ordinari, in consequentibus disserens, hoc ait: Si quis sine crimine est, unius uxoris vir, etc. Postea intulit: Oportet enim episcopum sine crimine esse, tanquam Dei dispensatorem. Idem ergo est presbyter, qui [et] episcopus. Et antequam diaboli instinctu studia et schismata [deest schismata] in religione fierent, ac diceretur in populis, [Col. 0832B] Ego sum Pauli, ego Apollo, ego autem Cephae, communi presbyterorum consilio Ecclesiae gubernabantur. Postquam vero unusquisque eos quos baptizaverat, putabat suos, non Christi, in toto orbe decretum est, ut unus de presbyteris electus superponeretur caeteris, ad quem omnis cura Ecclesiae pertineret, ut schismatum semina tollerentur. Putat aliquis, non Scripturarum, sed nostram esse sententiam, episcopum et presbyterum unum esse, et aliud aetatis, aliud esse nomen officii? Relegat Apostoli ad Philippenses verba, dicentis: Paulus et Timotheus servi Christi Jesu, omnibus sanctis in Christo Jesu, qui sunt Philippis, cum episcopis et diaconibus, gratia vobis et pax, et reliqua (Philipp. I). Philippi una est urbs Macedoniae. Et certe in una civitate [Col. 0832C] plures, ut nunc putatur, episcopi esse non poterant. Sed quia eosdem episcopos illo in tempore quos presbyteros appellabant, propterea indifferenter de episcopis, quasi de presbyteris est locutus. Adhuc alicui hoc videatur ambiguum, nisi altero testimonio comprobetur. In Actibus apostolorum scriptum est, quod cum venisset apostolus Paulus Miletum, miserit Ephesum, et convocaverit presbyteros ejusdem ecclesiae, quibus postea inter caetera sit locutus: Attendite vobis et universo gregi, in quo vos posuit Spiritus sanctus episcopos pascere ecclesiam Domini, quam acquisivit per sanguinem suum (Act. X). Et hic diligentius observate, quomodo unius civitatis Ephesi presbyteros vocans, postea eosdem episcopos dixerit. Videamus igitur qualis presbyter, sive episcopus [Col. 0832D] ordinandus sit: Si quis est sine crimine, unius uxoris vir, filios habens fideles, non in accusatione luxuriae, aut non subditos. Oportet enim episcopum sine crimine esse tanquam Dei dispensatorem. Non protervum, non iracundum, non vinolentum, non percussorem, non turpis lucri appetitorem (I Tim. III). Primum itaque sine crimine sit, quod puto alio verbo ad Timotheum, irreprehensibilem nominatum. Non qui eo tantum tempore, quo ordinandus est, sine ullo sit crimine, et praeteritas maculas nova conversatione deleverit: sed ex eo tempore, quo in Christo renatus est, nulla peccati conscientia mordeatur. Quomodo enim potest praeses Ecclesiae auferre malum de medio ejus, qui in delictum simile [Col. 0833A] corruerit? aut qua libertate corripere peccantem, cum tacitus sibi ipse respondeat eadem se admisisse quae corripit? Primum itaque dicendum est, quod tam sanctum sit nomen sacerdotii, ut nobis etiam ea quae extra nos sunt posita, reputentur: non quod propter vitia nostra episcopi non fiamus, sed quod propter filiorum incontinentiam ab hoc gradu arcendi simus. Qua enim libertate possumus alienos filios corripere, et docere quae recta sunt, cum nobis statim possit, qui fuerit correptus, ingerere, Ante doce filios tuos? Aut qua fronte extraneum corripio fornicantem, cum mihi conscientia mea ipsa respondeat, Exhaereda ergo filium fornicantem, abjice filios tuos vitiis servientes? Cum autem nequam [Deest nequam] filius in [Col. 0833B] una tecum convivatur [Al., communicat] domo, tu audes [tu addis] de alterius oculo festucam detrahere, in tuo trabem non videns? Non itaque justus polluitur ex vitiis filiorum, sed libertas ab apostolo ecclesiae principi reservatur, ut talis fiat, qui non timeat propter vitia liberorum extraneos reprehendere. Oportet enim episcopum sine crimine esse, tanquam Dei dispensatorem. Quaeritur ergo inter dispensatores, ut fidelis quis inveniatur: et non comedens et bibens cum ebriosis, percutiat servos et ancillas, sed incertum Domini exspectet adventum, et det conservis in tempore cibaria. Inter villicum autem et familiam haec sola distantia est, quod conservus praepositus est, conservis suis. Sciat itaque episcopus et presbyter, sibi populum [Col. 0833C] esse conservum, non servum. Caetera quae sequuntur, in nobis posita sunt. Non protervum, id est, non tumentem et placentem sibi quod episcopus sit: sed quasi bonum villicum, id [est] requirentem quod pluribus prosit. Non iracundum. Iracundus est, qui semper irascitur, et ad levem responsionis auram atque peccati, quasi a vento folium commovetur. Neque vero qui aliquando irascitur, iracundus est: sed ille dicitur iracundus, qui crebro hac passione superatur. Prohibet quoque episcopum esse vinolentum, ne vel sensu occupato exaltet risum contra gravitatis [veritatis] decorem, et labiis dissolutis cachinnet: vel si paululum tristis cujusdam rei fuerit recordatus inter pocula, in singultus prorumpat et lacrymas. Longum est ire per singula, [Col. 0833D] et insanias, quas ebrietas suggerit, explicare. Post vinolentiam etiam hoc praecepit, ne percussor sit. Quod quidem, et simpliciter intellectum, aedificat audientem, ne facile manum porrigat ad caedendum, ne in os alterius verberandum insanus erumpat. Melius est autem, ut non percussorem illum esse dicamus, qui mansuetus et patiens, sciat quid in tempore loquendum sit, quid tacendum, ne sermone inutili conscientiam percutiat infirmorum. Turpis quoque lucri appetitus, ab eo qui episcopus futurus est, esse debet alienus: sunt enim multi, docentes [dicentes] quae non oportet turpis lucri gratia, qui totas domos subvertunt, et putant quaestum esse pietatem. Melior est autem, juxta [Col. 0834A] Salomonem, modica acceptio cum justitia, quam multa genimina cum iniquitate: et magis eligendum in paupertate nomen bonum, quam in divitiis nomen pessimum (Prov. XVI). Episcopus, qui imitator Apostoli esse cupit, habens victum et vestitum, his tantum debet esse contentus. Qui altario serviunt, de altario vivant (I Tim. VI). Vivant, inquit, et non divites fiant. Unde et aes nobis excutitur de zona, et una tantum tunica induimur, ne de crastino cogitemus. Turpis quoque lucri appetitio est, plus de praesentibus quam de futuris cogitare. Huc usque quid non debeat habere episcopus, sive presbyter, apostoli sermone praeceptum est: nunc e contrario, quid habere debeat, explicatur. Sed hospitalem, bonorum amatorem, castum, justum, sanctum, [Col. 0834B] continentem, abstinentem, obtinentem eum, qui secundum doctrinam est, fidelem sermonem, ut potens sit consolari in doctrina sana, et contradicentes arguere. Ante omnia hospitalitas futuro episcopo denuntiatur. Si enim omnes illud de Evangelio audire desiderant, Hospes fui, et suscepistis me (Matth. XXV), quanto magis episcopus, cujus domus omnium commune debet esse hospitium? Laicus enim unum aut paucos suscipiens, implevit hospitalitatis officium: episcopus nisi omnes receperit, inhumanus est. Quomodo itaque mansuetudo, patientia, sobrietas, moderatio, abstinentia lucri, hospitalitas quoque et benignitas praecipue esse debent in episcopo, et inter cunctos laicos eminentia: sic et castitas proprie, et, ut ita dixerim, pudicitia sacerdotalis: [Col. 0834C] ut non solum ab opere se immundo abstineat, verum a jactu oculi et cogitationis errore mens Christi corpus confectura sit libera. Justus quoque episcopus esse debet et sanctus, ut justitiam in populis quibus praeest exerceat, reddens unicuique quod meretur, nec accipiat personam in judicio. Inter laici autem et episcopi justitiam hoc interest, quod laicus potest apparere justus in paucis: episcopus vero in tot exercere justitiam, quot et subditos habet.



CAPUT XI.

(Ex eodem, ep. ad Oceanum.) Si quis episcopatum [Excerptum ex epistola Hieronymi ad Oceanum. Si quis Episcopatum] desiderat, bonum opus desiderat. Opus, non dignitatem: laborem, non delicias. Opus [Col. 0834D] quo per humilitatem decrescat, non intumescat fastigio. Oportet ergo episcopum irreprehensibilem esse (I Tim. III). Id ipsum quoque ad Titum: Si quis est sine crimine (Tit. I). Omnes virtutes in uno sermone comprehendit, et pene rem contra naturam exigit. Si enim omne peccatum, etiam in otioso verbo, reprehensione dignum est, quis ille, qui absque peccato, id est, sine reprehensione, versetur in mundo? Sed futurus pastor Ecclesiae talis eligitur, ad cujus comparationem recte grex caeteri nominentur. Definiunt rhetores oratorem qui sit vir bonus, dicendi peritus. Ante vita quam lingua [sic lingua] irreprehensibilis quaeritur, ut doctus merito suscipiatur. Perdit enim auctoritatem dicendi, cujus [Col. 0835A] sermo opere destruitur. Unius uxoris virum. Certe de baptizatis apostoli sermo est, nemo dubitet. Sobrium, prudentem, ornatum, hospitalem, doctorem, pudicum, etc. Sacerdotes qui ministrant in templo Dei, prohibentur vinum et siceram bibere, ne crapula et ebrietate aggraventur corda eorum (Levit. X): et ut sensus officium exhibens Deo, vigeat semper et tenuis sit. Quod autem infert, prudentem, excludit eos qui sub nomine simplicitatis excusant stultitiam sacerdotum. Nisi enim cerebrum sanum fuerit, omnia membra in vitio erunt. Ornatum. Qui vitia non habet, irreprehensibilis appellatur, qui virtutibus pollet, ornatus est; possumus et aliud intelligere ex hoc verbo, juxta illud Tullii: Caput est artis, decere quid facias. Sunt enim quidam [Col. 0835B] ignorantes mensuram suam, et tantae stoliditatis ac vecordiae, ut et in motu, et in incessu, et in habitu, et in sermone communi, risum spectantibus tribuant; et quasi intelligentes quid sit ornatus, comunt se vestibus et munditiis corporis, et lautiotis mensae epulas parant, cum omnis istiusmodi ornatus et cultus sordibus foedior sit. Quod autem doctrina a sacerdotibus expetatur, et veteris praecepta sunt legis, et ad Titum plenius scribitur (Tit. I). Innocens enim et absque sermone conversatio, quantum exemplo prodest, tantum silentio nocet. Nam latratu canum, baculoque pastoris, luporum rabies deterrenda est. Non vinolentum, non percussorem. Virtutibus vitia opposuit. Didicimus [dicimus], quales esse debeamus: discamus quales [Col. 0835C] non esse debeant sacerdotes. Vinolentia, scurronum est et comessatorum: venterque mero aestuans, cito despumat in libidines. In vino luxuria, in luxuria voluptas, in voluptate impudicitia est. Qui luxuriatur, vivens mortuus est: ergo qui inebriatur, et mortuus et sepultus est. Noe ad unius horae ebrietatem nudavit femora sua, quae per sexcentos annos sobrietate contexerat (Gen. IX). Loth per temulentiam nesciens libidini miscet incestum: et quem Sodoma non vicerat, vina vicerunt (Gen. XIX). Percussorem autem episcopum ille condemnat, qui dorsum posuit ad flagella, et maledictus non remaledixit. Sed modestum. Duobus malis unum opposuit bonum, ut temulentia et ira modestia refraenentur. Non litigiosum, non avarum. Nihil enim impudentius [Col. 0835D] arrogantia rusticorum [Deest rusticorum], qui garrulitatem auctoritatem putant, et parati semper ad lites, in subjectum sibi gregem tumidis sermonibus tonant. Avaritiam in sacerdote vitandam et Samuel docet, nihil coram populo eripuisse se cuiquam probans (I Reg. XII): et apostolorum paupertas, qui refrigeria sumptuum a fratribus accipiebant, et praeter victum atque vestitum, nihil se aliud nec habere, nec velle gloriabantur. Quam ad Timotheum avaritiam, ad Titum turpis lucri cupiditatem apertissime notat (Tit. I). Domum suam bene regentem. Non ut opes augeat, non ut regias paret epulas, non ut caelatas patinas [pateras] struat, non ut phasides aves lentis vaporibus coquat, qui ad ossa perveniant, [Col. 0836A] et superficiem carnium non dissolvant artifici temperamento: sed ut quod populo praecepturus est, prius a domesticis exigat. Filios habentem subditos cum omni castitate. Ne scilicet incontinentes imitentur filios Heli, qui in vestibulo templi cum mulieribus dormiebant (I Reg. II). Non neophytum, ne in superbiam elatus, in judicium incidat diaboli. Heri catechumenus, hodie pontifex; heri in amphitheatro, hodie in ecclesia; vespere in circo, mane in altari; dudum fautor histrionum, nunc virginum consecrator. Quod autem ait, ne in superbiam elatus, in judicium incidat diaboli, quis non exemplo verum probet? Ignorat momentaneus sacerdos humilitatem et mansuetudinem rusticorum, ignorat blanditias Christianas, nescit seipsum contemnere. De dignitate [Col. 0836B] transfertur ad dignitatem. Non jejunavit, non flevit, non mores suos saepe reprehendit, et assidua meditatione correxit. Non substantiam pauperibus erogavit. De cathedra quodam modo ducitur ad cathedram, id est de superbia ad superbiam. Judicium autem et ruina diaboli nulli dubium quin arrogantia sit. Incidunt in eam, qui in puncto horae, necdum discipuli, jam magistri sunt. Oportet autem eum et testimonium habere bonum ab his qui foris sunt. Quale principium, talis et clausula. Qui irreprehensibilis est, non solum a domesticis, sed et ab alienis consono ore laudatur. Alieni extra Ecclesiam sunt Judaei, haeretici, atque gentiles. Talis ergo sit pontifex Christi, ut qui religioni detrahunt, vitae ejus detrahere non audeant. Hos in sacerdotibus eligendis [Col. 0836C] canones observare oportet.



CAPUT XII.

(S. Aug. lib. ad pastores.) Qui pastorum [Augustini de Pastoribus. Qui pastorum] nomina audire volunt, et pastorum officium implere nolunt, quid ad eos per prophetam dicatur, sicut lectum audivimus, recenseamus. Audite vos cum intentione, audiamus nos cum tremore. Et factum est verbum Domini, inquit Ezechiel, ad me dicens: Fili hominis, propheta super pastores Israel, et dic ad pastores Israel (Ezech. XXXIV). Hanc lectionem modo, cum legeretur, audivimus: hinc cum vestra sanctitate aliquid loqui decrevimus. Adjuvabit ipse ut vera dicamus, si non nostra dicamus. Nam si nostra dixerimus, pastores erimus pascentes nos, non oves. Si autem illius sunt [Col. 0836D] quae dicimus, per quemlibet ipse vos pascit. Haec dicit Dominus Deus: Vae pastoribus Israel, qui pascunt se solos. Nunquid oves pascunt pastores? id est non se pascunt pastores, sed oves. Haec prima causa est, quare arguantur isti pastores: quia seipsos pascunt, non oves. Qui sunt, qui seipsos pascunt? De quibus Apostolus dicit: Omnes enim sua quaerunt, non quae Jesu Christi (Philipp. II). Nos enim quos in loco isto, de quo periculosa ratio redditur, Dominus secundum dignationem suam, non secundum meritum nostrum, constituit, habemus duo quaedam. Unum, quod Christiani sumus: alterum, quod praepositi sumus. Illud, quod Christiani sumus, propter nos est: quod praepositi sumus, propter vos est. In [Col. 0837A] eo quod Christiani sumus, attenditur utilitas nostra: in eo quod praepositi sumus, non nisi vestra. Et sunt multi, qui Christiani, et non praepositi, perveniunt ad Deum faciliore fortasse itinere, et tanto forte expeditius ambulantes, quanto minorem sarcinam portant. Nos autem, excepto quod Christiani sumus, unde rationem reddemus Deo de vita nostra [de dispensatione], [a 1Kb] sumus etiam praepositi, unde rationem reddemus Deo de dispensatione nostra. Ad hoc istam difficultatem propono, ut compatientes nobis, oretis pro nobis. Veniet enim dies, quo cuncta adducantur in judicium, et ille dies si saeculo longe est, unicuique homini suae vitae ultimus prope est: tamen utrumque latere voluit Deus, et quando veniat finis saeculi, et quando sit in unoquoque [Col. 0837B] homine hujus vitae finis. Vis non timere diem occultum? Dum venerit, inveniat te paratum. Cum ergo praepositi ad hoc sint, ut his qui subjecti sunt, consulant: nec ideo quod praesunt, omnino utilitatem suam attendant, sed eorum quibus ministrant: quisquis ita praepositus est, ut in eo quod praepositus est, gaudeat, et honorem suum quaerat, et commoda sua sola respiciat, se pascit, non oves. Ad hoc sermo dirigitur. Audite, tanquam oves Dei, et videte quemadmodum vos securos fecerit Deus. Qualescunque sint qui vobis praesunt, id est, qualescunque nos simus, vobis securitatem dedit, qui pascit oves Israel. Nam si Deus non deserit oves suas, et mali pastores debitas poenas luent, et oves promissa percipient. Videamus ergo quid alloquatur pastores seipsos pascentes, [Col. 0837C] non oves, sermo divinus neminem palpans: Ecce lac consuntitis, et lanis vos tegitis, et quod crassum est interficitis, et oves meas non pascitis. Quod infirmum est, non confortastis, et quod aegrotat, non corroborastis: et quod contribulatum est, non colligastis: et quod errabat, non revocastis: et quod periit, non requisistis: et quod forte fuit, confregistis: et dispersae sunt oves meae, eo quod non sit pastor (Ezech. XXXIV). Dicitur ad pastores pascentes seipsos, non oves, quid diligant, quid negligant. Quid ergo diligunt? Lac consumitis. Propter quod et Apostolus dicit: Quis plantat vineam, et de fructu ejus non sumit? quis pascit gregem, et de lacte gregis non percipit (I Cor. IX)? Invenimus ergo lac esse gregis, quidquid a plebe distribuitur praepositis, ad eorum sustentandum [Col. 0837D] victum temporalem. Inde enim loquebatur Apostolus, cum haec diceret quae commemoravi. Et quidem apostolus, quanquam elegerit manibus suis transigi, et nec ipsum lac quaerere ab ovibus, tamen lactis percipiendi potestatem habere se dixit, et sic Dominum disposuisse, ut qui evangelium annuntiant, de evangelio vivant. Et dicit alios coapostolos suos usos fuisse hac potestate, non usurpata, sed data. Plus ille fecit, ut nec quod debebatur, acciperet. Ipse ergo donavit et debitum, sed ab aliis non exegit indebitum [Al., sed alius non exegit indebitum]. Ille plus fecit: fortassis enim ipsum significabat, qui aegrum cum adduceret ad stabularium, dixit: Si [Col. 0838A] quid amplius erogaveris, in redeundo reddam tibi (Luc. X). De his ergo qui non indigent lacte gregis, quid plura dicamus? Misericordiores sunt, vel potius ipsius misericordiae officium largius impendunt: possunt enim, et quod possunt faciunt. Laudentur hi, nec damnentur illi. Nam et ipse Apostolus datum non quaerebat. Fructuosas tamen oves suas esse cupiebat, non steriles, sine lactis abertate. Itaque cum esset quodam tempore in magna indigentia, vinctus in confessione veritatis, missum est illi a fratribus, unde necessitati et indigentiae ejus ministraretur. Respondit autem illis gratias agens, et dixit: Benefecistis communicantes necessitatibus meis: ego enim didici in quibus sum sufficiens esse. Scio et abundare, novi et penuriam pati. Omnia possum in eo qui [Col. 0838B] me confortat. Verum tamen vos benefecistis, usibus mittere meis (Philipp. IV). Sed ut ostenderet in eo quod illi benefecerunt, quid ipse quaereret, ne inter illos esset, qui se ipsos pascunt, non oves: non tam suae gaudet subventum esse necessitati, quam illorum gratulatur fecunditati. Quid ergo ibi quaerebat? Non quia quaero, inquit, datum, sed requiro fructum. Non ut ego, inquit, explear, sed ne vos inanes remaneatis. Qui ergo non possunt facere quod Paulus, ut manibus suis se transigant, accipiant de lacte ovium: sustentent suam necessitatem, sed non negligant ovium infirmitatem. Non hoc ibi quaerant, tanquam commodum suum, ut ex necessitate penuriae suae videantur annuntiare evangelium, sed hominibus illuminandis parent lucem verbi veritatis. [Col. 0838C] Sunt enim tanquam lucernae, sicut dictum est: Sint lumbi vestri praecincti, et lucernae ardentes (Luc. XII). Et, Nemo accendit lucernam, et ponit eam sub modio: sed super candelabrum, ut luceat omnibus qui in domo sunt. Sic luceat lumen vestrum coram hominibus, ut videant opera vestra bona, et glorificent patrem vestrum qui in coelis est (Matth. V). Si ergo tibi lucerna accenderetur in domo, nonne adjiceres oleum ne exstingueretur? Porro si lucerna accepto oleo non luceret, non erat plane digna, quae in candelabro poneretur, sed quae continuo frangeretur. Unde ergo vivitur, necessitatis est accipere, charitatis est praebere. Non tanquam venale sit evangelium, ut istud sit pretium ejus quod sumunt qui annuntiant, unde vivant. Si enim sic vendunt, magnam rem vili [Col. 0838D] pretio vendunt. Accipiant sustentationem necessitatis a populo, mercedem dispensationis a Domino. Non enim est idoneus populus reddere mercedem illis, qui sibi in charitate Evangelii serviunt. Non exspectent illi mercedem, nisi unde et isti salutem. Quid ergo istis increpatur, unde arguuntur? quia cum lac sumerent, et lanis se tegerent, oves negligebant. Sua ergo tantum quaerebant, non quae Jesu Christi. Sed quoniam diximus, quid sit lac consumere quaeramus, quid sit lanis tegere. Qui praebet lac, potum praebet; et qui praebet lanam, honorem praebet. Ista sunt duo, quae a pastoribus quaeruntur, qui seipsos pascunt, non oves: commodum supplendae [Col. 0839A] necessitatis, et favorem honoris et laudis quaerunt. Etenim vestimentum propterea bene intelligitur in honore, quia nuditatem contegit. Est enim unusquisque homo infirmus. Et quid est, quisquis vobis praeest nisi quod vos estis? Carnem portat, mortalis est, manducat, dormit, surgit, natus est, moriturus est. Si ergo cogites quid sit, secundum seipsum homo est: et tamen honorando eum velut angelum, contegis [et tu honorando tamen amplius velut contegis] quod infirmum est. Videte cujusmodi indumentum acceperat a bona Dei plebe idem Paulus, cum diceret: Sicut angelum Dei excepistis me. Testimonium enim vobis perhibeo, quia si fieri posset, oculos vestros eruissetis, et dedissetis mihi (Galat. II). Sed cum tantus illi honor exhibitus [Col. 0839B] esset, nunquid propter ipsum honorem sibi exhibitum, ne forte negaretur, et minus ille cum argueret laudaretur, pepercit errantibus? Nam si hoc fecisset, esset inter illos qui se ipsos pascunt, non oves. Diceret apud seipsum. Quid ad me pertinet? quisque quod velit, agat. Victus meus salvus est, honor meus salvus est, et lac et lana satis est mihi. Eat quisque qua potest. [a 1Kb] Ergo integra tibi sunt omnia, si eat quisque qua potest? Nolo te praepositum facere: unum te constituo de ipsa plebe. Si patitur unum membrum, compatiuntur omnia membra. Proinde ipse apostolus cum eis commemorat, quales fuerint erga illum, ne quasi oblitus eorum honorificentiae videretur, testimonium perhibet, quod sicut angelum Dei susceperint eum: quod si fieri posset, [Col. 0839C] oculos suos vellent eruere, et illi dare. Et tamen accedit ad ovem languidam, ad ovem putridam, secare vulnus, non parcere putredini. Ergo, inquit, inimicus factus sum vobis praedicans veritatem? Ecce et accepit de lacte ovium, sicut paulo ante commemoravimus; et indutus est lanis ovium: sed tamen oves non neglexit. Non enim sua quaerebat, sed quae Jesu Christi. Absit ergo ut dicamus vobis: Vivite ut vultis; securi estote, Deus neminem perdet. Tantummodo fidem Christianam tenete: non perdet ille quod redemit; non perdet pro quibus sanguinem fudit. Et si spectaculis volueritis oblectare animos vestros, ite; quid mali est? et festa ista, quae celebrantur per universam civitatem in laetitia convivantium, et publicis mensis seipsos (ut putant) jucundantium, re vera [Col. 0839D] perdentium, ite, celebrate securi: magna est Dei misericordia, quae totum ignoscat. Coronate vos rosis, antequam marcescant. In domo Dei vestri, quando volueritis, convivamini: implemini cibo et vino cum vestris. Ad hoc enim data est ista creatura, ut ea pe fruamini. Non enim paganis et impiis eam dedit Deus, et vobis non dedit. Haec si dixerimus, forte congregabimus turbas ampliores. Et si sunt quidam, qui sentiant nos haec dicentes non recte sapere, paucos offendimus, sed multitudinem conciliamus. Quod si fecerimus non verba Dei, non verba [Col. 0840A] Christi dicentes, sed nostra; erimus pastores pascentes nosmetipsos, non oves. Cum autem dixisset quae diligant isti pastores, dicit et quae negligant. Vitia enim ovium late patent. Sanae atque crassae oves perpaucae sunt, id est solidae in cibo veritatis, utentes pascuis bene de munere Dei. Sed mali illi pastores non parcunt talibus. Parum est quod illas languentes, et infirmas, et errantes, et perditas non curant: etiam istas fortes et pingues necant, quantum ipsis est; et illae si vivunt, de misericordia Dei vivunt; tamen quantum ad pastores malos attinet, occidunt. Quomodo, inquit, occidunt? Male vivendo, malum exemplum praebendo. An frustra dictum est servo Dei eminenti in membris summi pastoris: Circa omnes teipsum bonorum operum praebens exemplum: [Col. 0840B] et forma esto fidelibus (Tit. II)? Attendit enim ovis, etiam fortis, plerumque praepositum suum male viventem, si declinet oculos a regulis Domini. Intendit in hominem, incipit dicere in corde suo: Si praepositus meus sic vivit, ego quis sum, qui non faciam quod ille facit? occidit ovem fortem. Si fortem ergo occidit ovem, jam de caeteris quid faciet, qui illud, quod non ipse fructificaverat, sed forte aut robustum invenerat, male vivendo interfecit? Dico charitati vestrae ac iterum dico: Etsi vivunt oves, etsi fortes sunt oves in verbo Domini, et tenent illud quod audierunt a Domino suo: Quae dicunt, facite: quae autem faciunt, facere nolite (Matth. XXIII), tamen qui in conspectu populi male vivit, quantum in illo est, eum a quo attenditur, occidit. Non sibi [Col. 0840C] ergo blandiatur, quia ille non est mortuus: et ille vivit, et iste homicida est. Quomodo cum lascivus homo intendit in mulierem ad concupiscendum eam, ecce illa casta est, et maechatus est iste. Domini enim vera et aperta est sententia: Quisquis viderit mulierem ad concupiscendum eam, jam moechatus est eam in corde suo (Matth. V). Non pervenit ad illius cubiculum, et in interiore jam suo cubiculo volutatur. Sic omnis qui male vivit in conspectu eorum quibus praepositus est, quantum in ipso est, occidit etiam fortes oves. Qui ergo imitatur praepositum malum, moritur; qui non imitatur, vivit: tamen quantum ad illum pertinet, ambos occidit. Et quod crassum est, inquit, interfecistis, et oves meas non pascitis. Jam audistis quid diligant, videte quid negligant. Quod infirmatum [Col. 0840D] est, non confortastis; et quod male habuit, non corroborastis; et quod contribulatum est, et quod confractum est, non colligastis; et quod errabat, non revocastis; et quod periit, non inquisistis; et quod forte fuit, confregistis, interfecistis, occidistis. [b 1Kb] Infirmum quippe animum gerit ovis, quando tentationes sibi profuturas non credit. Pastor negligens, quando sic credit talis infirmus, non illi dicit: Fili, accedens ad servitutem Dei, sta in justitia et timore, et praepara animam tuam ad tentationem (Eccli. II). Qui enim haec loquitur, confortat infirmum, et ex infirmo [Col. 0841A] facit firmum, ut non ille cum crediderit, prospera hujus saeculi speret. Si enim doctus fuerit sperare prospera hujus saeculi, ipsa prosperitate corrumpitur, supervenientibus adversitatibus sauciatur, aut fortassis exstinguitur. Non ergo eum aedificat super petram, qui sic aedificat, sed super arenam [fundamentum] ponit. Petra autem erat Christus (II Cor. X). Christi passiones imitandae sunt, non a Christianis deliciae conquirendae. Confortatur infirmus cum ei dicitur, Spera. Imminent quidem tentationes hujus saeculi, sed ab omnibus te eruet Dominus, si ab illo non recesserit retro cor tuum. Nam ad confortandum cor tuum venit ille pati, venit ille mori, venit sputis illiniri, venit spinis coronari, venit opprobria audire, venit postremo ligno configi. Omnia [Col. 0841B] haec ille pro te: tu nihil pro illo, sed pro te. Quales autem sunt, qui timentes hos laedere quibus loquuntur, non solum non praeparant ad imminentes tentationes, sed etiam promittunt felicitatem hujus saeculi quam Deus ipsi saeculo non promisit; ille praedicit labores super labores usque in finem venturos ipsi saeculo, et tu vis ab ipsis laboribus exceptum esse Christianum? quia Christianus est, aliquid plus passurus est in hoc saeculo. Etenim ait Apostolus: Omnes qui volunt in Christo pie vivere, persecutionem patientur (I Tim. III). Jam si tibi placet pastor sua quaerens, non quae Jesu Christi, ille dicat: Omnes qui volunt in Christo pie vivere, persecutionem patientur: et tu dic, si in Christo pie vixeris, abundabunt tibi omnia bona, et si filios non habens, suscipies [Col. 0841C] et nutries omnes, et nemo tibi morietur. Haeccine est aedificatio tua? Attende quid facias, ubi ponas. Super arenam est quod constituis. Venturus est imber: influxurus est fluvius, flaturus est ventus, et impingent in domum istam, et cadet, et fiet ruina ejus magna. Leva de arena, pone supra petram: in Christo sit, quem vis esse Christianum. Attendat ad passiones Christi indignas: attendat illum sine ullo peccato, quae non rapuit, exsolventem: attendat Scripturam dicentem sibi: Flagellat omnem filium quem recipit (Hebr. XXII), et para [quem recipit prorsus flagellat omnem filium ut et unicum unicus, et para, etc.] te flagellari aut certe non quaeras recipi. Flagellat autem omnem, inquit, filium quem recipit, et tu dicis, Forte exceptus eris? [Col. 0841D] Si exceptus a passione flagellorum, exceptus a numero filiorum. Itane, inquies, flagellat omnem filium? Prorsus flagellat omnem filium, ut et unicum. Unicus ille de Patris substantia natus, aequalis Patri in forma Dei, Verbum per quod facta sunt omnia, non habebat unde flagellaretur. Ad hoc carne indutus est, ut sine flagello non esset. Qui ergo flagellat unicum sine peccato, relinquit cum peccato adoptatum [eum peccatorem adoptatum]? In adoptionem vocatos nos esse Apostolus dicit: Adoptionem filiorum accepimus, ut essemus unico cohaeredes, essemus etiam haereditas ejus (Galat. IV). Postula a me, et dabo tibi gentes haereditatem tuam (Psal. II). Exemplum nobis proposuit in passionibus suis. Sed plane, [Col. 0842A] ne in futuris tentationibus deficiat infirmus, nec falsa spe decipiendus est, nec terrore frangendus. Dices ei: Praepara animam tuam ad tentationem, et forte incipit labi, contremiscere, nolle accedere. Habes et aliud: Fidelis Deus qui non vos sinet tentari supra quam potestis ferre (I Cor. X). Illud enim promittere, et praedicere venturas passiones, infirmum confirmare est. Timenti autem nimium, et ex hoc deterrito, cum polliceris misericordiam Dei, non quia tentationes deerunt, sed quia non permittit tentari supra quam ferre potest, fructum colligere est. Sequitur: Quod infirmatum est, inquit, non confortastis. Pastoribus malis dicit, pastoribus falsis, pastoribus sua quaerentibus, non quae Jesu Christi, et commodo lactis et lanae gaudentibus, [Col. 0842B] oves omnino non curantibus. Et quod male habuit, non corroborastis. Inter infirmum (id est, non firmum) et aegrotum (id est, male habentem) hoc mihi videtur interesse. Etenim inter ista, fratres, quae distinguere utcunque conamur, forte et nos possumus majori diligentia melius distinguere, et alius peritior, vel lumine cordis plenior. Interim ne fraudemini, quod sentio, loquor. Infirmo, ne accidat tentatio, et eum frangat, timendum est. Languens autem, jam cupiditate aliqua aegrotat, jam cupiditate aliqua impeditur ab intranda via Dei, a subeundo jugo Christi. Qui ergo videntur fervere in operibus bonis, sed imminentes passiones tolerare nolle, aut non posse, infirmi sunt. Qui vero aliqua cupiditate mala amatores mundi ab ipsis bonis operibus [Col. 0842C] revocantur, languidi et aegroti jacent. Quippe qui in ipso languore, tanquam [gravati tanquam] sine ullis viribus, nihil boni possent operari. Sequitur: Et quod errabat, non revocastis; et quod periit, non inquisistis [requisistis]. (Ezech. XXXIV). Hic inter manus latronum, et dentes luporum furentium, utcunque versamur: et contumaces sunt oves, quia quaeruntur errantes. Alienas se a nobis dicunt, errore suo et perditione sua: Quid nos vultis, inquiunt, quid nos quaeritis? Si in errore, inquit, sum, si in interitu, quid me vis? quid me quaeris? Quia in errore es, revocare volo; quia peristi, invenire volo. Sic volo errare, sic volo perire. Sic vis errare? sic vis perire? Quanto melius ego nolo? Prorsus audeo dicere, Importunus sum. Audio dicentem Apostolum: Praedica [Col. 0842D] verbum, insta opportune, importune (I Tim. IV). Quibus opportune? quibus importune? Opportune utique volentibus, importune nolentibus. Prorsus, Importunus sum, audeo dicere. Tu vis errare, tu vis perire? Ego nolo. Revocabo errantem, requiram perditam. Velis nolis, id agam, etsi me inquirentem laniant vepres silvarum [syllabarum], per omnia angusta me coarctabo. Omnes sepes excutiam, quantum mihi virium terrens Dominus donat. Omnia peragrabo, revocabo errantem, requiram pereuntem. Si me pati non vis, noli errare, noli perire. Parum est quod doleo te errantem atque pereuntem. Timeo, ne negligens te, etiam quod forte est occidam. Vide enim quid sequitur: Et quod forte fuit, confregistis. [Col. 0843A] Si neglexero errantem atque pereuntem, et eum qui fortis est, delectabit errare atque perire. Cupio lucra exteriora, sed timeo plus damna interiora. Si indifferentem habuero errorem tuum, attendit qui fortis est, cum te perditum non requiro: et putat nihil esse ire in errorem [haeresim]. Non frustra ergo, eum jam dixisset superius, quod crassum est, interfecistis, hic iterum in novissimo posuit, et quod forte fuit, confregistis. Proinde audi quid sequatur de ista negligentia malorum, imo falsorum pastorum: Et dispersae sunt oves meae, eo quod non sit pastor: et factae sunt in comesturam omnibus bestiis agri. Furantur lupi insidiantes, rapiunt leones frementes, cum oves adhaerent pastori. Nam praesens est pastor: sed male agentibus non est pastor, et inhaerent [Col. 0843B] pastoribus non pastoribus, se ipsos videlicet, non oves, pascentibus; et lethalis error [talis horror] consequitur. Eunt in bestias depraedantes se, et de illarum morte se satiare cupientes. Tales enim sunt omnes qui gaudent de erroribus alienis. Dispersae sunt et errarunt oves meae in omnem montem, et in omnem collem altum, hoc est, in omnem tumorem terrenae superbiae. Mons enim et collis, tumor terrenus et superbia saeculi intelligitur. Sunt enim et montes boni, de quibus Propheta dicit: Levavi oculos meos in montes, unde veniet auxilium mihi (Psal. CX). In omnem montem, et in omnem collem, et in omnem faciem terrae lucent, et in omnem faciem terrae dispersae sunt, omnia terrena sectantes. Ea quae in faciem terrae lucent, ipsa amant [emunt], [Col. 0843C] ipsa diligunt. Nolunt mori, ut abscondatur vita eorum in Christo. Propterea, pastores, audite sermonem Domini: Vivo ego, dicit Dominus Deus: Ecce ego ipse requiram oves meas, et visitabo eas sicut visitat pastor gregem suum. Non curaverunt mali pastores, non enim suo sanguine redemerunt. Sicut visitat, inquit, pastor gregem suum in die. In quali die? Cum fuerit nimbus et nubes, id est, in pluvia et in nebula. Pluvia et nebula, error saeculi hujus, caligo magna; surgens de cupiditatibus hominum, et nebula valida conterens [Forte, contegens] terram. Et difficile est ut non errent oves in ista nebula: sed pastor non deserit eas, inquirit eas, penetrat nebulam oculis validis et [Deest validis et] acutissimis, non impeditur caligine nubium. Videt undique, [Col. 0843D] errantem revocat, tantum ut fiat quod dicit in Evangelio: Quae sunt oves meae, audiunt vocem meam, et sequuntur me (Joan. X). In medio ovium dispersarum: sic inquiram oves meas, et reducam eas ab omni loco quo dispersae sunt illic [Deest illic]. In die nubis et nimbi, quando difficile est inveniri eas, tunc ego inveniam, crassa est nebula, pinguis nimbus est, oculos ejus nihil latet. Et educam eas de gentibus, et colligam eas de regionibus, et inducam eas in terram earum, et pascam eas super montes Israel. Constituit super montes Israel auctores Scripturarum [Col. 0844A] divinarum. Ibi pascite, ut secure pascatis. [a 1Kb] Quidquid inde audieritis, hoc vobis bene sapiat: quidquid extra est, respuite. Ne erretis in nebula, audite vocem pastoris: colligite vos ad montes Scripturae sanctae. Ibi sunt deliciae cordis vestri, ibi nihil venenosum, nihil alienum. Uberrima pascua sunt, vos tantum sanae venite, sanae pascimini in montibus Israel, et in rivis, et in omni habitatione terrae. A montibus enim quos ostendimus, manaverunt rivi praedicationis evangelicae, cum in omnem terram exivit sonus eorum. Et facta est omnis habitatio terrae pascendis ovibus laeta atque fecunda. In pascuis bonis pascam eas, et in montibus altis Israel: et erunt stabula earum illic, hoc est, ubi requiescant, ubi dicant, Bene est, verum est, et manifestum: [Col. 0844B] non fallimur. In gloria Dei requiescent, tanquam in stabulis illis, et dormient, hoc est requiescent in deliciis [requiescent et requiescent in deliciis, etc.] suis bonis, et in pascuis pinguibus pascentur super montes Israel. Sequitur: quod enim primum curavit, iterum dicit: Haec dicit Dominus Deus: quod periit, inquiram; et quod erravit, revocabo; et quod imminutum est, colligabo; et quod exanime est, confortabo: et quod pingue est et forte, custodiam. Quod non faciebant mali pastores, seipsos pascentes, non oves. Non ait Dominus, Constituam alios bonos pastores qui faciant haec, sed, Ego, inquit, faciam, oves meas nulli committam. Securi vos fratres, securae vos oves. Nobis videtur timendum quasi desit bonus pastor. Et addit sic: [Col. 0844C] Et pascam eas cum judicio. Vide quia solus pascit, cum judicio pascit. Quis enim homo certum judicat de homine? Temerariis judiciis plena sunt omnia. De quo desperavimus, subito convertitur, et fit optimus; de quo praesumpsimus, subito deficit, et fit pessimus. Nec timor ergo noster certus est [Deest media haec periodus], nec amor noster certus est. Quid sit hodie quisque homo, vix novit ipse homo: tamen utcunque ipse, quid hodie; quid autem cras, nec ipse. Pascit ergo ille cum judicio, dispertiens propria propriis. Novit enim quid agat. Cum judicio pascit, quos judicaturus redemit. Sequitur. Absit ut desint modo boni pastores. Absit a nobis ut desint. Absit a misericordia ipsius, ut non eos gignat [Col. 0844D] atque constituat. Utique si sunt bonae oves, sunt et boni pastores. Nam de bonis ovibus fiunt boni pastores. Sed omnes boni pastores in uno sunt, unum sunt. Illi pascant, Christus pascit. Sint ergo omnes in pastore uno, et dicant vocem pastoris unam, quam audiant oves, et sequantur pastorem suum, et non illum, aut illum, sed unum Et omnes in illo unam vocem dicant, diversas voces non habeant.



CAPUT XIII

(Gregorii Pastor. p. I, in proaemio.) [b 1Kb] Cum rerum necessitas exposcit, pensandum valde est, ad culmen quisque regiminis qualiter veniat: atque ad [Col. 0845A] hoc rite perveniens, qualiter vivat, et bene vivens, qualiter doceat, et recte docens, infirmitatem suam quotidie quanta consideratione cognoscat: ne aut humilitas accessum fugiat, aut perventioni vita contradicat, aut vitam doctrina destituat, aut doctrinam praesumptio extollat. Prius ergo appetitum timor temperet: post autem magisterium, quod non a quaerente suscipitur, vita commendet. Ac deinde necesse est ut pastoris bonum, quod vivendo ostenditur, loquendo propagetur. Ad extremum vero superest ut perfecta quaeque opera consideratione propriae infirmitatis deprimat, ne haec ante occulti arbitri oculos tumor elationis exstinguat. Isaias quoque ait: Clama, ne cesses: sicut tuba exalta vocem tuam (Isa. LVIII). Praeconis namque officium suscipit, [Col. 0845B] quisquis ad sacerdotium accedit, ut ante adventum judicis, qui terribiliter sequitur, ipse scilicet clamando gradiatur. (Greg. Pastor. p. II, c. 11.) Sacerdos ergo si praedicationis est nescius, quam clamoris vocem daturus est praeco mutus! Fortes perseverantesque doctores velut imputribilia ligna quaerendi sunt, qui instructioni sacrorum voluminum semper inhaerentes, sanctae Ecclesiae unitatem denuntient, et quasi intromissi circuli arcam Domini portent. Vectibus arcam testamenti portare, est bonis doctoribus sanctam Ecclesiam ad rudes infidelium mentes praedicando deduci. Qui auro quoque jubentur operiri, ut cum sermone aliis insonant, ipsi etiam vitae splendore fulgescant. Necesse est igitur ut qui ad officium praedicationis [Col. 0845C] excubant, a sacrae lectionis studio non recedant: ad hoc namque vectes esse in circulis arcae semper jubentur, ut cum portari arcam opportunitas exigit, de intromittendis vectibus portandi tarditas nulla generetur: quia videlicet cum spiritale aliquid a subditis pastor inquiritur, ignominiosum valde est, si tunc quaerat discere, cum quaestionem debet enodare. Circulis arcae foederis vectes inhaereant, ut doctores semper in suis cordibus eloquia sacra meditantes, testamenti arcam sine mora elevent, si quidquid necesse est, protinus docent. Unde bene primus pastor Ecclesiae pastores caeteros admonet, dicens: Parati semper estote ad satisfactionem de ea, quae in nobis est, spe (I Petr. III). Ac si aperte dicat, ut ad portandam arcam mora nulla praepediat, [Col. 0845D] vectes a circulis nunquam recedant. (Greg. Mor. I. XXI, cap. 10.) Sancti viri dum praesunt, non in se potestatem ordinis, sed aequalitatem conditionis attendant; nec praeesse gaudeant hominibus, sed prodesse. Sciant enim quod antiqui patres nostri non tam reges hominum quam pastores pecorum fuisse memorantur. Cum Noe Dominus filiisque ejus post diluvium diceret: Crescite et multiplicamini, et implete terram, subditur: Et terror vester ac tremor sit super cuncta animalia terrae (Gen. IX). Homo quippe animalibus irrationalibus, non autem caeteris hominibus natura, praelatus est. Idcirco ei dicitur, ut ab animalibus, non ab homine timeatur, quia contra naturam superbire est, ab aequali velle timeri. [Col. 0846A] (Greg. Pastor. p. II. c. 16.) Cuncti qui praesunt, non in se potestatem debent ordinis, sed aequalitatem pensare conditionis. Nam sicut praefati sumus, antiqui patres nostri, pastores pecorum, et non reges hominum, fuisse memorantur. Necesse est ergo ut rectores a subditis timcantur, quando ab eisdem Deum minime timeri deprehendunt: ut humana saltem formidine peccare metuant, qui divina judicia non formidant. Nequaquam praepositi ex subjectorum timore superbiant, in quo non suam gloriam, sed subditorum justitiam quaerunt. In eo autem quod metum sibi a perverse viventibus exigunt, quasi non hominibus, sed animalibus [bestiis] dominantur: quia videlicet ex qua parte bestiales sunt subditi ex ea debent etiam formidini jacere substrati: [Col. 0846B] facies sanctae Ecclesiae sunt hi, qui, in locis regiminum positi, apparent primi, ut ex eorum specie honor sit fidelis populi, etiam si quid in corpore latet deforme. Qui nimirum praelati plebibus, plangunt culpas infirmantium, seque sic de alienis lapsibus, ac si de propriis, affigunt. Saepe rectores boni, dum quosdam vident ad veniam post culpas redire, quosdam vero in iniquitate persistere occulta omnipotentis Dei judicia mirantur, sed penetrare nequeunt. (Pastor. lib. I, cap. 10.) Obstupescunt enim quae non intelligunt. Ille modis omnibus debet ad exemplum vivendi pertrahi, qui cunctis carnis passionibus moriens, jam spiritaliter vivit, qui prospera mundi postposuit, qui nulla adversa pertimescit, qui sola aeterna concupiscit [interna desiderat], [Col. 0846C] cujus intentioni bene congruens, nec omnino per imbecillitatem corpus [Deest corpus], nec valde per contumaciam repugnat spiritus [corpus]. Ipse nihilominus ad dignitatem pastoralis officii debet provehi, qui ad aliena capienda non ducitur, sed propria largitur; qui per pietatis viscera citius ad ignoscendum flectitur, sed non plus quam decet ignoscens, ab arce rectitudinis inclinatur: qui nulla illicita perpetrat, sed perpetrata ab aliis, ut propria, deplorat; qui ex affectu cordis alienae infirmitati compatitur, sicque in bonis proximi, sicut in suis provectibus, laetatur. Ad dignitatem pontificalis excellentiae recte pervenit, qui ita se imitabilem caeteris in cunctis quae agit, insinuat, ut inter eos non habeat quod saltem de transactis mens [Deest mens] erubescat: [Col. 0846D] qui sic studet vivere, ut proximorum quoque corda arentia doctrinae valeat fluentis irrigare: qui orationis usu experimento jam didicit, quod obtinere a Domino, quaecunque poposcerit, possit: cui prophetica voce jam qua specialiter [cui ad effectus sui vocem jam quasi specialiter, etc.] dicitur: Adhuc loquente te, dicam, ecce adsum (Isa. I). Si fortasse quisquam veniat, ut pro se ad intercedendum nos apud potentem quempiam virum, qui sibi iratus, nobis vero est incognitus, ducat, protinus respondemus: Ad intercedendum venire non possumus, quia familiaritatis ejus notitiam non habemus. Si ergo homo apud hominem, de quo minime praesu mit, fieri intercessor erubescit, qua mente apud Dominum [Col. 0847A] intercessionis locum pro populo arripit, qui familiarem se ejus gratiae esse per vitae meritum nescit? Aut ab eo quomodo aliis veniam postulat, qui, utrum sibi sit placatus ignorat? Qua in re est adhuc aliud sollicitius formidandum, ne qui placare iram posse creditur, hanc ipse ex proprio reatu mereatur. Cuncti liquido novimus quia cum is qui displicet ad intercedendum mittitur, irati animus ad deteriora provocatur. Qui adhuc terrenis desideriis astringitur, caveat ne districti iram judicis gravius accendens, dum loco delectatur gloriae, fiat subditis auctor ruinae. Solerter ergo se quisque metiatur, ne locum regiminis assumere audeat, si adhuc in se vitium damnabiliter regnat: ne is, quem crimen depravat proprium, intercessor fieri appetat pro culpis [Col. 0847B] aliorum.



CAPUT XIV.

(Greg. in prol. Pastoralis.) Sunt plerique [Gregorius. Ut indigni atque imperiti ad pastorale magisterium accedere non praesumant. Sunt plerique, etc.] pastorum, qui dum metiri se nesciunt, quae non didicerunt, docere concupiscunt. Qui pondus magisterii tanto levius aestimant, quanto vim magnitudinis illius ignorant. Ut quia indocti ac praecipites doctrinae arcem tenere appetunt, a praecipitationis suae ausibus in ipsa locutionis janua repellantur. Nulla ars doceri praesumitur, nisi intenta prius meditatione discatur. Ab imperitis ergo pastorale magisterium qua temeritate suscipitur, quando ars est artium regimen animarum? Quis autem cogitationum [Col. 0847C] vulnera occultiora esse nesciat, vulneribus viscerum? Et tamen saepe qui nequaquam spiritalia praecepta cognoverunt, cordis se medicos profiteri non metuunt: dum qui pigmentorum vim nesciunt, videri medici carnis erubescunt. Sunt nonnulli, qui intra sanctam Ecclesiam, per speciem regiminis, gloriam affectant honoris. Videri doctores appetunt, transcendere caeteros concupiscunt, attestante Veritate: Primos recubitus in coenis, primas in conventibus cathedras quaerunt (Matth. XXIII); qui susceptum curae pastoralis officium ministrare digne tanto magis nequeunt, quanto ad humilitatis magisterium ex sola elatione pervenerunt. Ipsa quippe in magisterio lingua confunditur, quando aliud discitur, et aliud docetur. Contra indignos pastores [Col. 0847D] Dominus per prophetam quaeritur: Ipsi regnaverunt, et non ex me; principes exstiterunt, et non cognovi (Ose. VIII). Ex se namque, et non ex arbitrio summi rectoris, regnant, qui nullis fulti virtutibus, nequaquam divinitus vocati, sed sua cupiditate accensi, culmen regiminis rapiunt potius quam assequuntur. Inutiles sacerdotes internus judex et provehit, et non cognoscit: quia quos permittendo tolerat, profecto per judicium reprobationis ignorat. Unde ad se quibusdam, et post miracula venientibus, dicit: Recedite a me, operarii iniquitatis: nescio qui estis (Luc. XIII). Pastorum imperitia voce Veritatis increpatur, cum per prophetam dicitur: Ipsi pastores ignoraverunt intelligentiam (Isa. LVI). Quos rursus [Col. 0848A] Dominus detestatur, dicens: Et tenentes legem, nescierunt me (Jer. II). Et nesciri ergo se ab eis Veritas conqueritur, et nescire se principatum nescientium se protestatur: quia profecto hi qui ea quae sunt Domini, nesciunt, a Domino nesciuntur, Paulo attestante qui ait: Si quis autem ignorat, ignorabitur (I Cor. XIV). Plerumque pastorum imperitia meritis congruit subjectorum: quia quamvis lumen scientiae, sua culpa exigente, non habeant, districto tamen judicio agitur, ut per eorum ignorantiam hi etiam qui sequuntur, offendant. Hinc namque in Evangelio per semetipsam Veritas dicit: Si caecus caeco ducatum praebeat, ambo in foveam cadunt (Matth. XV). Hinc Psalmista, non optantis animo, sed prophetantis mysterio, denuntiat dicens: Obscurentur [Col. 0848B] oculi eorum ne videant, et dorsum eorum semper incurva (Psal. LXXVIII). Oculi quippe sunt, qui in ipsa honoris summa facie positi, providendi itineris officium susceperunt. Quibus hi nimirum qui subsequenter inhaerent, dorsa nominantur. Obscuratis ergo oculis, dorsum flectitur; quia cum lumen scientiae perdunt qui praeeunt, profecto ad portanda peccatorum onera curvantur qui sequuntur. Indigni quippe tanti reatus pondera fugerunt, si Veritatis sententiam sollicita cordis aure pensarent, quae ait: Qui scandalizaverit unum de pusillis istis qui in me credunt, expedit ei ut suspendatur mola asinaria in collo ejus, et demergatur in profundum maris (Matth. XVIII). Ne temerare sacra regimina, quisquis his impar est, audeat: et per concupiscentiam culminis, [Col. 0848C] ducatum suscipiat perditionis. Hinc enim pie Jacobus prohibet, dicens: Nolite plures magistri fieri, fratres mei (Jac. III). Hinc ipse Dei hominumque mediator, regnum percipere vitavit in terris: qui supernorum quoque spirituum scientiam sensumque transcendens, ante saecula regnat in coelis. Plerumque adversitatis magisterio sub disciplina cor premitur: quod si ad regiminis culmen eruperit, in elationem protinus usu gloriae permutatur. Sic Saul, qui indignum se prius considerans, fugerat, mox ut regni gubernaculo suscepit, intumuit. Honorari namque coram populo cupiens, dum reprehendi publice noluit, ipsum tamen qui in regem se unxerat, abscidit. David propheta, auctoris sui judicio pene in cunctis actibus placens, mox ut pressurae pondere [Col. 0848D] caruit, in tumorem vulneris erupit: factusque est in morte Uriae crudeliter rigidus, qui in appetitu feminae enerviter fuerat flexus. Et qui malis ante pie noverat parcere, in bonorum quoque nece post didicit sine obstaculo retractationis anhelare. Prius quippe ferire deprehensum persecutorem noluit, et post cum damno desudantis exercitus, etiam devotum militem extinxit. Quem profecto ab electorum numero culpa longius raperet, nisi hunc ad veniam flagella revocassent. [Greg. Past. c. 9.] Plerumque qui subire magisterium pastorale cupiunt, nonnulla quoque bona opera animo proponunt. Et quamvis hoc elationis intentione appetant, operaturos tamen se magna pertractant. Fitque ut aliud in imis intentio [Col. 0849A] supprimat [subrepat], aliud tractantis animo superficies cogitationis ostendat. Nam sibi ipsa de se mens saepe mentitur, et fingit de se bono opere amare quod non amat, de mundi autem gloria non amare quod amat. Saepe mens principari appetens, fit ad hoc pavida, cum quaerit; audax, cum pervenerit. Tendens enim, ne non perveniat, trepidat; sed repente perveniens, jure sibi hoc debitum, ad quod pervenerit, putat. Cumque percepto principatus officio perfrui saeculariter coeperit, libenter obliviscitur quidquid religiose cogitavit. Necesse est enim ut cum cogitatio extra usum ducitur, protinus mentis oculus ad opera transacta revocetur, ac penset quisque quid subjectus egerit. Et repente cognoscit si praelatus bona agere, quae proposuerit, possit, quia [Col. 0849B] nequaquam valet in culmine humilitatem discere, qui in imis positus non desiit superbire. Nescit laudem cum suppetit, fugere, qui ad hanc didicit, cum deesset, anhelare. Nequaquam vincere avaritiam potest, quando ad multorum sustentationem tendit is cui sufficere propria nec soli potuerunt. Ex ante acta ergo vita se quisque inveniat, ne in appetitu se culminis imago cogitationis illudat. Plerumque in occupatione regiminis, ipse quoque boni operis usus perditur, qui in tranquillitate tenebatur: quia quieto mari recte navem et imperitus nauta dirigit, turbato autem tempestatum fluctibus etiam peritus se nauta confundit. Quid est potestas culminis, nisi tempestas mentis, in qua dum cogitationum semper procellis navis cordis quatitur, huc illucque incessanter [Col. 0849C] impellitur, ut per repentinos excessus oris et operis, quasi per obviantia saxa frangatur? Inter haec itaque quae protulimus, quid sequendum est, quid tenendum, nisi ut virtutibus pollens, coactus ad regimen veniat; virtutibus vacuus, nec coactus accedat? Ille si omnino renititur, caveat ne acceptam pecuniam in sudario ligans, [a 1Kb] de ejus occultatione judicetur. Pecuniam quippe in sudario ligare, est, percepta dona sub otio lenti torporis abscondere. At contra iste, cum regimen appetit, attendat ne per exemplum pravi operis, pharisaeorum more, ad ingressum regni tendentibus obstaculum fiat. Qui juxta vocem Magistri, nec ipsi intrant, nec alios intrare permittunt (Matth. XXIII). Considerandum [Col. 0849D] quoque est, quia cum causam populi electus praesul suscipit, quasi ad aegrum medicus accedit. Si ergo adhuc in ejus opere passiones vivunt, qua praesumptione percussum mederi properat, qui in facie vulnus portat.



CAPUT XV.

(Isidori lib. III, Sentent., c. 34.) Non sunt [Isidori de dignis praepositis, non sunt, etc.] promovendi ad regimen ecclesiae, qui adhuc vitiis subjacent. Hinc est quod praeceptum est David non aedificare visibile templum, quia sanguinum vir belli frequentia esset. Qua figura illi spiritaliter admonentur, qui vitiorum adhuc corruptioni sunt dediti, ne templum aedificent, hoc est, ecclesiam docere praesumant. Non debet honorem [Col. 0850A] ducatus suscipere, qui nescit subjectis tramite vitae melioris praeire. Neque enim quisque ad hoc praeficitur, ut subditorum culpas corrigat, et ipse vitiis serviat. Qui se indignum ad episcopatum existimat, locum ejus qui dignus est occupare [Deest occupare] non praesumat. Nam tam sanctum est sacerdotii nomen, ut nulla vitiorum nota maculari se sinat. Gravius enim condemnabitur, qui indignus suscipit quod non meretur. Qui regimen sacerdotii contendit appetere, ante in se discutiat, si vita honori sit congrua. Quod si non discrepat, humiliter ad id ad quod vocatur accedat. Reatum quippe culpae geminat, si quis cum culpa ad sacerdotale culmen aspirat. Uniuscujusque casus tanto majoris est criminis, quanto, priusquam caderet, majoris erat virtutis. Praecedentium [Col. 0850B] namque magnitudo virtutum crescit ad cumulum sequentium delictorum. Plerique sacerdotes, suae magis utilitatis causa quam gregis, praeesse desiderant: nec ut prosint, praesules fieri cupiunt: sed magis, ut divites fiant et honorentur. Suscipiunt enim sublimitatis culmen, non pro pastorali regimine, sed pro solius regiminis vel [Deest regiminis vel] honoris ambitione: atque abjecto opere dignitatis, solam nominis appetunt dignitatem. Dum mali sacerdotes Deo ignorante non fiant, tamen ignorantur a Deo, ipso per prophetam testante: Principes exstiterunt, sed non cognovi (Ose, VIII). Sed hic nescire Dei, reprobare est, nam Deus omnia novit.



CAPUT XVI.

[Col. 0850C] (Isid., ibid., c. 35.) Sicut iniqui [Item Isidori de praepositis indoctis, Sicut iniqui, etc.], et peccatores ministerium sacerdotale assequi prohibentur, ita indocti et imperiti a tali officio retrahuntur. Illi enim exemplis suis vitam bonorum corrumpunt, isti sua ignavia iniquos corrigere nesciunt. Qui [Quid] enim docere poterunt, quod ipsi non didicerunt? Desinat locum ducendi suscipere, qui nescit docere. Ignorantia quippe praesulum vitae non congruit subjectorum. Caecus enim si caeco ducatum praebeat, ambo in foveam cadunt (Matth. XV). Sacerdotes indoctos per Isaiam prophetam ita Dominus improbat: Ipsi, inquit, pastores ignoraverunt intelligentiam (Isa. LVI). Et iterum: Speculatores ejus caeci omnes, id, est, imperiti episcopi. Nescierunt, inquit, universi [Col. 0850D] canes muti, non valentes latrare: hoc est, plebes commissas non valentes, resistendo malis, per verbum doctrinae defendere.



CAPUT XVII.

(Gregorius Pastor., lib. I, cap. 5.) Sunt nonnulli [Gregorius de his qui in regimine prodesse possunt, sed idem officium pro quiete propria refugiunt, Sunt nonnulli, etc.], qui nimia virtutum dona percipiunt, et pro exercitatione caeterorum, magnis muneribus exaltantur. Qui studio castitatis mundi, abstinentiae robore validi, doctrinae dapibus referti, patientiae longanimitate humiles, auctoritatis fortitudine erecti districti [Deest districti] sunt. Qui nimirum [Col. 0851A] culmen regiminum si vocati suscipere renuunt, ipsa sibi plerumque dona adimunt, quae non pro se tantummodo, sed etiam pro aliis acceperunt. Cumque sua et non aliorum lucra cogitant, ipsis se, quae privata habere appetunt, bonis privant. Hinc itaque ad discipulos Veritas dicit: Non potest civitas abscondi super montem posita: neque accendunt lucernam, et ponunt eam sub modio, sed super candelabrum, ut luceat omnibus qui in domo sunt (Matth. V). Hinc Petro Dominus ait: Simon Joannis, amas me? (Joan. XXIII.) Qui cum se amare protinus respondisset, audivit: Si diligis me, pasce oves meas. Si ergo dilectionis est testimonium, cura pastionis: quisquis virtutibus pollens, gregem Dei renuit pascere, pastorem summum convincitur non amare. Si nostri, [Col. 0851B] sicut proximi, curam gerimus, quasi utrumque pedem per calceamentum munimus. Qui vero sua cogitans, utilitatem proximorum negligit, quasi unius pedis calceamentum cum dedecore amittit. Sunt nonnulli qui, magnis muneribus ditati, dum solius contemplationis studiis inardescunt, parere utilitati proximorum in praedicatione refugiunt, secretum quietis diligunt, secessum speculationis appetunt: de quo si districte judicentur, ex tantis procul dubio rei sunt, quantis venientes ad publicum prodesse potuerunt. Qua enim mente is qui proximis profuturus enitesceret, utilitati caeterorum secretum praeponit suum; quando ipse summi Patris Unigenitus, ut multis prodesset, de sinu Patris egressus [Col. 0851C] est ad publicum nostrum? Sunt nonnulli qui ex sola humilitate refugiunt, ne his quibus se impares aestimant, praeferantur: quorum profecto humilitas, si caeteris quoque virtutibus cingitur, tunc ante oculos Dei vera est, cum ad respuendum hoc quod utiliter subire praecipitur, pertinax non est. Neque enim vere est humilis, qui superni nutus arbitrio, ut debeat praeesse, intelligit, et tamen contemnit. Divinis dispositionibus subditus, atque a vitio obstinationis alienus, cum sibi regiminis culmen imponitur, si jam donis praeventus est, quibus et aliis prosit, et ex corde debet fugere, et invitus obedire.



CAPUT XVIII.

(Isidori lib. III, Sent., c. 33.) Vir ecclesiasticus [Col. 0851D] [Isidori de praepositis. Vir ecclesiasticus, etc.] et crucifigi mundo per mortificationem propriae carnis [Col. 0852A] debet, et dispensationem ecclesiastici ordinis, si ex Dei voluntate provenerit, nolens quidem, sed humilis, gubernandam suscipiat. Multis intercipit Satanas fraudibus eos qui vitae et sensus utilitate praestantes praeesse et prodesse aliis nolunt: et dum eis regimen animarum imponitur, renuunt, consultius arbitrantes otiosam vitam degere quam lucris animarum insistere. Quod tamen decepti agunt per argumentum diaboli, fallentis eos per speciem boni; ut dum illos a pastorali officio retrahit, nequaquam proficiant qui eorum verbis et exemplis instrui poterant. Viri sancti nequaquam occupationum saecularium curas appetunt, sed occulto ordine sibi superimpositas gemunt. Et quamvis illas per meliorem intentionem fugiant, tamen per subditam mentem [Col. 0852B] portant. Quas quidem summopere, si liceat, vitare festinant: sed timentes occultam dispensationem Dei, suscipiunt quod fugiunt, exercent quod vitare noscuntur. Intrant enim ad cor, et ibi consulunt quid velit occulta voluntas Dei: seseque subditos debere esse summis ordinationibus cognoscentes, humiliant cervicem cordis jugo divinae dispensationis.



CAPUT XIX.

(S. Prosperi de Vita contempl. lib. I, cap. 13.) Qui diligenter [ [a 2Kb] Prosperi quod sacerdotes sancti contemplativae fieri participes possunt, Qui diligenter, etc.] de Vita contemplativa considerat, et sufficienter instructus intelligit quando et ubi possit ejus [Col. 0852C] perfectio comprehendi, non dubitabit ecclesiarum principes vitae contemplativae posse et debere fieri sectatores. Quia sive, secundum opinionem quorumdam, nihil aliud sit vita contemplativa quam rerum latentium futurarumque notitia, sive vacatio ab omnibus occupationibus mundi sive divinarum studium litterarum, sive (quod his probatur esse perfectius) ipsa visio Dei, non video quid impedimenti sanctis sacerdotibus possit afferri, quo minus ad haec quatuor quae commemoravi perveniant. Duo enim, primum et ultimum, id est, rerum latentium futurarumque notitia, et ipsa visio Dei, incomparabiliter praestantiora erunt in illa vita beata, quam in ista diversis erroribus implicata. Quandoquidem tam rerum omnium notitia, quam ipsa Dei substantia, [Col. 0852D] plene ac perfecte videbitur. Duo autem media, vacationem videlicet ab omnibus occupationibus [Col. 0853A] mundi, et divinarum studium litterarum, etiam hic possunt habere pontifices. Sed illi qui se ab omnibus implicamentis negotiorum saecularium removentes, non torpent otio, sed insistunt perfectionis suae negotio, et ab stultitia sapientiae saecularis aversi, verbo Dei infatigabiliter vacant, sapientes veraciter fiunt, coelestia sapiunt, terrena despiciunt, contradicentes sanae doctrinae redarguunt, obedientes instituunt, sanctis virtutibus, quibus in dies singulos fiant Deo propinquiores, incumbunt: et tam suis quam omnium qui per eos erudiuntur, provectibus clari, hic quidem velut gustum quemdam contemplativae vitae, quo ad eam ferventius provocentur, accipiunt: sed ibi jam in aeternum felices effecti, de ejus perfectione gaudebunt. Proinde non inflantur, quia hic omnium fidelium catholicorum [Col. 0853B] honorantur ut capita: sed laetantur potius, quia ibi Christi, qui est sacerdotum ac omnium fidelium caput, clariora membra futuri sunt. At si (quod absit) saecularibus negotiis implicati, fundorum terminos sine termido cupiditatis extendant ac se passim exquisitis deliciis addicant [ditant], quae animum corpusque debilitant; si gloriam non Christi, sed suam, decepti vulgi adulantis honoribus, quaerant: plusque de se alienae linguae, quam suae conscientiae credant; si omne gaudium suum, non in futurorum remuneratione, nec in sanctitate vitae, sed in sua tantum dignitate constituant: et dum tales esse, quales credunt, amantur [creduntur amant], nunquam sibi displiceant: ac placentes sibi, non sint de [Col. 0853C] sua correctione solliciti: quis non intelligat tales, si in talibus perseverent, nec se ante finem praesentis vitae emendent, contemplativae vitae participes esse non posse? Ad quam non perveniunt, nisi qui studuerint esse quod facti sunt, nec affectant videri, sed esse quod sunt, non alienis laudibus, sed moribus suis eximii: nec solum de sua dignitate, sed potius de sacerdotalis vitae nobilitate conspicui: qui sunt non appellatione tenus, sed virtute pontifices, vitae contemplativae capaces, et gaudiorum coelestium cohaeredes.



CAPUT XX.

(Isidori lib. III, Sentent., cap. 35.) Tam doctrina [Isidori de doctrina et exemplis praepositorum, Tam doctrina, etc.] quam vita clarere debet ecclesiasticus [Col. 0853D] doctor. Nam doctrina sine vita arrogantem reddit, vita sine doctrina inutilem facit. Sacerdotis praedicatio operibus confirmanda est, ita ut quod docet verbo instruat exemplo. Vera enim est illa doctrina quam vivendi sequitur forma. Nam nihil turpius est, quam si bonum quod sermone [Deest sermone] quisque praedicat, explere opere negligat. Tunc enim praedicatio utilitate [utiliter] profertur, quando efficaciter adimpletur. Unusquisque doctor, et bonae actionis et bonae praedicationis habere debet studium; nam alterum sine altero non facit perfectum: sed praecedat justus bene agere, ut sequenter possit bene docere. Sicut in numismate metallum, figura et pondus inquiritur; ita in omni doctore [Col. 0854A] ecclesiastico, quid sequatur, quid doceat, quomodo vivat. Per qualitatem igitur metalli, doctrina; per figuram, similitudo patrum; per pondus, humilitas designatur. Qui ergo ab his tribus discrepaverit, non metallum, sed terra erit.



CAPUT XXI.

(Gregorii Pastor. lib. II, cap. 4, 16.) Sit rector [Gregorius de humilitate praepositorum. Sit rector] discretus in silentio, utilis in verbo: ne aut tacenda proferat, aut proferenda reticescat. Nam sicut incauta locutio in errorem pertrahit, ita indiscretum silentium hos, qui erudiri poterant, in errore derelinquit. Sit rector bene agentibus per humilitatem socius, contra delinquentium vitia per zelum justitiae erectus: ut et bonis in nullo se praeferat, et cum [Col. 0854B] pravorum culpa exigit, potestatem protinus sui prioratus agnoscat, quatenus et honore suppresso, aequalem se subditis bene viventibus deputet, et erga perversos jura [viam] rectitudinis exercere non formidet. Omnes homines natura aequales genuit: sed variante meritorum ordine, alios aliis culpa postponit. Ipsa autem diversitas, quae accessit ex vitio, divino judicio dispensatur: ut quia omnis homo aeque stare non valet, alter regatur ab altero. Unde cuncti qui praesunt, non in se potestatem debent ordinis, sed aequalitatem pensare conditionis: nec praeesse hominibus gaudeant, sed prodesse. Quam videlicet potentiam bene regit, qui et tenere illam noverit, et impugnare. Bene hanc regit, qui scit per illam super culpas erigi, scit et cum illa caeteris [Col. 0854C] aequalitate componi. Quam tamen potestatem recte dispensat, qui sollicite noverit, et sumere ex illa quod adjuvat, et expugnare quod tentat: et aequalem se cum illa caeteris cernere, et tamen se peccantibus zelo ultionis anteferre. Praedicator quisque studeat ut minas potentium ratiocinatione mitiget; et oppressorum angustias, quantum praevalet, ope levet: ut foris resistentibus opponat patientiam, et intus superbientibus exhibeat cum patientia disciplinam; ut erga errata subditorum sic mansuetudo zelum temperet, quatenus a justitiae studio non enervet: sic ad ultionem zelus ferveat, ne tamen pietatis limitem fervendo transcendat. Rectoris officium esse debet, ut ingratos beneficiis ad amorem [Col. 0854D] provocet, ut gratos quoque ministeriis in amore servet: ut proximorum mala, cum corrigere non valet, taceat: et quaecunque corrigi loquendo possunt, silentium consensum esse pertimescat.



CAPUT XXII.

(Isidori lib. III, Sentent., c. 42.) Qui praeficitur [Item Isidori de humilitate praepositorum, Qui praeficitur, etc.] ad regimen, taliter erga disciplinam subditorum praestare se debet, ut non solum auctoritate, verum etiam humilitate clarescat. Sed tamen ita erit in eo virtus humilitatis, ne dissolvatur vita subditorum in vitiis: atque ita auctoritas aderit potestatis, ne per tumorem cordis severitas existat immoderationis. Haec est in Dei sacerdotibus vera discretio, [Col. 0855A] qua nec per libertatem superbi, nec per humilitatem fiunt remissi. Hinc est quod sancti cum multa constantia redarguerunt etiam principum vitia: in quibus cum summa esset humilitas, loco tamen necessario libere transgressores justitiae increpabant. Aliquando etiam subditis nos oportet animo esse humiliores, quoniam facta subditorum judicantur a nobis, nostra vero Deus judicat. Agnoscat episcopus servum se esse plebis, non dominum. Verum haec charitas, non conditio exigit.



CAPUT XXIII.

(Ejusdem lib. III, Sent. cap. 43.) Non omnibus [Item Isidori de doctrinae discretione, Non omnibus] una eademque doctrina est adhibenda, sed pro qualitate morum, diversa exhortatio erit doctorum. Nam quosdam [Col. 0855B] increpatio dura, quosdam vero exhortatio corrigit blanda. Sicut periti medici ad varios corporis morbos diverso medicamine serviunt, ita ut juxta vulnerum varietates, medicina diversa sit: sic et doctor Ecclesiae singulis quibusque congruum doctrinae remedium adhibebit, et quid cuique oporteat pro aetate, pro sexu ac professione, annuntiabit. Non omnibus ea quae sunt clausa, aperienda sunt. Multi sunt enim qui [ea] capere non possunt: quibus si indiscrete manifestentur, statim aut detrahunt, aut negligunt. Prima quippe prudentiae virtus est, eam quam docere oporteat, existimare personam. Rudibus populis, seu carnalibus, plana atque communia, non summa atque ardua, praedicanda sunt, ne immensitate doctrinae opprimantur potius quam erudiantur. Unde [Col. 0855C] et apostolus Paulus ait: Non potui vobis loqui quasi spiritualibus, sed quasi carnalibus; tanquam parvulis in Christo, lac vobis potum dedi, non escam (I Cor. III). Carnalibus quippe animis, nec alta nimis de coelestibus, nec terrena convenit praedicare: sed mediocriter, ut initia eorum moresque desiderant, edoceri. Corvus dum suos pullos viderit albi coloris, nullis eos cibis alit: sed tantumdem attendit, donec paterno colore nigrescant, et sic illos frequenti cibo reficit. Ita et Ecclesiae doctor strenuus, nisi eos quos docet viderit ad suam similitudinem poenitentiae confessione nigrescere, et nitore saeculari deposito, lamentationis habitum de peccati recordatione induere, ut pote adhuc exterioribus, hoc est carnalibus, non aperit intelligentiae spiritalis [Col. 0855D] profundiora mysteria: ne, dum audita non capiunt, prius incipiant contemnere quam venerari mandata coelestia. Aliter est agendum circa eos qui nostro committuntur regimini, si [sed] offendunt, atque aliter cum his qui nobis commissi non sunt. Qui si justi sunt, venerandi sunt; si vero delinquunt, pro sola charitate, ut locus est, corripiendi sunt, non tamen cum severitate, sicut hi qui nobis regendi sunt commissi. Prius docendi sunt seniores plebis, ut per eos infra positi facilius doceantur. Unde et Apostolus: Haec, inquit, commenda fidelibus hominibus, qui idonei sunt et alios docere (II Tim. II). Ingenium boni doctoris est incipere a laudibus eorum quos salubriter objurgatos corripere [Col. 0856A] cupit, sicut Apostolus ad Corinthios facit, quos a laudibus inchoat, et increpationibus probat. Sed erant apud Corinthios qui et laude et increpatione digni essent [I Cor. I]. Ille vero indiscrete loquitur, qui sic utraque omnibus loquitur [sic discrete sic utraque omnibus loquitur, etc.], ut omnibus utraque convenire videantur.



CAPUT XXIV.

(Gregorii in prologo l. III Pastor). Quia igitur [Gregorius qualiter praelati subjectos doceant, ac semetipsos discreta circonspectione praevideant, Quia igitur, etc.], qualis esse debeat pastor, superius ostendimus: nunc qualiter doceat, demonstremus. Ut enim longe ante nos reverendae memoriae Gregorius Nazianzenus edocuit [ut enim . . . edocuit. [Col. 0856B] Desunt haec omnia], non una eademque cunctis exhortatio congruit, quia nec cunctos par morum qualitas astringit. Saepe namque aliis officiunt, quae aliis prosunt. Quia et plerumque herbae quae haec animalia nutriunt, alia occidunt. Et lenis sibilus equos mitigat, catulos instigat: et medicamentum quod hunc morbum imminuit, alteri vires jungit; et panis qui vitam fortium roborat, parvulorum necat. Pro qualitate igitur audientium, formari debet sermo doctorum: ut et ad sua singulis congruat, et tamen a communis aedificationis arte nunquam recedat. Quid enim sunt intentae mentes auditorum, nisi (ut ita dixerim) quaedam citharae tensiones tractae chordarum. Quas tangendi artifex, ut non sibimetipsi dissimile canticum faciat, dissimiliter pulsat: [Col. 0856C] et idcirco chordae consonam modulationem reddunt, quia uno quidem plectro, sed non uno impulsu, feriuntur. Doctor quisque, ut in una virtute charitatis cunctos aedificet, ex una doctrina, non una eademque exhortatione, tangere corda audientium debet. (Pastor. l. II, cap. 3.) Doctor etenim, qui loci sui necessitate exigitur summa dicere, hac eadem necessitate compellitur summa monstrare. Illa namque vox libentius auditorum cor penetrat, quam dicentis vita commendat, quia quod loquendo imperat ostendendo adjuvat ut fiat. Hinc enim per prophetam Dominus dicit: Super montem excelsum ascende tu qui evangelizas Sion (Isa. XL). Ut videlicet qui coelesti praedicatione utitur, ima terrenorum operum deserens, in rerum culmine stare videatur, [Col. 0856D] tantoque facilius subditos ad meliora pertrahat, quanto per viae meritum de supernis clamat. Recte etiam sacerdos superhumerale ex auro, hyacintho, et purpura, et cocco bis tincto, et bysso retorta factum habere praecipitur, ut quanta virtutum diversitate clarescere debeat, demonstretur. In sacerdotis quippe habitu ante omnia aurum fulget, ut in eo intellectus sapientiae principaliter emicet. Cui hyacinthus, qui aethereo colore resplendet, adjungitur, ut per omne quod intelligendo penetrat, non ad favores infimos, sed ad amorem coelestium surgat: ne, dum suis incautus laudibus capitur [canitur], ipso etiam veritatis intellectu vacuetur. Auro quoque et hyacintho, ac purpurae, bis tinctus [Col. 0857A] coccus adjungitur, ut ante interni judicis oculos omnia virtutum bona ex charitate decorentur, et cuncta quae coram hominibus rutilant, haec in conspectu occulti arbitri flamma intimi amoris accendat. Quae scilicet charitas, quia Deum simul ac proximum diligit, quasi ex duplici tinctura fulgescit. Qui igitur sic ad auctoris speciem anhelat, ut proximorum curam negligat; vel sic proximorum curam exsequitur, ut a divino amore torpescat: qui unum horum quodlibet negligit, in superhumeralis ornamento habere coccum bis tinctum nescit. Caeterum cum rector se ad loquendum praeparat, sub quanto cautelae studio loquatur, attendat; ne, si inordinate ad loquendum rapitur, erroris vulnere audientium corda feriantur: et cum fortasse sapiens [Col. 0857B] videri desiderat, unitatis compagem insipienter abscindat. Hinc namque in Evangelio Veritas ait: Habete sal in vobis, et pacem habete inter vos (Matth. IX). Per sal quippe verbi sapientia designatur. Qui igitur loqui sapienter nititur, magnopere metuat ne in ejus eloquio audientium unitas confundatur. Hinc Paulus ait: Non plus sapere quam oportet sapere, sed sapere ad sobrietatem (Rom. XII). Ne igitur rector incautus ad loquendum proruat, hoc quod jam praemisimus, per semetipsam discipuli Veritas clamat: Habete sal in vobis, et pacem habete inter vos (Marc. IX), ac si figurate per habitum sacerdotis dicat: Mala punica tintinnabulis jungite, ut per omnia quae dicitis, unitatem fidei cauta observatione teneatis. Sacerdos semper vocem praedicationis [Col. 0857C] habeat, ne superni spectatoris judicium ex silentio ostendat. [a 1Kb] Scriptum quippe est: Audiatur sonitus, quando ingreditur, aut egreditur sanctuarium in conspectu Domini, et non moriatur (Exod. XXVIII). Sacerdos in tabernaculum ingrediens vel egrediens moritur, si de eo sonitus non auditur: quia iram contra se occulti judicis exigit, si sine praedicationis sonitu incedit. Apte autem tintinnabula vestimentis pontificis describuntur inserta. Vestimenta etenim sacerdotis quid aliud quam recta opera debemus accipere, Propheta attestante qui ait: Sacerdotes tui induantur justitiam (Psal. CXXXI); vestimentis itaque illius tintinnabula inhaerent, vitae viam, cum linguae sonitu, ipsa quoque bona opera sacerdotis clament. Nos quia infirmi homines sumus, [Col. 0857D] cum Deo de hominibus loquimur, debemus primum meminisse quid sumus: ut ex propria infirmitate pensemus, quo docendi ordine infirmos fratres consolemur. Consideremus igitur, quia aut tales sumus, quales nonnullos corrigimus: aut tales aliquando fuimus, etsi jam divina gratia operante non sumus: ut tanto eos temperantius corde humili corrigamus, quanto nosmetipsos verius in his quos emendamus, agnoscimus. Si nos sacerdotes tales nec sumus, nec fuimus quales adhuc illi sunt quos emendare curamus: ne cor nostrum forte superbiat, et de ipsa innocentia in pejus ruat, quorum mala corrigimus, alia eorum bona nobis ante oculos [Col. 0858A] revocemus; quae si omnino nulla sunt, ad occulta Dei judicia recurramus. Quia sicut nos nullis meritis hoc ipsum bonum quod habemus, accipimus: ita illis quoque potest gratia supernae virtutis infundere, ut excitati posterius, etiam possint ipsa bona quae nos ante accepimus, praevenire. Quis enim crederet quod per apostolatus meritum Saulus lapidatum Stephanum praecursurus erat, qui in morte ejus lapidantium vestimenta servabat? His ergo primum cogitationibus humiliari cor debet, et tunc demum delinquentium iniquitates increpare.



CAPUT XXV.

(Isidori l. III, Sent., c. 44.) [Isidori de doctorum silentio.] Pro malo merito plebis, aufertur doctrina [Col. 0858B] praedicationis; pro bono merito audientis, tribuitur sermo doctoris. In potestate divina consistit, cui velit Deus doctrinae verbum dare, vel cui auferre: et hoc aut pro dicentis, aut pro audientis fit merito, ut modo pro culpa plebis auferatur sermo doctoris, modo pro utilitate rectoris tribuatur. Nam et bonus docet bonum, et malus malum; et bonus malum, et malus bonum; quod tamen fit juxta meritum populorum. Non omnia tempora congruunt doctrinae, secundum Salomonis sententiam dicentis: Tempus tacendi et tempus loquendi (Eccl. III). Non quidem per timorem, sed per discretionem, propter malorum incorrigibilem iniquitatem, nonnunquam electos oportet a doctrina cessare. Interdum doctores Ecclesiae calore charitatis ardentes, conticescunt a [Col. 0858C] docendo, quia non est qui audiat, testante propheta: Civitates Austri clausae sunt, et non est qui aperiat (Jer. XIII). Qui docendi accipit officium, interdum ad tempus facta proxime taceat, quae statim corrigere nequaquam existimat. Nam si corrigere potest et dissimulat, verum est quod consensum erroris alieni habeat. Plerique sancti doctores pro mali pertinacia, quia iniquos emendare nequeunt, his tacere disponunt: sed calorem spiritus quo aguntur, ferre non sustinentes, iterum in increpationem prosiliunt impiorum.



CAPUT XXVI.

(Prosperi, de Vita contemplat. l. I, c. 20.) Quod vero [Prosperi quod nihil prosit sacerdoti, etiamsi [Col. 0858D] bene vivat, si male viventes tacendo non arguit, Quod vero, etc.] dicit Apostolus (II Thess. III), ut nos formam debeamus exhibere fidelibus, quid valebit si is cui vel exhortandi bonos, vel castigandi malos, cura commissa est, bene vivendo se imitandum bonis exhibeat, et malos tacendo non arguat? Ad hoc enim (nisi me fallit opinio) sancte vivendum est sacerdoti, ne dicta sua repugnantibus factis evacuet. Si quod praedicat fieri debere, non faciat, aut si quod non facit, praedicare praesumpserit, nihil apud eos qui ejus vitam novere, proficiet. Quia ad hoc est Ecclesiae Dei praepositus, ut non solum bene vivendo alios exemplo suae conversationis instituat, sed etiam fiducialiter praedicando [Col. 0859A] singulis ante oculos peccata sua constituat: quae poena maneat duris, quae gloria obedientibus, ostendat, nullius salutem desperando contemnat, animas emendari nolentium plangat, imitatus Apostolum qui ait: Ut lugeam multos ex his qui ante peccaverunt, et non egerunt poenitentiam (II. Cor. XI). Et iterum: Quis infirmatur, et ego non infirmor? Quis scandalizatur, et ego non uror (II Cor. XI)? Quapropter sciens quod si quibuslibet divitibus ac potentibus male viventibus pareat, aut foveat eos, perdat simul et pereat, et sancte debet vivere propter exemplum, et pie docere propter suae administrationis officium; certus quod ei nihil sua justitia suffragetur: de cujus manu anima pereuntis exigitur. Quando quicunque alius perierit, quem nulla [Col. 0859B] docendi necessitas manet, solus poenas sui sceleris dabit. Ille autem cui dispensatio verbi commissa est, etiamsi sancte vivat, et tamen perdite viventes arguere aut erubescat, aut metuat, cum omnibus qui eo tacente perierint, perit. Et quid ei proderit non puniri suo, qui puniendus est alieno peccato? Mentior, nisi hoc Dominus per Ezechielem prophetam sub cujusdam terroris denuntiatione loquitur, dicens ad eum: Et tu, fili hominis, speculatorem dedi te domui Israel (Ezech. III). Nec hoc transeunter debemus audire, quod sacerdotem speculatorem appellat; ut sicut speculatoris est de loco editiore prospicere, et plus omnibus contemplari, ita sacerdos debet esse propositi sublimitate celsior cunctis, ac majoris scientiae habere gratiam, qua possit sub [Col. 0859C] se viventes instruere. Videamus jam quid divinus sermo contineat. Audies, inquit, sermonem ex ore meo, et annuntiabis eis ex me (Ezech. III); ut hoc dicat sacerdos, quod ex divina lectione didicerit, quod illi Deus inspiraverit, non quod praesumptione humani sensus invenerit. Annuntiabis eis, inquit, ex me. Ex me, et non ex te, mea verba loqueris eis; non est quod ex eis tanquam de tuis infleris: ex me, inquit, eis annuntia. Sed jam quid annuntiet, audiamus. Si me dicente ad impium, Impie, morte morieris, non fueris locutus, ut se custodiat impius a via sua, ipse impius in iniquitate sua morietur: sanguinem vero ejus de manu tua requiram. Quid expressius, quid apertius potest dici? Si impio, [Col. 0859D] inquit, locutus non fueris, ut se ab impietate custodiat, et ille perierit, sanguinem ejus de manu tua requiram. Hoc est dicere: Si ei peccata sua non annuntiaveris, si eum non argueris, ut ab impietate sua convertatur et vivat: et te qui non increpasti, et ipsum qui te tacente peccavit, flammis perennibus perdam. Quis, rogo, tam saxei pectoris, quis tam ferrcus erit, quem sententia ista non terreat? quis tam alienus a fide, qui sententiae isti non credat?



CAPUT XXVII.

(Gregorii Pastor, l. I, c. 2.) Sunt nonnulli [Gregorius de pastoribus non recte gradientibus, Sunt nonnulli, etc.], qui solerti cura spiritalia praecepta perscrutantur, sed quae intelligendo penetrant vivendo [Col. 0860A] conculcant. Repente docent quae non opere, sed meditatione didicerunt, et quod verbis praedicant moribus impugnant. Unde fit ut cum pastor per abrupta graditur, ad praecipitium grex sequatur. Per prophetam Dominus contra contemptibilem pastorum scientiam queritur dicens: Cum ipsi limpidissimam aquam biberitis, reliquam pedibus vestris conculcabatis [turbabatis]; et oves meae, quae conculcatoe pedibus vestris fuerant, pascebantur, et quae pedes vestri turbaverant, haec bibebant (Ezech. III). Aquam nempe limpidissimam pastores bibunt, cum fluenta veritatis recte intelligentes hauriunt. Sed eamdem aquam perturbare, est sanctae meditationis studia male vivendo corrumpere. Aquam scilicet pastorum turbatam pedibus oves bibunt cum [Col. 0860B] subjecti quique non sectantur verba quae audiunt, sed sola quae conspiciunt exempla pravitatis imitantur. Qui cum dicta sitiunt, et per opera pervertuntur, quasi corruptis fontibus, in potibus lutum sumunt. Nemo amplius nocet in Ecclesia quam qui perverse agens, nomen vel ordinem sanctitatis habet. Delinquen tem namque hunc redarguere nullus praesumit: et in exemplum culpa vehementer extenditur, quando pro reverentia ordinis peccator honoratur. Qui ad sanctitatis speciem deductus, vel verbo caeteros destruit, vel exemplo, melius profecto fuerat, ut hunc ad mortem sub exteriori habitu terrena acta constringerent, quam [quem] sacra officia in culpa caeteris imitabilem demonstrarent: qui nimirum si solus caderet, utcunque hunc tolerabilior inferni [Col. 0860C] poena cruciaret. (Greg., ibid. c. 4.) Saepe suscepta cura regiminis, cor per diversa intuendo diverberat; et impar quisque invenitur ad singula, dum confusa mente dividitur ad multa. Unde quidam sapiens provide admonet, dicens: Fili, ne in multis sint actus tui (Eccli. XI). Quia videlicet nequaquam plene in uniuscujusque operis ratione colligitur, dum mens per diversa sparsa [Deest sparsa] partitur: cumque foras per insolentem curam trahitur, a timoris intimi soliditate vacuatur. Dum etiam mens in exteriorum fit dispositione sollicita, sui est solummodo ignara, et scit multa cogitare, se nesciens. Nam cum plus quam necesse est se exterioribus implicat, quasi occupata in itinere, obliviscitur quo [Col. 0860D] tendebat: ita ut ab studio suae inquisitionis alienata, ne ipsa quidem, quae patitur, damna consideret, et per quanta delinquat, ignoret. Ezechias rex peccare se minime credidit, cum venientibus ad se alienigenis, cellas aromatum ostendit: sed in damnationem secuturae prolis, ex eo iram judicis pertulit, quod se licenter facere existimavit (Isa. XXXIX). Saepe enim dum multa suppetunt, dumque agi possunt, subjecti quae acta sunt admirantur, in cogitatione se animus elevat, et plene in se iram judicis provocat, quamvis per iniqua foras opera non erumpat. Intus quippe est qui judicat, intus quod judicatur. Cum ergo in corde delinquimus, latet homines quod apud nos agimus: sed tamen ipso judice teste peccamus. Haec proferentes, non potestatem [Col. 0861A] regiminis reprehendimus, sed ab appetitu illius cordis infirmitatem munimus, ne imperfecti quippe culmen arripere regiminis audeant: et qui in planis stantes titubant, in praecipiti pedem ponant. (Greg., ibid. c. 11.) Caecus pastor est qui supernae lumen contemplationis ignorat, qui praesentis vitae tenebris pressus, dum venturam lucem nequaquam dirigendo conspicit, quo gressum operis [Deest operis] ponat, nescit. Claudus vero rector est qui quidem, quo pergere debeat, aspicit, sed per infirmitatem mentis, vitae viam perfecte non valet tenere quam videt; quia ad virtutis statum dum fluxa consuetudine non erigitur, quo per desiderium innititur, illuc gressus operis efficaciter non sequuntur. Parvo autem naso est, qui ad tenendam mensuram discretionis [Col. 0861B] idoneus non est. Naso quippe odores fetoresque discernimus. Recte ergo per nasum discretio exprimitur, per quam virtutes eligimus, delicta reprobamus. Sed sunt nonnulli qui dum aestimari se hebetes nolunt, saepe se in quibusdam inquisitionibus, plus quam necesse est, exercentes, ex nimia subtilitate falluntur. Unde hic quoque subditur: Vel grandi et torto naso (Levit. XXI). Nasus etenim grandis et tortus, est discretionis subtilitas immoderata. Quae dum plus quam decet excreverit, actionis suae rectitudinem ipsa confundit. Fracto autem pede vel manu est qui viam Dei pergere omnino non valet, atque a bonis actibus funditus exsors vacat: quatenus haec non ut claudus saltem cum infirmitate teneat, sed ab his omnimodo alienus [Col. 0861C] existat. Gibbus vero est, quem terrenae sollicitudinis pondus deprimit, ne unquam ad superna respiciat, sed solis his quae in infimis calcantur intendat. Qui etsi aliquando aliquid ex bono patriae coelestis audierit, ad hoc nimirum perversae consuetudinis pondere praegravatus, cordis faciem non attollit: quia cogitationis statum erigere non valet, quem terrenae sollicitudinis usus curvum tenet. Lippus namque est, cujus quidem ingenium ad agnitionem veritatis emicat, sed tamen hoc carnalia opera obscurant. In lippis quippe oculis pupillae sanae sunt, sed humore defluente infirmatae palpebrae grossescunt. Quae quia infusione crebra atteruntur, acies pupillae vitiatur. Et sunt nonnulli quorum sensum [Col. 0861D] carnalis vitae operatio sauciat, qui videre recta subtiliter per ingenium poterant, sed usu pravorum actuum caligant. Lippus itaque est, cujus sensum natura exacuit, sed conversationis pravitas confundit. Cui bene per angelum dicitur: Collyrio inunge oculos tuos, ut videas (Apos. III). Collyrio quippe oculos, ut videamus, inungimus, cum ad cognoscendam veri luminis claritatem, intellectus nostri aciem medicamine bonae operationis adjuvamus. Albuginem tolerans, nihil videt: albuginem habet sacerdos in oculo, qui veritatis lucem videre non sinitur, quia arrogantia sapientiae, sive justitiae caecatur. Pupilla namque oculi nigra, videt: albuginem tolerans, nihil videt: quia videlicet sensus humanae cogitationis, si stultum se peccatoremque intelligit, [Col. 0862A] cognitionem intimae claritatis apprehendit; si autem candorem sibi justitiae, sive sapientiae tribuit, a luce se supernae cognitionis excludit, et eo claritatem veri luminis nequaquam penetrat quo se apud se per arrogantiam exaltat; sicut de quibusdam dicitur: Dicentes enim se esse sapientes, stulti facti sunt (Rom. I). Jugem vero habet scabiem in corpore, cui carnis petulantia sine cessatione dominatur in mente. In scabie etenim fervor viscerum ad cutem trahitur, per quam recte luxuria designatur, quia si cordis tentatio usque ad operationem prosilit, nimirum fervor intimus usque ad cutis scabiem prorumpit. Et foris jam corpus [scabies] sauciat, quia dum in cogitatione voluntas non reprimitur, etiam in actione dominatur. Quasi enim cutis pruriginem Paulus [Col. 0862B] curabat abstergere, cum dicebat: Tentatio vos non apprehendat, nisi humana (I Cor. X). Ac si aperte diceret: Humanum quidem est in corde tentationem perpeti; daemoniacum vero est tentationis certamine in operatione superari. Impetiginem quoque habet in corpore quisquis avaritia vastatur in mente. Quae si in parvis non compescitur, nimium sine mensura dilatatur. Impetigo quippe sine dolore corpus occupat, et absque occupati taedio excrescens, membrorum decorem foedat: quia et avaritia captivam animam, dum quasi delectat, exulcerat; dum adipiscenda quaeque cogitationi objicit, ad inimicitias accendit, et dolorem in vulnere non facit, quia aestuanti animo ex culpa abundantiam promittit. [Col. 0862C] Decor membrorum per impetiginem perditur, quia aliarum quoque virtutum per avaritiam pulchritudo depravatur. Et quasi totum corpus exasperat, quia per universa vitia animum supplantat, Paulo attestante qui ait: Radix omnium malorum est cupiditas (I Tim. VI). Ponderosus est, qui turpitudinem non exercet opere, sed tamen ab hoc cogitatione continua sine moderamine gravatur in mente. Qui nequaquam usque ad opus quidem nefarium rapitur, sed ejus animus voluptate luxuriae, sine ullo repugnationis obstaculo [stimulo], delectatur. Vitium quippe est ponderis, cum humor viscerum ad virilia labitur, quae profecto cum molestia dedecoris intumescunt. Ponderosus ergo est, qui totis cogitationibus ad lasciviam defluens, pondus turpitudinis [Col. 0862D] gestat in corde. Et quamvis prava non exerceat opere, ab his tamen non evellitur mente: nec ad usum boni operis in aperto valet assurgere, quia gravat hunc in abditis pondus turpe. Quisquis ergo quolibet horum vitio subigitur, panes Domino offerre prohibetur, ne profecto diluere aliena delicta non valeatis, quem adhuc propria devastant. (Moral. XI, c. 9, 10). Cum sacerdos non agit bona quae loquitur, ei etiam sermo subtrahitur, ne loqui audeat quod non operatur, sicut per Prophetam dicitur: Peccatori autem dixit Deus, Quare tu enarras justitias meas, et assumis testamentum meum per os tuum (Psal. XLIX)? Unde etiam [et Psalmista] deprecatur, dicens: Et ne auferas de ore meo verbum veritatis usquequaque (Psal. CXVIII). Perpendit namque quod [Col. 0863A] omnipotens Deus veritatis verbum facientibus tribuit, et non facientibus tollit. Qui ergo hoc de ore suo non auferri petiit, quid aliud quam gratiam bonae operationis quaesivit? Ac si aperte diceret: (Moral. XI, c. 10.) A bono opere errare me non sinas, ne, dum amitto ordinem bene vivendi, rectitudinem perdam loquendi. Plerumque doctor qui docere audet quod negligit agere, cum desierit bona loqui quae operari contempsit, docere subjectos incipit prava quae agit: ut justo omnipotentis Dei judicio, in bono jam nec linguam habeat, qui habere bonam vitam recusat: quatenus dum mens ejus terreno amore incenditur, de terrenis rebus semper loquatur. Unde in Evangelio Veritas dicit: Ex abundantia enim cordis os loquitur. Bonus homo de bono [Col. 0863B] thesauro profert bona, et malus homo de malo theosauro profert mala (Matth. XII). Hinc et Joannes ait: Ipsi de mundo sunt, ideo de mundo loquuntur (I Joan. IV).



CAPUT XXVIII.

(Prosperi de Vita contempl. l. 1, c. 13.) Recolite ergo [Prosperi de negligentia sacerdotis, qui doctrinae suae negligens personam implere non potest doctoris, Recolite ergo, etc.] quanta et qualia, me audiente atque probante, dicere solebatis de administratione pontificis, qui, populi sibi commissi cura posthabita, ardentius bona praesentia desiderat, quam futura; et oblitus quod non solum de se, sed etiam de grege sibi credito, rationem pastori pastorum omnium reddet, sua suorumque detrimenta non [Col. 0863C] cogitat. Quem non delinquentium peccata contristant, nec proficientium bona laetificant, sed de se tantum, plerumque autem nec de se omnino sollicitus, quid a suis boni malive geratur, ignorat. Qui non praedicat perseverantiam justis, poenitentiam pravis, contemptum mundi conversis, futuras poenas aversis. Qui non potest dicere contemptoribus admonitionis suae, Futurum cogitate judicium, quod ipse forte non cogitat. Amatoribus mundi, Nolite diligere mundum, si eum mundi amor oblectat. Ambitiosis, Ambitioni jam finem imponite, si eum ambitio ruinosa praecipitat. Ebriosis, Ebrietatem cavete, si se mero usque ad alienationem mentis ingurgitat. Sumptuosis dapibus gravidus, non potest suis abstinentiam laudare, quam calcat. Vitio cupiditatis [Col. 0863D] addictus, cupidis amorem non potest dissuadere pecuniae. Inimicitiarum tenax, non valebit animos dissidentium sacerdotali tranquillitate componere. Justitiam praedicare judicibus erubescit, quam ipse personae potentis favore corrumpit: nec defendit oppressos, si personas aut honorat, aut despicit: et quidquid boni non facit, aut mali committit, nec jubebit fieri, nec vetabit: quia necessariam docendi auctoritatem, contrarietate suae actionis, aut amittit aut minuit.



CAPUT XXIX

(Isidori l. III, Sent., c. 37.) [Isidori de his qui bene docent et male vivunt.] Interdum doctoris vita etiam ipsa verax doctrina vilescit; et qui non vivit sicut [Col. 0864A] docet, ipsam, quam praedicat, veritatem contemptibilem facit. Arcus perversus est lingua magistrorum docentium bene, et viventium male: et ideo quasi ex perverso arcu sagittam emittunt, dum suam pravam vitam propriae linguae ictu confodiunt. Qui bene docet, et male vivit, tanquam aes, aut cymbalum, sonitum facit aliis, ipse tamen sibi manet insensualis. Qui bene docet, et male vivit, quod docet, bene viventibus proficit: quod vero male vivit, seipsum occidit. Sicut sacerdos qui, si digne se agit ut sacerdotem decet, ministerium ejus et ipsi et aliis utile est. Indigne autem vivens, aliis quidem utilis est loquendo, se autem interficit prave vivendo. Ac per hoc quod in illo mortuum est, proprium ejus est; quod vero vivit in eo, id est sacrum [Col. 0864B] ministerium, alienum est. Qui bene docet, et male vivit, videtur ut cereus, qui aliis bonam novit lucem praestare, se vero in malis suis consumere atque exstinguere. Qui bene docet, et male vivit, videtur bonum malo conjungere, lucem tenebris miscere, veritatem mendacio mutare.



CAPUT XXX.

(Ibid. c. 38.) Saepe per quos justitia [Item Isidori de exemplis malorum sacerdotum, Saepe per quos justitia, etc.] docetur, per ipsos peccati morbus irrepit, et mors ad plebes pertransit: scilicet vel dum mala docent, vel dum faciunt prava. Plerique sacerdotes et clerici prave viventes, forma caeteris in malum existunt, qui in bonis exemplum esse debuerunt. [Col. 0864C] Hi enim quoscunque exemplo malae conversationis suae perdunt, de illis rationem sine dubio reddituri sunt. Ex carnalium praepositorum exemplo, plerumque fit vita deterior subditorum; et plebis merito fiunt tales sacerdotes, qui exemplo deteriore populum destruant, non aedificent. Ex merito enim plebis nonnunquam episcopi depravantur, quatenus proclivius corruant qui sequuntur. Capite languescente, caetera corporis membra inficiuntur. Unde et scriptum est: Omne caput languidum, et omne cor maerens, a planta pedis usque ad verticem non est in eo sanitas (Isa. I). Caput enim languidum doctor est agens peccatum; cujus malum ad corpus pervenit, dum eo vel peccante, vel prave docente, pestifer languor ad plebes subditas transit. Deteriores sunt [Col. 0864D] qui sive doctrinis, sive exemplis, vitam moresque bonorum corrumpunt, his qui substantias aliorum praediaque diripiunt. Hi enim ea quae extra nos, sed tamen quae nostra sunt, auferunt. Corruptores vero morum proprie non ipsos diripiunt, quoniam divitiae hominum justorum mores eorum sunt. Multum ergo distant damna morum a damnis temporalium rerum, dum ista extra nos sint, mores vero in nobis.



CAPUT XXXI.

(Isid. ibid. c. 39.) Providentia [Item Isidori de praepositis carnalibus, Providentia, etc.] plerumque divini consilii ordinantur praepositi, mundana et exteriora sectantes, ut dum temporalibus rebus se totos impendunt, spiritales tutiorem vitam contemplationis [Col. 0865A] exerceant. Quia durae sunt quiete vivere volentibus sarcinae curarum episcopalium, providet saepe Deus curis deditos saecularibus ad susceptionem regiminis: ut dum hi exteriora sine taedio procurant, spiritales rebus interioribus sine impedimento rerum terrenarum deserviant. Dei ergo ordinem accusant, a quo instituuntur, qui episcopos condemnant, dum minus spiritualia, sed magis terrena sectantur. Ex divina enim constat tabernaculi dispositione, ob injurias mundi ferendas, et turbines quosdam institui episcopos, saecularibus curis insistentes: ut hi qui interius superna desiderant, nullo terreno obsistente negotio, liberius hoc quod amant, intendant. Non est itaque judicandus a plebe rector inordinatus, dum magis noverint populi, sui fuisse [Col. 0865B] meriti, perversi regimen suscepisse pontificis. Nam pro meritis plebium, disponitur a Deo vita rectorum. Exemplo David peccant [David peccantis], ad comparationem principum, qui ex merito plebis praevaricantur. Sententia damnantur Cham filii Noe, qui suorum praepositorum culpas in publico produnt, sicut Cham qui patris pudenda non operuit, sed deridenda monstravit. Habituri sunt Sem meritum et Japhet, qui reverenter operiunt quae patres suos excessisse cognoscunt, si tamen patrum facta non diligant, sed tantum operiant, nec imitentur. Nam sunt qui praepositos suos perverse judicant, dum terrenis studiis eos plus viderint esse intentos, si vel parum jam ipsi de spiritalibus cognoverint. Rectores ergo judicandi a Deo sunt, a suis autem subditis [Col. 0865C] nequaquam judicandi sunt, exemplo Domini, qui per se vendentes columbas et nummulariorum mensas proprio evertit flagello (Joan. II), et projecit a templo vel etiam sicut dicit Psalmista: Deus stetit in synagoga deorum, in medio autem deos discernit (Psal. LXXXI). Quod si a fide exorbitaverit rector, tunc erit arguendus a subditis. Pro moribus vero reprobis tolerandus magis quam distringendus a plebe est.



CAPUT XXXII.

(Prosperi de Vita contempl. l. I, c. 21.) Sed nos praesentibus [Prosperi luctuosa descriptio carnaliter viventium sacerdotum, Sed nos praesentibus, etc.] delectati, dum in hac vita commoda nostra et honores inquirimus, non ut meliores, sed ut ditiores, nec ut [Col. 0865D] sanctiores, sed ut honoratiores simus, caeteris praeesse festinamus. Nec gregem Domini, qui nobis pascendus tuendusque commissus est, sed nostras voluptates, dominationem, divitias, et caetera blandimenta carnaliter cogitamus. Pastores dici volumus, nec tamen esse contendimus. Officii nostri vitamus laborem, appetimus dignitatem. Immundorum spirituum feras a grege dilacerando non pellimus: et quod eis remanserit, ipsi consumimus, quando peccantes divites vel potentes, non solum non arguimus, sed etiam veneramur, ne nobis aut munera solita offensi non dirigant, aut obsequia desiderata subducant. Ac si muneribus eorum et obsequiis capti, imo per haec illis addicti [imo . . . addicti, desunt], loqui eis de peccato suo, aut de futuro judicio formidamus. Et [Col. 0866A] ideo minaciter superbiam nostram divinus sermo contundit, sed noster auditus nihil, unde proficiamus, admittit; quia praesentis vitae capti dulcedine, quae poena negligentiam: nostram maneat in aeternum, nolumus cogitare. In pastores ergo ista dicuntur, de quorum nobis inani appellatione blandimur: Haec dicit Dominus Deus: Vae pastoribus Israel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini. Quod crassum erat, occidebatis, gregem autem meum non pascebatis: quod infirmum fuit, non consolidastis: et quod aegrotum, non sanastis: quod fractum est, non alligastis: et quod abjectum, non reduxistis: quod perierat, non quaesistis: sed cum austeritate imperabatis eis, et cum potentia: et dispersae sunt [Col. 0866B] oves meae, eo quod non esset pastor, et factae sunt in devorationem omnium bestiarum agri (Ezech. XXXIV). Et paulo post: Propterea pastores, audite verbum Domini: Vivo ego, dicit Dominus Deus, quia pro eo quod facti sunt greges mei in rapinam, et oves meae in devorationem omnium bestiarum agri, eo quod non esset pastor: neque enim quaesierunt pastores gregem meum, sed pascebant pastores semetipsos, et gregem meum non pascebant. Propterea, pastores, audite verbum Domini. Haec dicit Dominus Deus: Ecce ego ipse super pastores requiram gregem meum de manu eorum, et cessare faciam eos, ut ultra non pascant gregem, nec pascant amplius pastores semetipsos (Ibid.). Quis ad haec non contremiscat? Quis ista sine intolerabili metu futurae examinationis accipit, [Col. 0866C] nisi qui aut non intelligit, aut futura non credit? Sed quia omnia quae Deus observari voluit, tam aperta posuit, et ita sui nominis auctoritate firmavit, ut ea facilius (quod dictu quoque nefas est) contemnamus, quam nos non intelligere, vel non credere, tam aperta et divina fingamus, quando audimus, Haec dicit Dominus, quis non futurum esse credat quod dicit Dominus, nisi qui Deo non credit? Quod autem dicit, vae pastoribus, istud vae pro maledicto poni, et pastorum nomine nos significari, quis non intelligat, nisi qui futurum non cogitat? Greges Domini pascendos pastores facti suscipimus, et nos ipsos pascimus, quando non gregum utilitati prospicimus, sed quid foveat et augeat nostras voluptates, attendimus. Lac et lanas ovium Christi, videlicet oblationes [Col. 0866D] quotidianas ac decimas fidelium, gaudentes accipimus, et curam pascendorem gregum ac reficiendorum, a quibus perverso ordine volumus pasci, deponimus [negligimus]. Non sanamus spiritali consilio peccatis infirmum, non sacerdotali ope consolidamus aut reficimus diversis tribulationibus fractum; non ad viam salutis revocamus errantem, non requirimus sollicitudine pastorali veniae desperatione jam perditum: ad hoc tantum potentes effecti, ut nobis in subjectos dominationem tyrannicam vindicemus, non afflictos contra violentiam potentum, qui in eos ferarum more saeviunt, defendamus. Inde est quod non tam a potentibus hujus mundi quam a nobis (quod pejus est) nonnulli graviter fatigati depereunt, quos se de manu nostra [Col. 0867A] Dominus requisiturum terribiliter comminatur, dicens: Requiram oves meas de manu pastorum, et cessare eos faciam, ut ultra jam non pascant greges meos. Quod quid est aliud, quam pastores qui semetipsos, non greges meos, pascunt, sublimitate suae dignitatis exspoliabo, et inter reprobos, quia honorem suum noluerunt custodire, projiciam? Horum et his similium consideratione perterritus Propheta [Deest Propheta]: Timor et tremor, inquit, venerunt super me, et contexerunt me peccatorum meorum tenebrae. Et dixi, Quis dabit mihi pennas sicut columbae, et volabo, et requiescam (Psal. LIV)? Et hoc est totum propter quod imperitiae meae ac futuri finis recordatus ingemui, et volui, sarcina episcopatus mei deposita, elongare fugiens, et manere in solitudine, [Col. 0867B] et ibi exspectare Dominum, qui salvum me faceret a pusillanimitate mea, et ab ipsa intolerabilium mihi sollicitudinum tempestate.



CAPUT XXXIII.

(Isidori l. III, Sent., c. 40.) Iracundi doctores [Isidori de iracundis doctoribus, Iracundi doctores, etc.], per rabiem furoris, disciplinae modum ad immanitatem crudelitatis convertunt: et unde emendare subditos poterant, inde potius vulnerant. Ideo sine mensura ulciscitur culpas praepositus iracundus: quia cor ejus dispersum in rerum curis, non colligitur in amorem unius deitatis. Mens enim soluta in diversis, catena charitatis non astringitur: sed male laxata, male ad omnem occasionem movetur.



CAPUT XXXIV.
[Col. 0867C]

(Gregorii l. I super Ezech., hom. 22.) Omnis spiritalis [De zelo pastoris officii Gregorius, Omnis spiritalis, etc.] zelus doctoris, animum frigit: quia valde cruciatur, dum infirmos quosque aeterna deserere, et rebus temporalibus delectari conspicit. Nullum quippe omnipotenti Deo tale est sacrificium, quale est zelus animarum, sicut Psalmista ait: Zelus domus tuae comedit me (Psal. LXVIII). Paulus apostolus zelo animarum cruciatus, dicebat: Quis infirmatur, et ego non infirmor? Quis scandalizatur, et et ego non uror (II Cor. XI)? Ipsum suum cor, quod animarum zelo succenderat, quid aliud quam quasi sartaginem fecerat, in qua amore virtutum contra [Col. 0867D] vitia ardebat (Cap. 4)? Quod enim urebatur, sartago enim et coquebatur, quia incendebatur amaritudine, sed virtutum alimenta praeparabat ex sua afflicta cogitatione. Sed quid est quod Ezechiel propheta eamdem sartaginem inter se et civitatem murum ferreum ponit, nisi quod idem fortis zelus, qui nunc in mente doctoris agitur, in die extremi judicii inter eum et animam quem a vitiis zelatur, testis est? ut et si audire is qui docetur noluerit, doctor tamen pro zelo quam exhibet, de auctoris negligentia reus non sit? Murum ergo ferreum propheta inter se et civitatem ponit, quia in ultionis tempore, inde doctor a damnationis periculo munitur, unde nunc per zelum custodiae cordis frixuram patitur. Quantum vero frixura cordis, quae [Col. 0868A] spiritali zelo agitur, omnipotenti Deo placeat, aperte ostenditur, cum offerri per legem simila in sacrificium jubetur. Scriptum quippe est: In sartagine oleo conspersa frigetur, offeretque eam calidam in odorem suavissimum domino sacerdos, qui patri jure successerit, et tota cremabitur in altari (Levit. VI). Tunc simila in sartagine frigitur, cum munda mens justi per zeli sancti ardorem crematur. Quae conspergi oleo praecipitur, id est charitatis misericordia misceri, quae in conspectu omnipotentis Dei ardet et lucet. Conspergatur ergo oleo mens, quae in sartagine frigitur, quia sancti zeli districtio necesse est ut ex misericordiae virtute et ardeat et clarescat. Amat enim eumdem ipsum quem insequi videtur. Unde et calida in odorem suavissimum Domino offerri [Col. 0868B] praecipitur, quia si amorem zelus non habet, ea quae de sartagine offertur, calorem simila amisit. Notandum valde est quis similam offerre praecipitur, videlicet sacerdos qui patri jure successerit. Ille enim sacerdos patri jure succedit, qui se esse omnipotentis Domini filium moribus demonstrat, atque a nobilitate intima operum suorum ignobilitate non discrepat. Quae in altari tota cremari praecipitur, ut videlicet holocaustum fiat. Simila itaque in sartagine, est munda mens justi in zeli spiritalis afflictione, quae per sollicitudinem animarum frigitur: et non solum sacrificium, sed etiam holocaustum Domino esse deputatur. Sumamus igitur sartaginem ferream, et ponamus eam murum ferreum inter nos et civitatem, id est, assumamus zelum fortem, ut inter [Col. 0868C] nos et auditoris nostri animum inveniamus hanc postmodum fortem munitionem. Tunc enim hunc murum ferreum inventuri sumus, si nunc eum fortiter tenemus, videlicet docendo, custodiendo, suadendo, increpando, mulcendo, terrendo, aliquando leniter, aliquando vero et severius agendo. De qua severitate per Ezechielem recte subditur: Et observabis faciem tuam ad eam, et erit in obsidionem (Ezech. IV). Quid est, obfirmare faciem ad Jerusalem in latere descriptam, nisi ut ei animae, cui coelestis pacis visionem doctor denuntiat, si adhuc eam infirmari in suis actibus conspicit, remissiorem et clementiorem se minime ostendat? Unde scriptum est: Filiae tibi sunt? serva corpus illarum, et non ostendas [Col. 0868D] hilarem faciem tuam ad illas (Eccl. VIII). Infirmae quippe animae, atque appetitui mundi deditae, aliquando melius ex severitate servantur, ut obfirmata facies, id est, per severitatis custodiam ab omni spe frivolae remissionis abducta, inconstantem animam terreat, atque a delectatione vitiorum, districtionis vigore constringat. Quod cum a doctore agitur, semper necesse est, ut dulcedo et humilitas in corde teneatur; quatenus et multum amet, et nunquam contra eum per elationem superbiat: cui tamen amorem suum et humilitatem pro utilitate ejus prodere recusat. Sequitur: Et circumdabis eam. Circumdat doctor auditoris animam, cum in omne quod in hac vita agitur, tentationum laqueos apponi posse denuntiat; ut dum ubique fit mens pavida, [Col. 0869A] ubique circumspecta, quanto timidior, tanto vigilantior vivat. (Moral. l. LIX, c. 33.) Ipse namque zelus rectitudinis, dum inquietudine mentem agitat, ejus mox aciem obscurat, ut altiora in commotione non videat, quae bene prius tranquilla cernebat. Sed inde subtilius ad alta reducitur, unde ad tempus, ne videat, reverberatur. Nam ipsa recti aemulatio, aeterna [interna] post paululum in tranquillitate largius aperit, hic interim per commotionem claudit: et unde mens turbatur ne videat, inde proficit, ut ad videndum verius clarescat. Sicut infirmanti oculo cum collyrium immittitur, lux penitus negatur: sed inde eam post paululum veraciter recipit, unde hanc ad tempus salubriter amittit. Nunquam vero commotioni contemplatio jungitur; nec praevalet mens [Col. 0869B] perturbata conspicere, ad quod vix tranquilla valet inhiare: quia nec solis radius cernitur, cum commotae nubes coeli faciem obducunt, nec turbatus fons respicientis imaginem reddit, quam tranquillus proprie [propriam] ostendit, quia pro ejus unda palpitat, eo in se speciem similitudinis obscurat. Sed cum per zelum animus movetur, curandum summopere est, ne haec eadem, quae instrumento virtutis assumitur, menti ira dominetur: nec quasi domina praeeat, sed velut ancilla ad obsequium parata, a rationis tergo nunquam recedat. Tunc enim robustius contra vitia erigitur, cum subdita rationi famulatur. Nam quantumlibet ira ex zelo rectitudinis surgat, si immoderata mentem vicerit, rationi protinus servire contemnit. Et tanto se impudentius [Col. 0869C] dilatat, quanto impatientiae vitium virtutem putat. Unde necesse est ut hoc ante omnia, qui zelo rectitudinis movetur, attendat, ne ira extra mentis dominium transeat, sed in ultione peccati tempus modumque considerans, surgentem animi perturbationem subtilius retractando restringat, animositatem reprimat, et motus fervidos sub aequitate disponat: ut eo fiat justior ultor alienus, quo prius exstitit victor suus. Qui zelo rectitudinis movetur, sic culpas delinquentium corrigat, ut ante ipse qui corrigit, per patientiam crescat, ut fervorem suum transcendendo dijudicet, ne intemperanter excitatus, ipso zelo rectitudinis longe a rectitudine aberret.



CAPUT XXXV.
[Col. 0869D]

(Prosperi de Vita contempl. l. II, c. 9.) Expedit facultates [Prosperi quod sacerdotes nihil proprium habeant, et ecclesiae facultates, tanquam communes, ut pote Deo rationem reddituri, servare debeant, Expedit facultates, etc.] ecclesiae possideri et proprias perfectionis amore contemni. Non enim propriae sunt, sed communes, ecclesiae facultates: et ideo quisquis omnibus, quae habuit, dimissis aut venditis, fit rei suae contemptor, cum praepositus fuerit factus ecclesiae, omnium quae habet ecclesia efficitur dispensator. Denique sanctus Paulinus (ut ipsi melius nostis,) ingentia praedia quae fuerant sua, vendita pauperibus erogavit. Sed cum postea factus fuisset episcopus, non contempsit ecclesiae facultates, sed fidelissime [Col. 0870A] dispensavit. Quo facto satis ostendit, et propria debere propter perfectionem contemni, et sine impedimento perfectionis, posse quae sunt communia ecclesiae possideri. Quid sanctus Hilarius? Nonne et ipse omnia sua, aut parentibus reliquit, aut vendita pauperibus erogavit? Is tamen, cum merito perfectionis suae fieret ecclesiae Arelatensis episcopus, quod illa tunc habebat ecclesia non solum possedit, sed etiam acceptis fidelium numerosis haereditatibus ampliavit. Isti ergo tam sancti, tamque perfecti pontifices, factis evidentibus clamant, posse et debere fieri quod fecerunt. Qui utique homines tam saecularium, quam divinarum litterarum sine ambiguitate doctissimi, si scirent res ecclesiae debere contemni, nunquam eas haberent qui omnia sua reliquerant. [Col. 0870B] Unde datur intelligi, quod tales ac tanti viri, qui volentes fieri Christi discipuli, renuntiaverunt omnibus quae habebant, non ut possessores, sed ut procuratores, facultates ecclesiae possidebant. Et idcirco scientes nihil aliud esse res ecclesiae, nisi vota fidelium, pretia peccatorum, et patrimonia pauperum, non eas vendicaverunt in usus suos, ut proprias; sed ut commendatas, pauperibus diviserunt. Hoc est enim possidendo contemnere, non sibi, sed aliis possidere, nec habendi cupiditate ecclesiae facultates ambire, sed eas pietate subveniendi suscipere. Quod habet ecclesia, cum omnibus nihil habentibus habet commune. Nec aliquid inde eis, qui sibi de suo sufficiunt, erogat: quando nihil aliud sit habentibus dare, quam perdere.



CAPUT XXXVI.
[Col. 0870C]

(Isidori l. III Sent., c. 46.) Sacerdotes [De disciplina sacerdotum, de his qui delinquunt. Sacerdotes, etc.] pro populorum iniquitate damnantur, si eos aut ignorantes non erudiant, aut peccantes non arguant, testante Domino ad prophetam: Speculatorem domui Israel dedi te. Si non fueris locutus, ut se custodiat impius a via sua, ille in iniquitate sua morietur; sanguinem vero ejus de manu tua requiram (Ezech. III). Sic enim Heli sacerdos pro filiorum iniquitate damnatus est, licet eos delinquentes admonuit, sed tamen non ut oportebat redarguit (I Reg. II et IV). Sacerdotes exquirere debent peccata populorum, et sagaci sollicitudine unumquemque probare [Col. 0870D] juxta testimonium Domini ad Jeremiam loquentis: Probatorem, inquit, dedi te in populo meo robustum: et scies, et probabis vias eorum (Jer. VI). Sacerdotes studio corrigendi facta perscrutari debent subjectorum, ut emendatos lucrifacere possint. Sicut autem peccatorem convenit argui, ita justum non exulcerari. Sacerdotes curam debent habere de his qui pereunt, ut sacerdotali redargutione aut corrigantur a peccatis, aut si incorrigibiles existunt, ab ecclesia separentur. Atrociter arguuntur, qui decipiendo peccantes, non solum non arguunt pro peccato, sed etiam adulanter decipiunt, dicente propheta: Et erunt qui beatificant populum istum, seducentes: et qui beatificantur, praecipitati (Isa. IX). Atrociter iterum arguuntur, qui peccantem non recipiunt, sed [Col. 0871A] despiciunt et spernunt, nec alterius delictum, tanquam proprium, ingemiscunt. De talibus per Isaiam Dominus comminans, dicit: Qui dicunt, Recede a me: non appropinques mihi, quia immundus es, isti fumus erunt in furore meo, ignis ardens tota die (Isa. LXV). Inde est quod et Apostolus omnibus omnia factus est (I Cor. IX), non imitatione erroris, sed compassionis miseratione, scilicet ut ita vitia aliena fleret, quemadmodum si tali et ipse implicaretur errore. Boni pastores populi debent delicta deflere, et totos se planctibus tradere, imitantes Jeremiam prophetam dicentem: Quis dabit capiti meo aquam, et oculis meis fontem lacrymarum, et plorabo die ac nocte interfectos populi mei (Jer. IX)? Tanquam propria igitur delicta, plebis peccata sacerdos flere debet: sed [Col. 0871B] affectu compatiendi, non actione commissi. Nonnulli praesules gregis, quosdam pro peccato a communione ejiciunt, ut poeniteant: sed quali sorte vivere debeant, ad melius exhortando non visitant. Quibus congrue increpans sermo divinus comminatur: Pastores qui pascunt populum meum, vos dispersistis gregem meum: ejecistis, et non visitastis eos. Ecce ego visitabo super vos malitiam studiorum vestrorum (Ibid.). Bonorum studia sacerdotum, multa diligentia etiam parva plebium facta perquirunt: ut dum in minimis subditorum peccatis se acerrimos praestant, de majoribus malis cautos sibi subditos, ac sollicitos faciant. Sicut medici morbos imminentes curandos suscipiunt, futuros vero, ne irrepant, medicinae objectu quadam praescientia antecedunt: ita [Col. 0871C] et doctores boni sic ea, quae male acta sunt, resecant, ut ea quae admitti possunt, ne perpetrentur, doctrina sua succurrente praeveniant. Qui blando sermone castigatus non corrigitur, acrius necesse est ut arguatur. Cum dolore enim abscindenda sunt, quae leniter sanari non possunt. Admonitus secretim si corrigi de peccato negligit, ut vulnus quod occulte sanari nescit, manifeste debeat emendari. Manifesta peccata non sunt occulta correctione purganda. Palam enim sunt arguendi, qui palam nocent, ut dum aperta objurgatione sanantur, hi qui eos imitando deliquerant, corrigantur. Dum unus corripitur, plurimi emendantur. Necesse est enim, ut pro multorum salvatione unus condemnetur, quam pro unius licentia multi periclitentur. Ita erga delinquentem [Col. 0871D] sermo est proferendus, sicut ejus qui corripitur expostulat salus. Quod si opus est aliquam medicamenti salutem verbo increpationis aspergere, lenitatem tamen corde opus est retinere. Doctores nonnunquam duris feriunt increpationibus subditos, qui tamen a charitate eorum quos corripiunt, non recedunt. Saepe ecclesiae censura arrogantibus videtur esse superbia [superba]: et quod a bonis pie fit, crudeliter fieri putatur a pravis: quia non discernunt recto oculo, quod a bonis recto fit animo. Notandum ab omni pontifice vehementer, ut tanto cautius erga commissos agat, quanto durius a Christo judicari formidat. Nam sicut scriptum est, in qua mensura mensi fueritis, remetietur vobis (Matth. VII). [Col. 0872A] Quotidie namque omnes delinquimus (Jacob III), et in multis erroribus labimur. Qui enim in nostris delictis clementes sumus, in alieno peccato rigorem tenere nequaquam debemus. Multi aliorum vitia cernunt, sua non aspiciunt, et cum ipsi maximis criminibus obnoxii teneantur, minora peccata fratribus non dimittunt. Hypocritae trabem in oculo suo consistentem non sentiunt, et haerentem festucam in lumine fratris intendunt. Facilius reprehendimus vitia aliena quam nostra. Nam saepe quae perversa in aliis judicamus, in nobis nocibilia esse minus sentimus: et quod in aliis reprehendimus, agere ipsi non erubescimus. Facilius vitia uniuscujusque, quam virtutes, intendimus: nec quid boni quisque gesserit cupimus agnoscere, sed quid mali egerit, [Col. 0872B] perscrutamur.



CAPUT XXXVII.

(Gregorii homil. 26, in Joan. XX.) Praedicatores sancti [Gregorius de collata Episcopis potestate ligandi atque solvendi, Praedicatores sancti, etc.], qui districtum Dei judicium metuunt, animarum judices fiunt: et alios damnant et liberant, qui semetipsos damnari metuebant. Horum profecto nunc in ecclesia episcopi locum tenent: solvendi atque ligandi auctoritatem suscipiunt, qui gradum regiminis sortiuntur. Grandis honor pontificalis, sed grave pondus istius est honoris. Durum quippe est, ut qui nescit tenere moderamina vitae suae, judex vitae fiat alienae. Plerumque contingit, ut ipse judicii locum teneat, cui ad locum vita minime concordat. Ac [Col. 0872C] proinde saepe agitur, ut vel damnet immeritos, vel alios ipse ligatus solvat. Saepe in solvendis ac ligandis subditis suae voluntatis motus, non autem caussarum merita sequitur. Unde fit, ut ipsa et ligandi et solvendi potestate se privet, qui hanc pro suis voluntatibus [voluptatibus], et non pro subjectorum meritis, exercet. Saepe fit, ut erga quemlibet proximum odio vel gratia moveatur pastor. Judicare autem digne de subditis nequeunt, qui in subditorum causis sua vel odia, vel gratiam sequuntur. Unde recte per prophetam dicitur: Mortificabant animas quae non moriuntur, et vivificabant animas quae non vivunt (Ezech. XXIII). Non morientem quippe mortificat, qui justum damnat: et non victurum vivificare nititur, qui reum a supplicio absolvere conatur. [Col. 0872D] (Moral. XIX, c. 14.) Deus omnipotens, ut nos a praecipitata sententiae prolatione compesceret, cum omnia nuda et aperta sint oculis ejus, mala tamen Sodomae noluit audita judicare, qui ait: Clamor Sodomorum et Gomorrhae multiplicatus est, et peccatum eorum aggravatum est nimis. Descendam et videbo, utrum clamorem qui venit ad me, opere compleverint, an non est ita, ut sciam (Gen. XVIII). Omnipotens itaque Dominus, et omnia sciens, cur ante probationem quasi dubitat, nisi ut gravitatis nobis exemplum proponat, ne mala hominum ante praesumamus credere, quam probare. Quid hoc exemplo nisi nos admonemur, ne ad proferendam sententiam unquam praecipites esse debeamus, ne temere indiscussa [Col. 0873A] judicemus, ne quaelibet mala audita nos moveant, ne passim dicta sine probatione credamus? (Hom. 26 in Joan. XX.) Causae ergo pensandae sunt, et tunc ligandi atque solvendi potestas exercenda. Videndum est quae culpa praecessit, aut quae sit poenitentia secuta post culpam: ut quos omnipotens Deus per compunctionis gratiam visitat, illos pastoris sententia absolvat. Tunc enim vera est absolutio praesidentis, cum interni arbitrium sequitur judicis. Quod bene quatriduani mortui resuscitatio illa significat: quae videlicet demonstrat, quia prius mortuum Dominus vocavit et vivificavit, dicens: Lazare, veni foras (Joan. XI); et postmodum is, qui vivus egressus fuerat, a discipulis est solutus, sicut scriptum est: Cumque egressus esset qui fuerat ligatus [Col. 0873B] institis, tunc dixit discipulis suis: Solvite eum, et sinite abire (Ibid.), scilicet ut pastores Ecclesiae ei poenam debeant amovere quam meruit, qui non erubuit confiteri quod fecit. Sub magno moderamine pastores Ecclesiae, vel solvere studeant, vel ligare. Sed utrum juste an injuste obliget pastor, pastoris tamen sententia gregi timenda est, ne is qui subest, et cum injuste forsitan ligatur, ipsam obligationis suae sententiam ex alia culpa mereatur. Pastor itaque quisque vel absolvere indiscrete timeat, vel ligare. Is autem qui sub manu pastoris est, ligari timeat vel injuste, nec pastoris sui judicium temere reprehendat, ne etsi injuste ligatus est, ex ipsa tumidae reprehensionis superbia, culpa quae non erat, fiat.



CAPUT XXXVIII.

[Col. 0873C] (Ejusdem homil. 4, in Evang. Matth. X, Misit Dominus. Act. VIII.) Nonnulli episcoporum [Gregorius de episcopis qui pro ordinatione sacerdotis munera libenter accipiunt. Nonnulli episcoporum, etc.], donum accepti Spiritus in usum solent negotiationis inflectere, et miraculorum signa ad avaritiae obsequium declinare. Hinc est enim quod Simon per impositionem manus edita miracula conspiciens, percipere donum Spiritus sancti per pecuniam voluit: scilicet ut deterius venderet, quod male comparasset. Hinc redemptor noster flagello de resticulis facto, de templo turbas ejecit, cathedras vendentium columbas evertit (Joan. II). Columbas quippe vendere, est impositionem manus, qua Spiritus sanctus accipitur, [Col. 0873D] non ad vitae meritum, sed ad praemium dare. Sed sunt nonnulli, qui nummorum quidem praemia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem quaerunt. Hi nimirum, quod gratis acceptum est, gratis non tribuunt: quia de impenso officio sanctitatis, nummum favoris expetunt. Unde bene, cum justum virum describeret Isaias propheta, ait: Qui excutit manus suas ab omni munere (Isa. XXXIII). Neque enim dicit, Qui excutit manus suas a munere, sed adjunxit, ab omni: quia aliud est munus ab obsequio, aliud munus a manu, aliud munus a lingua. Munus quippe ab obsequio, est subjectio indebite impensa. Munus a manu, pecunia est. Munus a lingua, favor. Qui ergo [Col. 0874A] sacros ordines tribuit, tunc ab omni munere manus excutit, quando in divinis rebus non solum nullam pecuniam, sed etiam humanam gratiam non requirit. Plerumque fit, ut quisque eorum vel bona corporalia ab hominibus accipere contemnat: sed quia haec non accipit, majores ab eis recipere laudes quaerat; et fortasse munus se accepisse non aestimat, qui bona corporalia accipere recusat. Sicut scriptum est superius, aliquando munus a manu, aliquando vero ab ore porrigitur. Nam qui nummum tribuit, munus ex manu dedit: qui autem verbum laudis impendit, munus ab ore protulit. Plerumque sacerdos, etsi exteriora dona, quae terrenae forsitan necessitati congruunt, pro impositione manuum accipere recusat, plus est quod sibi retribui appetit, cum ultra meritum [Col. 0874B] laudari desiderans, munus ab ore quaerit.



CAPUT XXXIX.

(Ex concilio Nicaeno, can. 3, dist. 32.) Interdixit per omnia [Incipit canon ex Nicaeno concilio de subintroductis mulieribus, Interdixit per omnia, etc.] magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem: nisi forte aut matrem, aut sororem, aut amitam, vel eas tantum personas, quae suspiciones effugiunt.



CAPUT XL.

(Ex eodem concilio, can. 17, 14, qu. 4, et dist. 47.) Quoniam multi [Item in eodem conc., cap. 17, de clericis usuras accipientibus, Quoniam multi, etc.] sub regula constituti, avaritiam et turpia lucra sectantur, [Col. 0874C] oblitique divinae Scripturae, dicentis: Qui pecuniam suam non dedit ad usuram, mutuum dantes, centesimas exigunt: juste censuit sancta et magna synodus, ut si quis inventus fuerit post hanc definitionem usuras accipiens, aut ex adinventione aliqua, vel quolibet modo negotium transigens, aut hemiolia, id est sescupla, exigens, vel aliquid tale prorsus excogitans turpis lucri gratia, dejiciatur a clero, et alienus existat a regula.



CAPUT XLI.

(Ex eodem concilio, can. 18, dist. 93.) Pervenit ad sanctum [Item de privilegiis presbyterorum, tit. XVIII, Pervenit ad sanctum, etc.] magnumque concilium, quod in quibusdam locis et civitatibus presbyteris [Col. 0874D] gratiam sacrae communionis diaconi porrigant, quod nec regula, nec consuetudo tradidit, ut ab his qui potestatem non habent offerendi, illi qui offerunt, Christi corpus accipiant. Necnon et illud innotuit, quod quidam diaconi ante episcopos sacra oblata contingant. Haec igitur omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per ordinem ergo, post presbyteros gratiam sacrae communionis accipiant, aut episcopo eis, aut presbytero porrigente. Sed nec sedere in medio presbyterorum diaconis liceat: quia si hoc fiat, praeter regulam et ordinem probatur existere. Si quis autem etiam post has definitiones obedire noluerit, a ministerio cessare debebit.



CAPUT XLII.
[Col. 0875A]

(Ex eodem concilio, can. 5, 21, q. 1.) De his qui communione [De excommunicatis in eodem concilio tit. V. De his qui communione, etc.] privantur, seu ex clero, seu ex laico ordine ab episcopis, per unamquamque provinciam sententia regularis obtineat, ut hi qui abjiciuntur, ab aliis non recipiantur. Requiratur autem, ne pusillanimitate, aut contentione, vel alio quolibet episcopi vitio, videatur a congregatione seclusus. Ut hoc ergo decentius inquiratur, bene placuit annis singulis per unamquamque provinciam bis in anno concilia celebrari, ut communiter omnibus simul episcopis provinciae congregatis discutiantur hujusmodi quaestiones: et sic, qui suo peccaverunt evidenter episcopo, excommunicati [Col. 0875B] rationabiliter ab omnibus aestimentur, usquequo vel in communi, vel episcopo placeat humaniorem pro talibus ferre sententiam. Coucilia vero celebrentur, unum quidem ante quadragesimam paschae, ut omni dissensione sublata munus offeratur Deo purissimum: secundum vero circa tempus autumni.



CAPUT XLIII.

(Ex eodem concilio, can. 15, 7, q. 1.) Propter multam [In eodem concilio quod non oporteat demigrari, Propter multam, etc.] perturbationem et seditiones quae fiunt, placuit consuetudinem omnimodis amputari, quae praeter regulam in quibusdam partibus videtur admissa, ita ut de civitate ad civitatem non episcopus, non presbyter, non diaconus transferatur. Si quis autem post definitionem sancti et magni concilii, [Col. 0875C] tale quid agere tentaverit, et se hujuscemodi negotio manciparit, hoc factum prorsus in irritum ducatur, et restituatur ecclesiae, cujus fuit episcopus, aut presbyter, aut diaconus ordinatus.



CAPUT XLIV.

(Ex concilio Chalcedonensi.) De his qui transmigrant [In concilio Chalcedonensi tit. XV, non transmigrandum de civitate in civitatem; tit. V, de his qui transmigrant, etc.] de civitate in civitatem, episcopis aut clericis, placuit ut canones qui de hac re a sanctis Patribus statuti sunt, habeant propriam firmitatem.



CAPUT XLV.

(Ex concilio Nicaeno, can. 16, 7, q. 1.) Quicunque temere ac periculose [In concilio Nicaeno, de his qui in ecclesiis in quibus profecti sunt minime perdurarunt, [Col. 0875D] tit. XVI, Quicunque temere ac periculose, etc.], neque timorem Dei prae oculis habentes, nec agnoscentes ecclesiasticam regulam, discedunt ab ecclesia sibi commissa [Deest sibi commissa], presbyteri aut diaconi, vel quicunque sub regula prorsus existunt, hi nequaquam debent in aliam ecclesiam recipi, sed omnem necessitatem convenit illis imponi, ut ad suas parochias revertantur. Quod si non fecerint, oportet eos communione privari. Si quis autem ad alium pertinentem audacter invadere, et in sua ecclesia ordinare [audacter. . . . ordinare desunt] tentaverit, non consentiente episcopo, a quo discessit is qui regulae mancipatur, ordinatio hujuscemodi irrita comprobetur.



CAPUT XLVI.
[Col. 0876A]

(Ex eodem concilio, can. 20.) Quoniam sunt [Item in eodem concilio de flectendo genu, tit. XX, Quoniam sunt, etc.] quidam in die Dominico genuflectentes, et in diebus Pentecostes, ut omnia in universis locis consonanter observentur, placuit sancto concilio, stantes Domino vota persolvere.



CAPUT XLVII.

(Ex concilio Antiocheno, cap. 4, 11, q. 4, 3.) Si quis episcopus [In Antiocheno concilio de damnatis et ministrare tentantibus, tit. IV. Si quis episcopus, etc.] damnatus a synodo, vel presbyter aut diaconus a suo episcopo, ausi fuerint aliquid de ministerio sacro contingere, sive presbyter, aut diaconus, nullo modo liceat ei nec in alia synodo restitutionis spem, [Col. 0876B] aut locum habere satisfactionis. Sed et communicantes ei omnes abjici de ecclesia, et maxime si postea quam didicerint adversus memoratos prolatam fuisse sententiam, eisdem communicare tentaverint.



CAPUT XLVIII.

(Ex concilio Africano, can. 29.) Et illud petendum [In Africano concilio de clericis damnatis, tit. XXVIII, Et illud petendum, etc.] ut statuere dignetur [dignemini], ut si quis cujuslibet honoris clericus, judicio episcoporum quocunque crimine fuerit damnatus, non liceat eum, sive ab ecclesiis quibus praefuit, sive a quolibet homine defensari, interposita poena damni pecuniae atque honoris, quo nec aetatem, nec sexum excusandum esse praecipiant.



CAPUT XLIX.

[Col. 0876C] (Ex concilio Antiocheno, can. 7.) Nullus peregrinorum [In Antiocheno concilio de peregrinorum susceptione tit. 7, Nullus peregrinorum, etc.] sine pacificis, id est, commendatitiis suscipiatur epistolis.



CAPUT L.

(Ex concilio Chalcedonensi, can. 10, 21, q. 1.) Non licere clericum [In Chalcedonensi concilio, quod non liceat clerico in duarum civitatum ecclesiis ministrare, tit. X, Non licere clericum, etc.] in duarum civitatum conscribi simul ecclesiis, sed in qua ab initio ordinatus est, non ad quam confugit, quasi ad potiorem, ob inanis gloriae cupiditatem. Hoc autem facientes revocari debere ad suam ecclesiam, in qua primitus ordinati sunt, et ibi tantummodo ministrare. Si vero quis jam translatus est ex alia in [Col. 0876D] aliam ecclesiam, prioris ecclesiae, vel martyriorum quae sub ea sunt, aut ptochodochiorum [ptochotrophiorum], aut xenodochiorum rebus in nullo communicet. Eos vero, qui ausi fuerint, post definitionem magnae et universalis hujus synodi, quidquam ex his quae sunt prohibita perpetrare, decrevit sancta synodus, a proprio hujusmodi gradu excidere.



CAPUT LI.

(Ex eodem concilio, can. 13.) Peregrinos clericos [Item in eodem quod non oporteat peregrinos clericos sine commendatitiis ministrare, tit. XIII, Peregrinos clericos, etc.] et lectores in alia civitate, praeter commendatitias litteras sui episcopi, nusquam penitus ministrare debere.



CAPUT LII.
[Col. 0877A]

(Ex concilio Laodicensi, can. 41.) Quod non oporteat [In Laodicensi concilio quod non sine litteris sacro ministerio servientes proficisci debeant, tit. XVI, Quod non oporteat, etc.] sacerdotem, vel clericum, sine litteris proficisci canonicis.



CAPUT LIII.

(Ex concilio Sardicensi, can. 16.) Osius episcopus [In concilio Sardicensi de clericis a communione submovendis ab alio non recipiendis episcopo, tit. XV, Osius episcopus, etc.] dixit: Hoc quoque omnibus placet, ut sive diaconus, sive presbyter, sive quis clericorum ab episcopo suo communione fuerit privatus, et ad alterum perrexit episcopum, et scierit ille ad quem confugit eum ab episcopo suo fuisse [Col. 0877B] abjectum, non oportet ut ei communionem indulgeat. Quod si fecerit, sciat se convocatis episcopis causas esse dicturum. Universi dixerunt: Hoc statutum et pacem servabit, et concordiam custodiet.



CAPUT LIV.

(Ex concilio Carthaginensi, can. 29.) Item placuit [In Carthaginensi concilio, tit. XXIX, Item placuit, etc.] universo concilio, ut qui excommunicatus fuerit pro suo neglectu, sive episcopus, sive quilibet clericus, et tempore excommunicationis suae ante audientiam communionem praesumpserit, ipse in se damnationis judicetur protulisse sententiam.



CAPUT LV.

(Ex concilio Sardicensi, can. 18.) Januarius episcopus [In concilio Sardicensi de non sollicitandis [Col. 0877C] clericis alienis, tit. VIII, Januarius episcopus, etc.] dixit: illud quoque statuat sanctitas vestra, ut nulli episcopo liceat alterius episcopi civitatis ministrum ecclesiasticum sollicitare, et in suis parochiis ordinare. Universi dixerunt: Placet, quia ex his contentionibus solet nasci discordia, et ideo prohibet omnium sententia [et ideo. . . . sententia desunt], ne quis hoc facere audeat.



CAPUT LVI.

(Ex concilio Africano, can. 57.) Item placuit [In concilio Africano, de his qui semel legerint in ecclesia, ab aliis non posse promoveri, tit. 57, Item placuit, etc.], ut quicunque in ecclesia vel semel legerit, ab alia ecclesia ad clericatum non teneatur. Et subscripserunt. Aurelius episcopus Ecclesiae Carthaginensis, [Col. 0877D] huic decreto consensi, et praelecto subscripsi. Similiter et caeteri episcopi subscripserunt.



CAPUT LVII.

(Ex concilio Carthaginensi, can. 31.) Item placuit [In concilio Carthaginensi qui ex clericis ab episcopis suis promoti contempserint, nec illic maneant unde recedere noluerunt, tit. 31, Item placuit, etc.], ut quicunque clerici vel diaconi, pro necessitatibus ecclesiarum, non obtemperaverint episcopis suis volentibus eos ad honorem ampliorem in sua ecclesiae promovere, nec illic ministrent in gradu suo, unde recedere noluerunt.



CAPUT LVIII.
[Col. 0878A]

(Ex Leonis papae epist. 82, ad Anastasium Thess., c. 9, 19, q. 2.) Alienum clericum, invito episcopo ipsius, nemo suscipiat, nemo sollicitet, nisi forte ex placito charitatis id inter dantem accipientemque conveniat. Nam gravis injuriae reus est, qui de fratris ecclesia id, quod est utilius aut pretiosius, audet vel allicere, vel tenere. Itaque si intra provinciam res agatur, transfugam clericum ad suam ecclesiam, metropolitanus redire compellet. Si autem longius recessit, sui praecepti auctoritate revocabitur, ut nec cupiditati, nec ambitioni occasio relinquatur.



CAPUT LIX.

(Ex concilio Africano, can. 9.) Ut nulli [In Africano concilio, tit. 9, Ut nulli, etc.] episcopi vel clerici [Col. 0878B] in ecclesia conviventur, nisi forte transeuntes hospitiorum necessitate illic reficiant. Populi etiam ab hu jusmodi conviviis, quantum fieri potest, prohibeantur.



CAPUT LX.

(Ex concilio Laodicensi, dist. 44.) Quod non oporteat [In Laodiceno concilio, tit. 24, Quod non oporteat, etc.] sacro ministerio deditos a presbyteris usque ad diaconos, et reliquum ecclesiasticum ordinem, id est, usque ad subdiaconos, lectores, cantores, exorcistas, et ostiarios, ex numero continentium et monachorum, ingredi tabernas.



[a 1Kb] CAPUT LXI.

(Ex concilio Carthaginensi, can. 5.) Aurelius episcopus dixit: Avaritiae cupiditas, quam rerum omnium malarum matrem esse nemo est qui dubitet, [Col. 0878C] proinde inhibenda est, et ne quis alienos fines usurpet, aut per praemium terminos Patrum statutos transcendat. Nec omnino cuiquam clericorum liceat de qualibet re foenus accipere. Quod si et sanctitati tuae, et huic concilio videatur, praesenti placito designetur. (Carth. conc. 1, c. 13.) Gratus episcopus dixit: Novellae suggestiones, quae vel obscurae sunt, vel sub genere latent, inspectae a nobis formam accipient. Caeterum de quibus apertissime divina Scriptura sanxit, non est differenda sententia, sed potius exsequenda. Proinde quod in laicis reprehenditur, id multo magis debet in clericis praedamnari. Universum concilium dixit: Nemo contra prophetas, nemo contra Evangelia facit sine periculo.



CAPUT LXII.

[Col. 0878D] (Ex decretali I Leonis papae, 14, q. 4.) Nec hoc quoque praetereundum esse duximus, quosdam lucri turpis cupiditate captos, usurariam exercere pecuniam, et foenore velle ditescere, quod nos, non dicam in eos qui sunt in clericali officio constituti, sed in laicos cadere, qui Christianos se dici cupiunt, condolemus. Quod vindicari acrius in eos qui fuerint confutati decernimus, ut omnis peccandi opportunitas adimatur.



CAPUT LXIII.

(Ex concilio Ancyritano, can. 13.) De his, qui in clero sunt presbyteri et diaconi, et a carnibus [Col. 0879A] abstinent, placuit eas quidem contingere, et ita si voluerint, continere. Quod si in tantum eas abominantur, ut nec olera, quae cum eis coquuntur, existiment comedenda, tanquam non consentientes regulae, ab ordine cessare debebunt.



CAPUT LXIV.

(Ex concilio Neocaesariensi, tit. XIII, can. 14, dist. 93.) Diaconi septem esse debent juxta regulam, licet et valde magna sit civitas. Idipsum autem et Actuum apostolorum liber insinuat.



CAPUT LXV.

(Ex concilio Gangrensi, can. 2, dist. 30.) Si quis carnes edentem, praeter sanguinem et idolis immolatum et suffocatum (Act. VI), cum religione et fide condemnat, velut spem propter hujusmodi perceptionem [Col. 0879B] non habentem, anathema sit.



CAPUT LXVI.

(Ex eodem concilio, can. 8.) Si quis dederit vel acceperit oblata, praeter episcopum, vel eum qui constitutus est ab eo ad dispensandam misericordiam pauperibus, et qui dat, et qui accipit, anathema sit.



CAPUT LXVII.

(Ex eodem concilio, can. 10, dist. 30.) Si quis ex his qui virginitatem propter Dominum servant, extollitur adversus conjugatos, anathema sit.



LXVIII.

(Ex eodem concilio, tit. 19, can. 18, dist. 30.) Si quis propter continentiam quae putatur, aut contumaciam, in die Dominico jejunat, anathema sit.



CAPUT LXIX.

[Col. 0879C] (Ex eodem concilio, dist. 30.) Si quis eorum qui continentiae student, absque necessitate corporea, tradita in commune jejunia et ab Ecclesia custodita, superbiendo dissolvit stimulo suae cogitationis impulsus, anathema sit.



CAPUT LXX.

(Ex concilio Antiocheno, can. 2.) Omnes qui ingrediuntur ecclesiam Dei, et Scripturas sacras audiunt, nec communicant in oratione cum populo, sed pro quadam intemperantia se a perceptione sanctae communionis avertunt: hi de ecclesia removeantur, quandiu per confessionem poenitentiae fructus ostendant, et precibus indulgentiam consequantur.



CAPUT LXXI.

(Ex eodem concilio, can. 3, 7, q. 1.) Si quis presbyter, [Col. 0879D] aut diaconus, et omnino quilibet ex clero, parochiam propriam deserens, ad aliam properavit, dein omnino demigrans, in alia parochia per multa tempora nititur immorari, ulterius ibidem non ministret: maxime si vocanti suo episcopo, et regredi ad propriam parochiam commonenti, obedire contempserit. Quod si in hac indisciplinatione perdurat, a ministerio modis omnibus removeatur, ita ut nequaquam locum restitutionis inveniat. Si vero pro hac causa damnatum alter episcopus suscipiat, hic etiam a communi coerceatur synodo, velut qui ecclesiastica constituta dissolvat.



CAPUT LXXII.

(Ex eodem concilio, can. 6, 11, q. 3.) Si quis a [Col. 0880A] proprio episcopo communione privatus est, non ante suscipiatur ab aliis, quam suo reconcilietur episcopo: aut certe ad synodum, quae congregatur, occurrens, pro se satisfaciat.



CAPUT LXXIII.

(Ex eodem concilio, can. 11, 13, q. 8.) Si quis episcopus, aut presbyter, aut quilibet regulae subjectus Ecclesiae, praeter consilium et litteras episcoporum provinciae, et praecipue metropolitani, adierit imperatorem, hunc reprobari et abjici oportere, non solum a communione, verum et ab honore cujus particeps videtur existere, quia venerandi principis auribus molestiam tentavit inferre contra leges Ecclesiae. Si igitur adire principem necessaria causa deposcit, hoc agatur cum tractatu et consilio metropolitani, [Col. 0880B] et caeterorum episcoporum qui in eadem provincia commorantur. Qui etiam proficiscentem suis prosequantur epistolis.



CAPUT LXXIV

(Ex eodem concilio, can. 12, 21, q. 5.) Si quis a proprio episcopo presbyter aut diaconus, aut a synodo fuerit episcopus forte damnatus, et imperatoris auribus molestus exstiterit, oportet ad majus episcoporum converti concilium: et quae putaverint habere justa, plurimis episcopis suggerant, eorumque discussiones ac judicia praestolentur. Si vero haec parvipendentes, molesti fuerint imperatori, hos nulla venia dignos esse, nec locum satisfactionis habere, nec spem futurae restitutionis penitus opperiri dijudicamus.



CAPUT LXXV.
[Col. 0880C]

(Ex concilio Laodicensi, tit. V, can. 6, dist. 46.) Quod non oporteat sacerdotes et clericos fenerantes usuras, vel quae dicuntur sescupla, id est, et summam capitis et dimidium summae, percipere.



CAPUT LXXVI.

(Ex eodem concilio, can. 15.) Quod non oporteat amplius praeter eos qui regulariter cantores existunt, qui et de codice canunt, alios in pulpitum conscendere, et in ecclesia psallere.



CAPUT LXXVII.

(Ex eodem concilio, can. 20, dist. 93.) Quod non oporteat diaconum coram presbytero sedere, sed jussione presbyteri sedeat. Similiter autem et diaconus in honore habeatur ab obsequentibus, id est, [Col. 0880D] subdiaconis, et omnibus clericis.



CAPUT LXXVIII.

(Ex eodem concilio, can. 25, dist. 93.) Quod non oporteat subdiaconos panem dare, vel calicem benedicere.



CAPUT LXXIX.

(Ex eodem concilio, can. 26, dist. 60.) Quod hi qui non sunt ab episcopis ordinati, tam in ecclesiis, quam in domibus, exorcizare non possint



CAPUT LXXX.

(Ex eodem concilio, can. 28, dist. 42.) Quod non oporteat in domiciliis divinis, id est, in Domini ecclesiis convivia, quae vocantur agapae, fieri, nec intra domum Dei comedere, vel accubitus sternere.



CAPUT LXXXI.
[Col. 0881A]

(Ex eodem concilio, can. 42.) Quod non oporteat sacerdotem, vel clericum praeter jussionem sui pontificis proficisci.



CAPUT LXXXII.

(Ex eodem concilio, can. 44.) Quod non oporteat ingredi mulieres ad altare.



CAPUT LXXXIII.

(Ex eodem concilio, can. 54, dist. 5.) Quod non oporteat sacerdotes, aut clericos, quibuscunque spectaculis in scenis, aut in nuptiis interesse: sed antequam thymelici ingrediantur, exsurgere eos convenit, atque inde discedere. Nec oporteat sacerdotes, aut clericos, ex collatis vel comessationibus convivia celebrare. Hoc autem nec laicis posse congruere.



CAPUT LXXXIV.
[Col. 0881B]

(Ex eodem concilio, can. 54, dist. 44.) Quod non oporteat in domibus oblationes celebrari ab episcopis vel presbyteris.



CAPUT LXXXV.

(Ex concilio Chalcedonensi, tit. LVII, can. 7, qu. 3.) Qui semel in clero deputati sunt, aut monachorum vitam expetiverunt, statuimus, neque ad militiam neque ad dignitatem aliquam venire mundanam: aut hoc tentantes, et non agentes poenitentiam, quo minus redeant ad hoc quod propter Dominum primitus elegerunt, anathematizari.



CAPUT LXXXVI.

(Ex eodem concilio, tit. IX, can. 9, 11, qu. 1.) Si [Col. 0881C] quis clericus adversus clericum habet negotium, non deserat episcopum proprium, et ad saecularia percurrat judicia: sed prius actio ventiletur apud episcopum proprium, vel certe consilio ejusdem episcopi, apud quos utraeque partes voluerint, judicium obtinebunt. Si quis autem praeter haec fecerit, canonicis correptionibus subjacebit. Quod si clericus habet causam adversus episcopum proprium, vel adversus alterum, apud synodum provinciae judicetur. Quod si adversus ejusdem provinciae metropolitanum episcopus vel clericus habet querelam, petat aut primatem dioeceseos, aut sedem regiae urbis Constantinopolitanae, et apud ipsum judicetur.



CAPUT LXXXVII.

(Ex eodem concilio, can. 20, dist. 71.) Clericos in [Col. 0881D] ecclesia ministrantes, sicut jam constituimus, in alterius civitatis ecclesiam statutos fieri non oportet, sed contentos esse, in quibus ab initio ministrare meruerunt, exceptis illis, qui proprias amittentes provincias, ex necessitate ad aliam ecclesiam transierunt.



CAPUT LXXXVIII.

(Ex eodem concilio, can. 22, 12, q. 2.) Non licere clericis post obitum sui episcopi, res ad eum pertinentes diripere, sicut antiquis quoque est canonibus constitutum. Quod si hoc facere tentaverint, graduum suorum periculo subjacebunt.



CAPUT LXXXIX.

(Ex concilio Carthag. can. 32.) Item placuit ut episcopi, presbyteri, diaconi, vel quicunque clerici, qui nihil habentes ordinantur, et tempore episcopatus [Col. 0882A] vel clericatus sui agros, vel quaecunque praedia, nomine suo comparant, tanquam rerum Dominicarum invasionis crimine teneantur, nisi admoniti in ecclesia eadem ipsa contulerint. Si autem ipsis proprie aliquid liberalitate alicujus, vel successione cognationis obvenerit, faciant inde quod eorum proposito congruit. Quod si a suo proposito retrorsum exorbitaverint, honore ecclesiastico indigni, tanquam reprobi judicentur.



CAPUT XC.

(Ex concilio Africano, can. 7, dist. 44.) Ut clerici edendi vel bibendi causa tabernas non ingrediantur, nisi peregrinationis necessitate compulsi.



CAPUT XCI.

(Ex eodem concilio, can. 21.) Epigonius episcopus [Col. 0882B] dixit: In multis conciliis hoc statutum est, etiam nunc hoc confirmandum est a vestra prudentia, beatissimi fratres, ut clericum alienum nullus sibi praeripiat episcopus, praeter ejus arbitrium cujus fuerit clericus.



CAPUT XCII.

(Ex decretali Leonis papae, epist. 1, c. 4.) Illud etiam duximus praemonendum, ut sicut non suo, ita nec alieno nomine aliquis clericorum exercere fenus attentet. Indecens enim est crimen suum commodis alienis impendere. Fenus autem hoc solum aspicere et exercere debemus, ut quod hic misericorditer tribuimus, ab eo Domino, qui multipliciter et in perpetuum mansura retribuet, recipere valeamus.



CAPUT XCIII.

[Col. 0882C] (Ex decretali Gelasii papae epist. I, c. 15, dist. 88.) Consequens fuit ut illa quoque quae de Piceni partibus nuper ad nos missa relatio nuntiavit, nec nunc praetereunda putaremus, id est, plurimos clericorum negotiationibus inhonestis et lucris turpibus imminere, nullo pudore cernentes evangelicam lectionem, qua ipse Dominus noster negotiatores e templo verberatos flagellis asseritur expulisse (Matth. 21), nec Apostoli verba recolentes, quibus ait: Nemo militans Deo, implicat se negotiis saecularibus (II Tim. II); Psalmistam quoque David surda dissimulantes aure cantantem: Quoniam non cognovi negotiationes, introibo ad potentias Domini (Psal. LXX). Proinde hujuscemodi aut ab indignis post haec quaestibus noverint abstinendum, et ab omnibus cujuslibet negotiationis [Col. 0882D] ingeniis cupiditateque cessandum, aut in quocunque gradu sint positi, mox a clericalibus officiis abstinere cogantur, quoniam domus Dei domus orationis et esse debet et dici, ne officina negotiationis et spelunca potius sit latronum (Matth. XXI).



CAPUT XCIV.

(Excerptum ex epistola S. Hieron. ad Nepotianum de Vita clericorum.) Petis a me, Nepotiane charissime, litteris transmarinis, et crebro petis, ut tibi brevi volumine digeram praecepta bene vivendi; et qua ratione is qui, saeculi militia derelicta, vel monachus coeperit esse vel clericus, rectum Christi tramitem teneat, ne ad diversa vitiorum diverticula rapiatur. (Ibid. post multa.) Scio quidem ab avunculo [Col. 0883A] tuo B. Heliodoro, qui nunc pontifex Christi est, te et didicisse quae sancta sunt, et quotidie discere, normamque vitae ejus exemplum habere virtutum. Sed et nostra, qualiacunque sunt, suscipe; et libellum hunc libello illius copulato, ut cum ille te monachum erudierit, hic clericum doceat esse perfectum. Igitur clericus qui Christi servit Ecclesiae, interpretetur primo vocabulum suum, et nominis definitione prolata, nitatur esse quod dicitur. Si enim cleros Graece, Latine sors appellatur, propterea vocantur clerici, vel quia de sorte sunt Domini, vel quia Dominus ipse sors, id est pars clericorum est. Qui autem vel ipse pars Domini est, vel Dominum partem habet, talem se exhibere debet, ut ipse possideat Dominum, et ipse possideatur a Domino. Qui [Col. 0883B] possidet Dominum, et cum Propheta dicit, Pars mea Dominus (Psal. LXXII), nihil extra Dominum habere potest. Quod si quippiam aliud habuerit praeter Dominum, pars ejus non erit Dominus. Verbi gratia: Si aurum, si argentum, si possessiones, si variam supellectilem, cum istis partibus Dominus pars ejus fieri non dignatur. Si autem ego pars Domini sum, et funiculus haereditatis ejus: nec accipio partem inter caeteras tribus, sed quasi levita et sacerdos, vivo de decimis; et altari serviens, altaris oblatione sustentor; habens victum et vestitum, his contentus ero, et nudam crucem nudus sequar. Obsecro itaque te, et repetens iterum iterumque monebo, ne officium clericatus, genus antiquae militiae putes: id est, ne lucra saeculi in Christi quaeras militia; nec [Col. 0883C] plus habeas quam quando clericus esse coepisti, et dicatur tibi: Cleri eorum non proderunt eis (Jer. XII). Mensulam tuam pauperes et peregrini, et cum illis Christus conviva noverit. Negotiatorem clericum, et ex inope divitem, ex ignobili gloriosum, quasi quamdam pestem fuge. Corrumpunt mores bonos confabulationes pessimae (II Cor. XV). Tu aurum contemnis, alius diligit. Tu calcas opes, ille sectatur. Tibi cordi est mansuetudo, silentium, secretum: illi loquacitas, attrita frons, fora placent, et plateae, et medicorum tabernae. In tanta morum discordia quae potest esse concordia? Hospitiolum tuum aut raro, aut nunquam mulierum pedes terant. Omnes puellas et virgines Christi, aut aequaliter ignora, aut aequaliter dilige. Ne sub eodem tecto manseris, nec in [Col. 0883D] praeterita castitate confidas. Nec David sanctior, nec Salomone potes esse sapientior. Memento semper quod paradisi colonum de possessione sua mulier ejecerit (Gen. III). AEgrotanti tibi sanctus quilibet frater assistat, et germana, vel mater, aut probatae quaelibet apud omnes fidei. Quod si hujusmodi non fuerint consanguinitatis castimoniaeque personae, multas anus nutrit ecclesia, quae et officium praebeant, et beneficium accipiant ministrando, ut infirmitas quoque tua fructum habeat eleemosynae. Scio quosdam convaluisse corpore, et animo aegrotare coepisse. Periculose tibi ministrat, cujus vultum frequenter attendis. Si propter officium clericatus, aut vidua visitatur, aut virgo, nunquam domum [Col. 0884A] solus introeas, talesque habeto socios, quorum contubernio non infameris. Si lector, si acolytus, si psaltes te sequitur, non ornentur veste, sed moribus; nec calamistro crispent comas, sed pudicitiam habitu polliceantur. Solus cum sola secrete et absque arbitro vel teste non sedeas. Si familiarius est aliquid loquendum, habet nutricem majorem domus, virginem, viduam, maritatam: non est tam inhumana, ut nullum praeter te habeat cui se audeat credere. Caveto omnes suspiciones: et quidquid probabiliter fingi potest, ne fingatur, ante devita. Crebra munuscula, et sudariola, et fasciolas, et vestes ori applicitas, et oblatos ac degustatos cibos, blandasque ac dulces litterulas sanctus amor non habet. Mel meum, lumen meum, meumque desiderium, [Col. 0884B] Christus est. Natus in paupere domo, et in tugurio rusticano, qui vix milio et cibario pane rugientem satiare ventrem poteram, nunc similam et mella fastidio. Novi et genera et nomina piscium, in quo littore conchae lectae sint calleo, saporibus avium discerno provincias, et ciborum me raritas ac novissime damna ipsa delectant. Tu quidem divinas Scripturas saepius lege, imo nunquam de manibus tuis sacra lectio deponatur. Disce quod doceas, obtine eum, qui secundum doctrinam est, fidelem sermonem, ut possis exhortari in doctrina sana, et contradicentes revincere. Permane in his quae didicisti ac credita sunt tibi, sciens a quo didiceris, paratus semper ad satisfactionem omni poscenti te rationem de ea, quae in te est, spe. Non confundant opera [Col. 0884C] sermonem tuum, ne cum in ecclesia loqueris, tacitus quilibet respondeat: Cur ergo haec quae dicis, ipse non facis? Delicatus magister est, qui pleno ventre de jejuniis disputat. Accusare avaritiam et latro potest. Sacerdotis Christi os, mens, manusque concordent. Esto subjectus pontifici tuo, et quasi animae parentem suspice. Amare, filiorum; timere, servorum est. Si pater sum, inquit, ubi est honor meus? Si Dominus ego sum, ubi timor meus est (Malach. I)? Melius est, charissime, non habere quod tribuas, quam impudenter petere quod des. Sed et genus arrogantiae est clementiorem te velle videri quam pontifex Christi est. Non omnia possumus omnes. Alius in Ecclesia oculus est, alius lingua, alius manus, alius pes, auris, venter et [Col. 0884D] caetera. Lege Pauli Epistolam ad Corinthios (I Cor. XII), quomodo diversa membra unum corpus efficiunt. Nec rusticus tamen et simplex frater ideo se sanctum putet si nihil noverit, nec peritus et eloquens lingua aestimet sanctitatem: multoque melius est e duobus imperfectis rusticitatem habere sanctam quam eloquentiam peccatricem. Multi aedificant parietes, et columnas ecclesiae substruunt, marmora nitent, auro splendent laquearia, gemmis altare distinguitur, et ministrorum Christi nulla electio est. Nunc vero portemus crucem Christi, et divitias lutum putabimus. Quid miramur quod Christus vocat iniquum mammona (Luc. XVI)? quid suspicimus et amamus, quod Petrus se non habere testatur (Act. [Col. 0885A] III)? Convivia tibi detestanda sunt saecularium, maxime horum qui honoribus tument. Turpe est ante fores sacerdotis Christi crucifixi et pauperis, et qui cibo quoque vescebatur alieno, lictores consulum et milites excubare: judicemque provinciae melius apud te prandere quam in palatio. Quod si obtenderis facere te haec, ut roges pro miseris atque subjectis, judex saeculi plus defert clerico continenti quam diviti, et magis sanctitatem tuam venerabitur quam opes. Aut si talis est qui non audiat clericos nisi inter phialas, libenter carebo hujuscemodi beneficio, et Christum rogabo pro judice, qui magis potest et citius subvenire. Melius est enim confidere in Domino quam confidere in homine. Melius est sperare in Domino quam sperare in principibus. Nunquam [Col. 0885B] vinum redoleas, ne audias illud philosophi: Hoc non est osculum porrigere, sed vinum propinare. Vinolentos sacerdotes et Apostolus damnat (I Tim. V), et vetus lex prohibet. Qui altario serviunt, vinum et siceram non bibant (Levit. X). Sicera, Hebraeo sermone, omnis potio nuncupatur quae inebriare potest, sive illa quae frumento conficitur, sive pomorum succo, aut cum favi decoquuntur in dulcem et barbaram potionem, aut palmarum fructus exprimuntur in liquorem, coctisque frugibus, atque pinguior coloratur. Quidquid inebriat, et statum mentis evertit, fuge similiter ut vinum. Nec hoc dico quod Dei creatura a nobis damnetur. Si quidem et Dominus vini potator est appellatus (Matth. XI): et Timotheo dolenti stomachum vini modica sorbitio relaxata est [Col. 0885C] (I Tim. V). Sed modum pro aetatis et valetudinis, et corporum qualitate exigimus in potando. Quod si absque vino ardeo adolescentia, et inflammor calore sanguinis, et succulento validoque sum corpore, libenter carebo poculo, in quo suspicio veneni est. Pulchre dicitur apud Graecos, sed nescio utrum apud nos aeque resonet: Pinguis venter non gignit sensum tenuem. Tantum tibi jejuniorum impone, quantum ferre potes. Sint tibi jejunia pura, casta, simplicia, moderata, et non superstitiosa. Quid prodest oleo non vesci, et molestias quasdam difficultatesque ciborum quaerere, caricas, piper, nuces, palmarum fructus, similam, mel, pistacia? Tot hortorum cultura vexatur, ut cibario non vescamur pane. Audio praeterea quosdam contra rerum hominumque naturam, [Col. 0885D] aquam non bibere, nec vesci pane, sed sorbitiunculas delicatas, et contrita olera, betarumque succum non calice sorbere, sed concha. Fortissimum jejunium est aqua et panis. Sed quia gloriam non habet, et omnes pane et aqua vivimus, publicum et commune jejunium non putatur. Cave ne hominum rumusculos aucuperis, ne in offensam Dei populorum laudem commutes. Si adhuc, inquit Apostolus, hominibus placerem, Christi servus non essem (Galat. I). Desiit placere hominibus, et servus factus est Christi. Per bonam et malam famam, a dextris et a sinistris Christi miles graditur: nec laude extollitur, nec vituperatione frangitur: non divitiis tumet, non contrahitur paupertate: et laeta contemnit et tristia. [Col. 0886A] Per diem sol non urit eum, neque luna per noctem. Nolo te orare in angulis platearum, ne rectum iter precum tuarum frangat aura popularis. Nolo te dilatare fimbrias, et ostentui habere phylacteria, et conscientia repugnante, pharisaica ambitione circumdari. Inde pendet Evangelium, inde lex et prophetae. Fidelis mecum lector intelligis quid taceam et quid magis tacendo loquar. Tot te regulae, quot species gloriarum percurrant. Quanto melius erat haec non in corpore, sed in corde gestare? Deum habere fautorem, non aspectus hominum? Vis scire quales Dominus quaerat ornatus? Habeto justitiam, prudentiam, temperantiam, fortitudinem. His coeli plagis includere, quae te quadriga velut aurigam Christi, ad metam concita ferat. Nihil hoc monili pretiosius, [Col. 0886B] nihil hac gemmarum varietate distinctius. Ex omni parte decoraris, cingeris atque protegeris: et ornamento tibi sunt et munimini: gemmae vertuntur in scuta. Cave quoque, aut linguam, aut aures habeas prurientes, id est, ne aut ipse aliis detrahas, aut alios audias detrahentes. Sedens, inquit, adversus fratrem tuum loquebaris: et adversus filium matris tuae ponebas scandalum (Psal. XLIX), etc. Parce a detractione linguae, custodi sermones tuos, et scito quia cuncta quae de aliis loqueris, tua sententia judicaris: et in his ipse deprehendendus eris, quae in aliis arguebas. Neque vero illa justa est excusatio: Referentibus aliis injuriam facere non possum. Nemo invito auditori libenter refert. Officii ergo tui sit, charissime, non solum oculos castos servare, sed et [Col. 0886C] linguam. Nunquam de mulierum formis disputes, nec quid in cujusquam domo agatur, alia domus per te noverit. Omnium christianorum domos quasi proprias ama. Facilius contemnitur clericus, qui saepe vocatur ad prandium et non recusat. Nunquam petentes, raro accipiamus rogati. Beatius enim est magis dare quam accipere. Nescio enim quomodo etiam ipse qui deprecatur ut tribuat, cum acceperis, viliorem te judicat. Et mirum in modum, si eum rogantem contempseris, plus te posterius veneratur. Procuratores atque dispensatores domorum alienarum atque villarum, quomodo esse possunt clerici, qui proprias jubentur contemnere facultates? Amico rapere quippiam furtum est, ecclesiam fraudare sacrilegium est. Accepisse pauperibus [Col. 0886D] erogandum, et esurientibus plurimis, vel cautum esse velle vel timidum, aut (quod apertissimi sceleris est) aliquid exinde subtrahere, omnium praedonum crudelitatem superat. Alter fame torquetur, et tu judicas, quantum ventri ejus satis sit. Aut divide statim quod acceperis: aut, si timidus dispensator es, dimitte largitorem, ut sua ipse distribuat. Nolo, sub occasione mea, sacculus tuus plenus sit. Nemo mea melius me servare potest. Ipse est optimus dispensator, qui nihil sibi reservat. Coegisti me, Nepotiane charissime, talia scribendo confodiendum me omnium linguis prodere. Aut enim nihil scribendum fuit, ne hominum judicium subiremus, quod tu facere prohibuisti: aut scribentes [Col. 0887A] nosse, adversum nos cunctorum maledicorum tela esse torquenda. Quos obsecro ut quiescant et desinant maledicere. Non enim ut adversariis, sed ut amicis scripsimus. Nec invecti sumus in eos qui peccant, sed ne peccent, monuimus: neque in illos tantum, sed in nos ipsos severi judices fuimus, volentesque festucam de oculo alterius tollere, nostram prius trabem ejecimus. Nullum laesi, nullius nomen mea scriptura designatum est. Neminem specialiter meus sermo pulsavit. Generalis de vitiis disputatio est. Qui mihi irasci voluerit, prius ipse de se, quod talis sit, confitebitur.



CAPUT XCV.

(Excerptum beati Hieronymi de institutione clericorum. Ex epistola ad Paulinum presbyterum.) Obsecro [Col. 0887B] te, charissime, ut multitudines hominum, et officia, et salutationes, et convivia, veluti quasdam catenas fugias voluptatum. Sit vilis tibi et vespertinus cibus. Olera et legumina, interdumque pisciculos, pro summis ducas deliciis. Qui Christum desiderat, et illo pane vescitur, non quaerit magnopere, de quam pretiosis cibis stercus conficiat. Quidquid post gulam non sentitur, idem tibi sit quod panis et legumina. Semper in manu tua sacra lectio sit. Frequenter orandum, et flexo corpore mens erigenda ad Dominum. Crebrae vigiliae, et ventre vacuo saepius dormiendum. Rumusculos et gloriolas, et palpantes adulatores quasi hostes fuge. Pauperibus et fratribus refrigeria sumptuum manu propria distribue. Humilitatem vestium tumenti animo non appetas. Saecularium [Col. 0887C] et maxime potentium consortium devita. Habeto simplicitatem columbae, ne cuiquam machineris dolos, et serpentis astutiam, ne aliorum supplanteris insidiis. Non multum distat in vitio, vel decipere posse, vel decipi posse Christianum. Templum verum Christi, anima credentis est: illam exorna, illam vesti, illi offer donaria, in illa Christum suscipe. Nescio enim quomodo plus placeat mundo, qui Christo displicet.



CAPUT XCVI.

(Ejusdem, ex epistola ad Rusticum, tit. XVI.) Dico autem, si clericatus titillat te desiderium, disce quod possis docere, et rationalem hostiam offer Christo. Ne sis miles antequam tiro: ne prius magister sis antequam discipulus. Non est humilitatis meae neque [Col. 0887D] mensurae judicare de clericis, et de ministris ecclesiarum sinistrum quippiam dicere. Habeant illi ordinem et gradum suum. Quem si tenueris, quomodo tibi in eo vivendum sit, editus ad Nepotianum liber docere poterit. Volo ergo ut sine intermissione oratio, et vigil tibi sit sensus, nec vagis cogitationibus patens, corpus pariter et animus tendatur ad Dominum. Iram vince patientia. Ama scientiam Scripturarum, et carnis vitia non amabis. Nec vacet mens tua variis perturbationibus: quae si pectori insederint, dominabuntur tui, et te deducent ad delictum maximum. Facito aliquid operis, ut semper te diabolus inveniat occupatum. Memento quia et apostoli Christi, habentes potestatem de Evangelio [Col. 0888A] vivere, laborabant manibus suis ne quem gravarent: et aliis tribuebant refrigeria, quorum pro spiritualibus debebant metere carnalia (Cor. IX). Ita ergo age, et vive in monasterio, ut clericus esse merearis, ut adolescentiam tuam nulla sorde commacules, ut ad altare Christi quasi de thalamo virgo procedas, et habeas deforis bonum testimonium. Feminae quae nomen tuum noverint, vultum nesciant. Cum ad perfectam aetatem veneris, si tamen vita comes fuerit, et te vel populus vel pontifex civitatis ad clericum adlegerint, agito quae clerici sunt, et inter ipsos sectare meliores, quia in omni conditione et gradu optimis mixta sunt pessima. Multo tempore disce quod doceas. Ne credas laudatoribus tuis, imo irrisoribus aurem ne libenter accommodes.



CAPUT XCVII.
[Col. 0888B]

(Ejusdem, ex epistola ad Heliodorum. Quid distet inter clericum et monachum.) Monachum autem perfectum esse nolle, delinquere est. Sed de hoc gradu pulsus, provocabis ad clericos. An de his aliquid audeam dicere, qui certe in suis urbibus commorantur? Absit autem ut quidquam de his sinistrum loquar, qui apostolico gradui succedentes, Christi corpus sacro ore conficiunt: per quos nos etiam Christiani sumus: qui claves regni coelorum habentes, ante judicii diem judicant, qui sponsam Domini sobria castitate conservant. Sed et alia, ut ante perstrinxi, monachorum causa est, alia clericorum. Clerici pascunt oves, ego pascor. Illi de altario vivunt: mihi quasi infructuosae arboris securis [Col. 0888C] ponitur ad radicem, si munus ad altare non defero (Matth. XVI et XVIII). Nec possum obtendere paupertatem, cum in Evangelio anum viduam duo, quae sibi sola supererant, aera mittentem laudaverit Dominus (Deut. XVII). Mihi ante presbyterum sedere non licet; illi, si peccavero, licet tradere me Satanae in interitum carnis, ut spiritus salvus sit in die Domini Jesu. Et in veteri quidem lege, quicunque sacerdotibus non obtemperasset, aut extra castra positus lapidabatur a populo, aut gladio cervice subjecta, contemptum expiabat cruore. Nunc vero inobediens, spiritali mucrone truncatur: aut ejectus de ecclesia, rabido daemonum ore discerpitur.



CAPUT XCVIII.

(Ejusdem, ex epistola ad Oceanum, de Vita clericorum.) [Col. 0888D] Deprecatus es, ut tibi breviter exponerem, qualiter clerici victitare debeant. Hinc me plerique e maledictis aemulis praestolantur, quia non sileo veritatem. Prima quidem tentamenta sunt clericorum, feminarum frequentes accessus. Iste sexus reprehensibiles exhibet clericos. Quid tibi revera cum feminis, qui ad altare cum Domino fabularis? Te cuncti in publico, te in agro rustici aratores ac vinitores quotidie graviter lacerabunt, si contra dispositum fidei cum feminis habitare contendis. Et quia (ut arbitror) concupiscis irreprehensibilis inveniri, testimonio bono munire. Nunquid in choro apostolorum feminae affuerunt? Prohibe virgines tecum commorari, etiam quae de genere tuo sunt. Diligis [Col. 0889A] eas? exterius ordina, frequenter visita junctus obsequio clericorum, ne dum secretaliter ac solus ingrederis, macules testimonium tuum. Aliter namque conjugati, aliter continentes edocentur ecclesiasticum subire ministerium et onus. Feminarum cum clericis nullo pacto conjuncta praecipitur conversatio. Janua diaboli, via iniquitatis, scorpionis percussio, nocivumque genus est femina. Cum proximat stipula, incendit ignem. Flammigero igne percutit femina conscientiam pariter habitantis, exuritque fundamenta montium. Ego judico, si cum viris feminae habitent, viscarium non deerit diaboli, qui ex eis aucupatus est ab initio peccatum. Ferreas mentes libido domat: si alligaverit quis ignem in sinu suo, vestimenta ejus non comburentur? Aut si [Col. 0889B] quis ambulaverit super carbones ignis, pedes suos non comburet? Mihi crede, non potest toto corde habitare cum Domino, qui feminarum accessibus copulatur. Sed dicit: Qui ambulat, inquit, simpliciter, ambulat confidenter (Prov. X). Bene et argute; sed oportet testimonium bonum habere ab his qui foris sunt. Licet coram Domino incedas, tamen coram hominibus bona providenda sunt: quia astutiores sunt filii tenebrarum super filios lucis. Cum a te hoc genus non amputatur, das reprehendentibus te locum. Ipse te detrahentium morsibus tradidisti, si agapetarum consortium non dimiseris. Benignus es? gaudeo. Pudicus? falsum est. Si pudicitiam quaeris, feminam, quam videris bene conversantem, mente dilige, non corporali frequentes ornatu. Non [Col. 0889C] vestis tenera clericum facit, aut sacerdotem, sed casta mentis intentio. Haec enim devotionem honoris in te custodit. Honorem quidem gloriosius boni operis fama conservat. Sacerdotes quippe decet, vel caeteros quidem clericorum gradus, ut supra dictum est, a feminis segregari. Si igitur generis gratia judicas easdem nullo pacto dimittere, memento quod Thamar ab Amnon fratre suo corrupta sit (I Reg. XIII). Idipsum persequor, dilectissime: ubi unius est tabernaculi conversatio, carnis non facile tollitur delectatio. De duobus enim, quod unus desiderat, si loqui non potest, vel tentatur. Remotio igitur viri castitatis collocat arma, construit in melioribus castra, pudoris honorem consolatur. Potuit enim et Maria mater Domini de choro apostolorum non [Col. 0889D] discedere, si liceret. Thecla post tentationem passionis Antiochiae a Paulo prohibetur pariter pergere. Nemo miles cum uxore pergit ad bellum. Non invideo charitati: sit tibi cum castis virginibus longaeva dilectio, tunc in bono meritum collocabis, et famam meliorabis. Sed de congregatione puellarum pulchre censeo, in hebdomada secunda visitatione ad benedicendam congregationem convenias, sed non solus, ne rumigeruli linguis te lacerantibus macerent. Alienam enim cupiunt vicini discutere vitam, non suam. Propterea digne accipe nostrorum praecepta verborum, et monita humilitatis, quae fraterno affectu calamo imperante expressimus, dulciter lege. Jam vero ut reprehensibilis divini altaris non sit sacerdos, [Col. 0890A] pauca de reliquis Apostoli testimoniis, quantum Dominus donat, exponam. Sufficiant superiores causae, quae dictae sunt. Verum ne aliquis minus intelligens ad episcopos sentiat Apostolum fuisse locutum, quid de diaconibus ad Timotheum praeceptum est, quid de presbyteris ad Titum, commemorare delectat. Sed praetereundum non est superiorem explanare sententiam. Unius uxoris virum et nova et vetus praeceptio sacerdotem censuit eligendum. Quia digamos ad ministerium plerique episcopi applicuerunt, sic asseruerunt: Concubina fuit illa, haec uxor. Quasi non haec eadem sint commercia foeditatis in illa, quae in hac exercentur, quae uxor asseritur, aut quia conjugii tabulas non fecit, concupiscentia alia non fuit. Nullo pacto digamos, [Col. 0890B] vel concubinarum catenis insertos, decet subire sacerdotii ministerium. In Levitico scriptum est ac praefinitum, quales eligi debeant sacerdotes. Si ergo clericus monogamus fuerit, et uxor ejus digama, noli eum ad ministerium applicare (Cap. XXI). Haec Tito praecepta idem Apostolus de ordinandis clericis dedit (Tit. I). Et quia liber finem exspectat, ad id redeamus unde digressi sumus. Nec si duae aut tres pariter Dei ancillae morentur, solum ad eas decet ingredi sacerdotem. Si quis haec praecepta non observaverit, hostis est animae suae. Quod si post nostra monita aliquis clericus agapetas amplius quaesierit amare quam Christum, secundum synodalem regulam conveniatur, et praecepta Patrum in Nicaea definita (Concilii Nicaeni can. 3) ei [Col. 0890C] legantur. Jam vero si conventus praedicta fugerit et reliquerit, consecuti sumus maximum lucrum. Alioquin talis ab Ecclesia anathematizandus est. Germinant enim feminae spinas cum viris habitantes, et arcana mentium acuto mucrone percutiunt. Proh nefas! dolor est dicere, sed praeterire non decet. Christo istae noverunt nubere, non clericis. Clericum solitudo facit, non publicum. Lege quia talis debet esse solitarius qualem Jeremias descripsit: Sedebit solitarius, et tacebit (Thren. III). Et quia Jesus, relictis apostolis, solus ibat orare (Matth. XIV). Mariam in penetralibus angelus solam invenit, non cum agapeta loquentem, et illa virilem introitum trepidavit. Hospitalem praecepit Apostolus clericum ordinandum (Tit. I). Hoc praecepto pater [Col. 0890D] Abraham et Loth angelos susceperunt, quia hospites dilexerunt (Gen. XVIII); sic et Onesiphorus Paulum doctrinae fontem suscepit. Haec imitationes sint vestrae, et ne sinatis incolam praeterire, qui apud vos non comederit panem. Sequitur: Non percussorem. Non enim pugilem describit Apostolus, sed qui conscientias non percutiat singulorum. Sit modestus, non infletur, non inebrietur, suae domui bene praesit: perquam erit horribile, si domui clerici detrahatur. Laedit sacerdotis opinionem in plebe, quando de proximis ejus male loquitur populus. Super omnia haec, praecipit Apostolus boni testimonii clerico fundamenta componere, ut bonorum operum testificatio casto confirmetur affectu.



CAPUT XCIX.
[Col. 0891A]

(Isidori, ex libro Officiorum. De clericis.) Itaque omnes qui in ecclesiastici ministerii gradibus ordinati sunt, generaliter clerici nominantur. Cleros autem vel clericos hinc appellatos doctores nostri dicunt, quia Matthias sorte electus est, quem primum per apostolos legimus ordinatum (Act. I). Sic et omnes, quos illis temporibus ecclesiarum principes ordinabant, sorte eligebant. Nam cleros sors interpretatur. Unde et haereditas Graece cleronomia appellatur, et haeres cleronomos. Proinde ergo clericos vocari aiunt, eo quod in sorte haereditatis Domini dentur, vel pro eo quod ipse Dominus sors eorum sit, sicut de eis scriptum est, loquente Domino: Ego haereditas eorum (Num. XVIII). Unde [Col. 0891B] oportet, ut qui Deum haereditate possident, absque ullo impedimento saeculi Deo servire studeant, et pauperes spiritu esse contendant (Deut. XVIII), ut congrue illud Psalmistae dicere possint: Dominus pars haereditatis meae (Psal. XV).



CAPUT C.

(Ejusdem, De officiis lib. II, cap. 2.) His igitur lege Patrum cavetur, ut a vulgari vita seclusi, a mundi voluptatibus sese abstineant. Non spectaculis, non pompis intersint, convivia publica fugiant: privata non tantum pudica, sed et sobria colant. Usuris nequaquam incumbant, neque turpium occupationes lucrorum, fraudisve cujusquam studium appetant. Amorem pecuniae, quasi materiam cunctorum criminum fugiant, saecularia officia negotiaque [Col. 0891C] abjiciant, honorum gradus per ambitiones non subeant, pro beneficiis medicinae Dei, munera non accipiant. Dolos et conjurationes caveant, odium et aemulationem, obtrectationem atque invidiam fugiant: non vagis oculis, non infraeni lingua aut petulanti tumidoque gestu incedant, sed pudorem ac verecundiam mentis simplici habitu incessuque ostendant, obscenitatem etiam verborum, sicut et operum, penitus exsecrentur: viduarum ac virginum visitationes frequentissimas fugiant. Contubernia extranearum feminarum nullatenus appetant. Castimoniam quoque inviolati corporis perpetuo conservare studeant, aut certe unius matrimonii vinculo foederentur. Senioribus quoque debitam praebeant obedientiam, neque ullo jactantiae studio semetipsos [Col. 0891D] attollant. Postremo in doctrina, in lectionibus, psalmis, hymnis, canticis, exercitio jugi incumbant. Tales enim esse debent quicunque divinis cultibus sese mancipandos student, scilicet ut dum scientiae operam dant, doctrinae gratiam populis administrent.



CAPUT CI.

(Ejusdem, De officiis lib. II, c. 3.) Duo sunt genera clericorum, unum ecclesiasticorum sub regimine episcopali degentium, alterum acephalorum, id est sine capite, qui quem sequantur ignorant. Hos neque inter laicos saecularium officiorum studia, neque inter clericos religio retentat divina: sed solutos atque oberrantes sola turpis vita complectitur et vaga: quique dum nullum metuentes, [Col. 0892A] explendae voluptatis suae licentiam consectantur, quasi animalia bruta, libertate ac desiderio suo feruntur, habentes signum religionis, non religionis officium, hippocentauris similes, nec equi, nec homines, mixtumque, ut ait poeta (Aeneid. VI), genus, prolesque biformis: quorum quidem sordida atque infami numerositate, satis superque nostra pars occidua pollet [Al. polluitur].



CAPUT CII.

(Gregorii, Quales oporteat esse clericos.) Clericus admonendus est, quatenus sic vivat, ut bonum exemplum vitae suae saecularibus praebeat. Et in clerico, si quid juste reprehenditur, ex ejus vitio ipsa religionis nostrae aestimatio gravatur. Clerici discant, ut quae a senioribus suis jubentur, impleant, ut humiliter [Col. 0892B] eorum imperiis subjaceant, ut nec subjectio eos conterat, nec locus superior extollat. Clerici discant quomodo ante occulti Arbitri oculos per humilitatem et obedientiam sua interiora componant, quatenus non cum reprobis puniantur, sed cum electis aeterna praemia sortiantur. Admonendi sunt clerici, ut tanto circa se sollicitius vivant, quanto eos aliena cura non implicat. Dicendum est clericis ne praepositorum suorum vitam temere judicent, si quid eos fortasse agere reprehensibiliter vident: ne unde recte mala redarguunt, inde per elationis impulsum in profundiora mergantur. Admonendi sunt clerici, ne cum culpam suorum praepositorum considerant, contra eos audaciores fiant: sed sic eorum [Col. 0892C] prava apud semetipsos dijudicent, ut tamen divino timore constricti, ferre sub eis jugum reverentiae non recusent: quia facta praepositorum, oris gladio ferienda non sunt, etiam cum recte reprehendenda judicantur. Plerosque clericos, impudentiae vitio, non nisi increpatio dura compescit: quia dum se delinquere nesciunt, necesse est ut a plurimis increpentur.



CAPUT CIII.

(Ejusdem Pastor. lib. III, admon. 5.) Admonendi sunt subditi, ne praepositorum suorum vitam temere judicent, si quid eos fortasse agere reprehensibiliter vident, ne unde recte mala redarguunt, inde per elationis impulsum in profundiora mergantur. Admonendi sunt subditi, ne cum culpas praepositorum considerant, contra eos audaciores fiant: sed sic, [Col. 0892D] si qua valde sunt eorum prava, apud semetipsos dijudicent, ut tamen divino amore constricti, ferre sub eis jugum reverentiae non recusent. Quod melius ostendimus, si Davidis factum ad medium deducamus. Saul quippe persecutor, cum ad purgandum ventrem speluncam fuisset ingressus, illic cum viris suis David inerat, qui jam tam longo tempore persecutionis ejus mala tolerabat. Cumque eum viri sui ad feriendum Saul accenderent, fregit eos reprehensionibus, quia manum mittere in christum Domini non deberent. Qui tamen occulte surrexit, et oram chlamydis ejus abscidit (II Reg. XXIV). Quid per Saul, nisi mali rectores? quid per David, nisi boni subditi designantur? Saulem igitur [Col. 0893A] ventrem purgare est, pravos praepositos conceptam in corde malitiam usque ad opera miseri odoris ostendere, et cogitata apud se noxia factis exterioribus exsequendo monstrare. David namque Saulem ferire metuit, quia piae subditorum mentes, ab omni se peste obtrectationis abstinentes, praepositorum vitam nullo linguae gladio percutiunt, etiam cum de imperfectione reprehendunt. Boni subditi, quando pro infirmitate sese abstinere vix possunt, ut extrema quaedam atque exteriora praepositorum mala, sed tamen humiliter, loquantur, quasi oram chlamydis silenter incidunt. Quia videlicet dum praelatae dignitati, saltem innoxie et latenter, derogant, quasi regis superpositi vestem secant. Sed tamen ad semetipsos redeunt, seque vehementissime vel de tenuissima [Col. 0893B] verbi laceratione reprehendunt. Unde bene et illic scriptum est: Post haec David percussit cor suum, eo quod abscidisset oram chlamydis Saul (I Reg. XXIV). Facta quippe praepositorum oris gladio ferienda non sunt, etiam cum reprehendenda judicantur. Si quando vero contra eos vel in minimis lingua labitur, necesse est ut per afflictionem poenitentiae cor prematur, quatenus ad semetipsum redeat. Et cum quis praepositae potestati deliquerit, ejus contra se judicium, a quo sibi praelata est, perhorrescat. Nam cum in praepositos delinquis, ejus ordinationi, qui eos nobis praetulit, obviamus. Unde Moses, cum contra se, et Aaron conqueri populum cognovisset, ait: Nos enim quid sumus? Nec contra nos est murmur vestrum, sed contra Dominum [Col. 0893C] (Exod. XVI). Admonendi sunt benevoli subditi, ut sic alienis bonis congaudeant, quatenus habere et propria concupiscant: sic proximorum facta diligendo laudent, ut ea etiam imitando multiplicent: ne si in hoc praesentis vitae stadio ad certamen alium devoti fautores, sed pigri spectatores, adsistant, et post certamen sine bravio remaneant, qui nunc in certamine non laborant: et tunc eorum palmas afflicti respiciant, in quorum nunc laboribus otiosi perdurant. Valde quippe peccamus, si aliena bene gesta non diligimus: sed nihil mercedis agimus, si ea quae diligimus, in quantum possumus, non imitamur. Dicendum est benevolis subditis, quia si imitari bona minime festinant, quae laudantes approbant, sic eis virtutum sanctitas sicut stultis spectatoribus [Col. 0893D] ludicrarum artium vanitas placet. Illi namque aurigarum ac histrionum gesta favoribus efferunt: nec tamen tales esse desiderant, quales illos conspiciunt esse quos laudant. Mirantur eos placita egisse, sed tamen devitant similiter placere. Dicendum est benevolis subditis, ut cum proximorum facta conspiciunt, ad suum cor redeant: et de alienis actibus non praesumant, ne bona laudent et agere recusent. Gravius quippe extrema ultione feriendi sunt, quibus placuit quod imitari noluerunt.



CAPUT CIV.

(Isidori lib. III Sentent., c. 17.) Propter peccatum primi hominis humano generi poena divinitus illata est servitutis, ita ut quibus aspicit non congruere [Col. 0894A] libertatem, his misericordius irroget servitutem. Et licet peccatum humanae originis, per baptismi gratiam cunctis fidelibus dimissum sit, tamen aequus Deus ideo discrevit hominibus vitam, alios servos constituens, alios dominos, ut licentia male agendi servorum potestate dominantium restringatur. Nam si omnes sine metu fuissent, quis esset qui a malis quempiam prohiberet? Inde et in gentibus reges principesque electi sunt, ut terrore suo populos a malo coercerent atque ad recte vivendum legibus subderent. Quantum attinet ad rationem, non est personarum acceptio apud Deum; qui mundi elegit ignobilia et contemptibilia, et quae non sunt, ut ea quae sunt destrueret, ne glorietur omnis caro, hoc est, carnalis potentia coram illo. Unus enim Dominus [Col. 0894B] aequaliter, et dominis fert consultum, et servis. Melior est subjecta servitus quam elata libertas. Multi enim inveniuntur Deo libere servientes, sub dominis constituti flagitiosis: qui etsi subjecti sunt illis corpore, praelati tamen sunt mente.



CAPUT CV.

(Gregorii Pastor. p. III, admon. 9.) Plerumque subditi sub pastorali regimine constituti, dum valde de se elati praesumunt, exprobrando caeteros dedignantur, dum singulariter summa existimant cuncta quae agunt. Subtiliter itaque ab arguente discutienda sunt opera protervorum, ut in quo sibi placent, ostendantur quia Deo displicent. Tunc protervos melius corrigimus, cum ea quae bene egisse se credunt male acta monstramus: ut unde adepta gloria [Col. 0894C] creditur, inde utilis confusio subsequatur. Nonnunquam subditi, cum se vitium proterviae minime perpetrare cognoscunt, compendiosius ad correctionem veniunt, si alterius culpae manifestioris, et ex latere requisitae, improperio confundantur, ut ex eo quod defendere nequeunt, cognoscant se tenere improbe quod defendunt. Cum proterve Paulus Corinthios adversum se temere invicem videret inflatos, ut alius Apollo, alius Pauli, alius Cephae, alius Christi se esse diceret: incestus culpam in medium deduxit, quae apud eos et perpetrata, et incorrepta remanebat, dicens: Auditur inter vos fornicatio, et talis fornicatio, qualis nec inter gentes, ita ut uxorem patris quis habeat. Et vos inflati estis et non magis luctum habuistis, ut tolleretur de medio vestrum qui [Col. 0894D] hoc opus fecit (I Cor. V). Ac si aperte dicat. Quid vos per proterviam hujus vel illius dicitis, qui per dissolutionem negligentiae nullius vos esse monstratis? Admonendi sunt inviti subditi, ut perpendant quantae caecitatis sint, qui alieno profectu deficiunt, aliena exaltatione contabescunt: quantae infelicitatis sint, qui melioratione proximi deteriores fiunt: dumque augmenta alienae prosperitatis aspiciunt, apud semetipsos anxie afflicti, cordis sui peste moriuntur. Quid invidis infelicius, quos dum conspecta felicitas afficit, poena nequiores reddit? Aliorum vero bona, quae habere non possunt, si diligerent, sua fecissent (Ibid. et Morat. l. VI, c. 4). Nostra nimirum sunt bona aliorum. [Col. 0895A] quae etsi imitari non possumus, amamus in aliis: et amantium fiunt, quaecunque amantur in nobis. Hinc ergo pensent invidi, charitas quantae virtutis est, quae alieni laboris opera. nostra sine labore facit. Dum se invidi a livore minime custodiunt, in antiquam versuti hostis nequitiam demerguntur. De illo namque scriptum est: Invidia diaboli mors intravit in orbem terrarum (Sap. II). Quia enim ipse coelum perdidit, condito hoc homini invidit, et damnationem suam perditus adhuc alios perdendo cumulavit. Cognoscant invidi quantis lapsibus subcrescentis ruinae subjaceant: quia dum livorem a corde non projiciunt, ad apertas operum nequitias devolvuntur. Nisi enim Cain invidisset acceptam fratris hostiam, minime pervenisset ad ejus exstinguendam [Col. 0895B] vitam. Unde scriptum est: Et respexit Dominus ad Abel et ad munera ejus, ad Cain vero et ad munera ejus non respexit. Iratusque est Cain vehementer, et concidit vultus ejus (Gen. IV). Itaque livor sacrificii, fratricidii seminarium fuit. Nam quem meliorem se esse doluit, ne utcunque esset, amputavit. Dicendum est invidis, quia dum se ista intrinsecus peste consumunt, etiam quidquid in se aliud boni habere videntur interimunt. Unde scriptum est: Vita carnium sanitas cordis: putredo ossium invidia (Prov. XIV). Per livoris vitium ante Dei oculos pereunt, etiam quae humanis oculis fortia videntur. Ossa quippe per invidiam putrescere est, quaedam etiam robusta deperire. Ille est vere humilis subjectus in bonis, qui non est defensor in malis. [Col. 0895C] Nam dum de malis suis subjectus arguitur, et contra verba arguentis accenditur, quando de bonis suis quasi humiliter titubat, per humilitatis vocem ornari appetit, non doceri.



CAPUT CVI.

(Prosperi, de Vita contemplat., l. I, c. 22.) Ad haec quae praedicta sunt, ego tunc: Sic, inquam, ista invidiosis questibus jactas, et in suggillationem pontificum, vel certe ipsius pontificatus exaggeras, quasi non ubi ista legisti, quibus rationabiliter permoveris, ibi etiam illa sint, quae a vobis praetermissa, breviter in excusationem officii sacerdotalis attingemus. Post illa verba, quibus negligentium finis sacerdotum ostenditur, de pontifice officium suum curante. Propheta sic loquitur: Si [Col. 0895D] autem annuntiante te ad impium, ut a viis suis convertatur, non fuerit conversus a via sua, ipse impius in iniquitate sua morietur, et tu animam tuam liberasti (Ezech. XXXIX). Hic certe satis evidenter ostenditur, quod sive proficiant, sive non proficiant auditores, tacere eis non debeant sacerdotes: nec ideo rei sint, si forte eorum verba populi non audiunt, vel audita contemnunt, sed si ab eis corrigendis absistunt. Quia si nec exemplo vitae praepositorum suorum, nec verbo doctrinae populi contumaces emendati proficiunt, ipsi sibi causa suae perditionis existunt, et doctores suos quorum exempla simul ac verba despiciunt, involvere criminibus suis omnino non poterunt. Quod idem propheta [Col. 0896A] evidentius alio loco prosequitur, dicens: Speculator cum viderit gladium venientem super terram et cecinerit buccina, et annuntiaverit populo: audiens autem, quisquis ille est, sonitum buccinae, et non se observaverit, veneritque gladius et tulerit eum, sanguis ipsius super caput ejus erit. Sonum buccinae audivit, et non se observavit, sanguis ejus in ipso erit. Si autem se custodierit, animam suam salvabit (Ezech. XXXIII). Hic quoque quid agere debeat, qui fungitur speculatoris officio, divinus sermo satis ostendit: scilicet ut quando viderit venientem gladium super terram, hoc est iram Dei super peccatores, operibus terrenis addictos, omnino non taceat, atque eis, quandiu inhaeserint iniquitatibus suis, imminere divinae indignationis interitum [Col. 0896B] denuntiare non desinat, sed clare ac publice arguat: quia hoc buccinae nomen insinuat, ut se a suis criminibus emendantes, supplicium futurae damnationis effugiant. Quod si corripientem, si iram futuram, quae contemptoribus jam imminet, nuntiantem homines terreni despiciunt, sanguis eorum in ipsis erit, et sacerdos, qui eis peccata eorum non tacuit, poenae, quae eos exspectat, particeps esse non poterit.



CAPUT CVII.

(Ejusdem, de Vita contempl., l. II, c. 10.) Nec illi, qui sua possidentes, dari sibi aliquid volunt, sine grandi peccato suo, unde pauper victus erat, accipiunt. De clericis quidem Spiritus sanctus dicit: Peccata populi mei comedunt (Osee, IV). Sed sicut [Col. 0896C] nihil habentes proprium, non peccata, sed alimenta, quibus indigere videntur, accipiunt, ita possessores non alimenta quibus abundant, sed aliena peccata suscipiunt. Ipsi quoque pauperes si se possint suis artificiis, aut laboribus expedire, non praesumant quod debet debilis et infirmus accipere: ne forte Ecclesia, quae potest omni solatio destitutis necessaria ministrare, si omnes etiam nihil indigentes accipiant, gravata, illis quibus debet subvenire non valeat. Qui autem Ecclesiae serviunt, et labori suo velut debita reddi oportere credentes, ea quibus opus non habent, aut accipiunt libenter, aut exigunt, nimis carnaliter sapiunt, si putant quod Ecclesiae fideliter servientes, stipendia terrena ac non potius praemia aeterna percipiant. Saecularis [Col. 0896D] quippe militia, quae coelestia non habet, terrena strenue militantibus praestat. Unde satis indignum est, si fidelis et operosa devotio clericorum, propter stipendium temporale praemia sempiterna contemnat. Quod si quilibet minister Ecclesiae non habeat unde vivat, non ei reddat hic, sed necessaria praestet Ecclesia, ut in futuro praemium laboris recipiat, quod in hac vita jam spe Dominicae promissionis exspectat. Illi quoque, qui velut idonei, nihil sibi quidem dari velut debitum poscunt, sed tamen Ecclesiae sumptibus vivunt; non est meum dicere, quali peccato cibos pauperum praesumendo suscipiant, qui Ecclesiam, quam juvare de propriis facultatibus debuerant, suis expensis insuper gravant: [Col. 0897A] propter hoc fortassis in congregationes viventes, ne aliquos pauperes pascant, ne advenientes excipiant, aut ne suum censum expensis quotidianis imminuant. Quod si aliquid de fructibus suis Ecclesiae velut pro ipsa expensa sua contulerint, non se praeferant inani jactantia illis quos nihil habentes pascit et vestit Ecclesia: quia perfectior est ille qui se mundi rebus exspoliat, aut qui cum nihil habuerit, nec habere desiderat, quam ille qui ex multis quae possidet, Ecclesiae aliquid praestat, ac se de eo quod praestiterit, forsitan jactat. Dura sunt quae dico, nec ego diffiteor; dura sunt, sed observare nolentibus. Caeterum si fiant ista, quae difficilia non facientibus sunt, statim facilia facientibus fiunt. Non ergo ea quae nolumus observare, impossibilitas [Col. 0897B] nobis facit dura, sed novitas. In usum veniant, et neminem frequentata conturbabunt. Nam quaero quid sit eorum quae dixi difficile? ut homo id quod opus non habet, ab Ecclesia non accipiat: an, ut quod opus non habet, sine causa contemnat? Si propter hoc non vult sua quisque relinquere, ut habeat unde vivat; ut quid accipit, unde rationem reddat? ut quid peccatis alienis sua multiplicat?



CAPUT CVIII.

(Ejusdem, de Vita contempl., lib. II, c. 11.) Itaque sacerdos, cui dispensationis cura commissa est, non solum sine cupiditate, sed etiam cum laude pietatis, accipit a populo dispensanda, et fideliter dispensat accepta, qui omnia sua aut reliquit, aut Ecclesiae rebus adjunxit, et se in numero pauperum paupertatis [Col. 0897C] amore constituit, ita ut unde pauperibus subministrat, inde et ipse tanquam pauper voluntarius vivat. Clerici quoque, quos pauperes aut voluntas, aut nativitas fecit, cum perfectione virtutis, vitae necessaria, sive in domibus suis, sive in congregatione viventes, accipiunt: quia ad ea accipienda non eos habendi cupiditas ducit, sed cogit vivendi necessitas.



CAPUT CIX.

(Ejusdem, de Vita contempl., lib. II, c. 12.) Illi autem, qui tam infirmi sunt, ut possessionibus suis renuntiare non possint, si ea quae accepturi erant, dispensatori relinquant, nihil habentibus conferenda, sine peccato possident sua (I Cor. IX): quia et ipsi quodammodo sua relinquunt, quando propriis contenti [Col. 0897D] rebus, nihil eorum quae labori vel ordini suo deberi arbitrantur, accipiunt. Quod si putant ideo accipi debere eorum quae conferuntur Ecclesiae, portionem, ne eam videantur abjicere, se vero non posse sua relinquere, quod eis deforme sit inter suos pauperes reddi, noverint esse deformius possessores de eleemosynis pauperum pasci.



CAPUT CX.

(Ejusdem, de Vita contempl., lib. II, c. 13.) Heu quam subtiliter nos ille decipiendi artifex fallit! quanta caecitate oculos nostrae mentis obducit, ne discernamus gaudendi avidi, unde justius gaudeamus: aut ne cupientes augeri divitiis, noverimus quas quibus incomparabiliter praeferamus! Nam [Col. 0898A] gaudere quidem bonum est: sed qui gaudet, si non inde gaudet unde debet, non potest bonum esse quod gaudet. Siquidem gaudet et raptor, cum desiderata rapuerit: gaudet et ebriosus, cum exoptatae occasionem potationis invenerit: gaudet et adulter, cum ad delectationem fruendi corporis concupiti pervenerit. Sed cum sit gaudere bonum, de his atque de hujuscemodi gaudere, grande est malum. Haec et his similia sunt, unde nos gaudere vult mundus, cum suis amatoribus periturus. Haec sunt quae repudiare debemus, ut de bona conscientia, sanctitate morum, de acquisitione virtutum, de dono Dei et de promissione futuri regni, ineffabiliter gaudeamus. Ditari quoque divitiis, grande est bonum. Sed inde ditari unde non debeas, non est habenda [Col. 0898B] facultas, sed detestanda calamitas. Nihil est enim calamitosius, nihilque miserius eo qui iniquis acquisitionibus crescit, quem locupletem fraudes faciunt ac rapinae. Illae nobis sunt ambiendae divitiae, quae nos ornare possunt pariter et munire, quas nec acquirere possumus inviti, nec perdere: quae nos contra impetus hostiles armant, a mundo disterminant, Deo commendant, ditant animos nostros atque nobilitant: nobiscum sunt, intra nos sunt. Divitiae nostrae credendae sunt, pudicitia, quae nos pudicos; justitia, quae justos; pietas, quae pios; humilitas, quae humiles; mansuetudo, quae mansuetos; innocentia, quae innocentes; puritas, quae puros; prudentia, quae prudentes; temperantia, quae temperantes; et charitas, quae nos facit Deo et hominibus [Col. 0898C] charos, virtutum potentes, saeculi contemptores, ac bonorum omnium sectatores. Haec sunt non omnium, sed sanctorum sanctae virtutes: non divitum superborum, sed humilium pauperum facultates: patrimonium cordium, divitiae incorruptibiles morum: quibus non abundant, nisi qui illis carnalibus ex corde renuntiant. Quae quamvis et ipsa sint bona, utpote a bono Deo creata, tamen quia sunt bonis malisque communia, student ea spiritales viri contemnere, quo possint ad illa incomparabiliter meliora, quae sunt bonorum omnium propria, pervenire. Quoniam non est tale bonum quod habent et mali, quale illud est quod non habent nisi boni. Corporale bonum quando habent iniqui, ipsorum est praemium: quando habent justi, non est eorum [Col. 0898D] praemium, sed temporale solatium. Item boni temporalis amissio fit exercitium justi, et injusti supplicium: quia et justus desiderio coelestium captus, omnia temporalia, sive habeat, sive amittat, omnino non sentit: et iniquus id quod cum delectatione habuit, sine dolore non perdit. Propterea igitur eis qui militant Deo, fugiendae sunt ex toto corde divitiae. Quas qui habere volunt, sine labore non quaerunt, sine difficultate non inveniunt, sine cura non servant, sine anxia delectatione non possident, sine dolore non perdunt. Apostolus autem Christi militibus dicit: Volo vos sine sollicitudine esse (I Cor. VII): et Radix omnium malorum avaritia, quem quidam appetentes erraverunt a fide, et inseruerunt se [Col. 0899A] doloribus multis (I Tim. VI). Ac sic census iste terrenus eis, a quibus vitiose diligitur, non est voluptatum materia, sed dolorum. Quapropter expedit facultates Ecclesiae possideri, ut inde vivant, qui non saeculo, cujus gaudia fugitiva repudiant, sed Deo deserviunt, cujus ineffabilia bona desiderant.



CXI.

(Prosperi.) De talibus dicere videtur Apostolus: Qui in sacrario operantur, quae de sacrario sunt, edunt: et qui altario deserviunt, cum altari participant. Qui nisi hoc de contemptoribus facultatum suarum vellet intelligi, nunquam securus adjungeret: Ita et Dominus ordinavit his qui Evangelium annuntiant, de Evangelio vivere. De Evangelio vivunt, qui nihil proprium habere volunt: qui nec habent, [Col. 0899B] nec habere aliquid concupiscunt, non suorum, sed communium possessores. Quid est aliud de Evangelio vivere, nisi laborantem inde, ubi laborat, necessaria vitae percipere? Apostolus tamen, qui sic Evangelium praedicavit, ut nec de Evangelio viveret, sed necessaria sibi suis manibus ministraret, de se confidenter eloquitur: Ego autem nullo horum usus sum. Et quare hoc dixerit, securus aperuit, dicens: Expedit mihi mori, magis quam ut gloriam meam quis evacuet. Evacuari dicit gloriam suam, si ab eis, quibus praedicabat, voluisset accipere vitae temporalis expensam. Nolebat quippe in praesenti laboris sui fructum, sed in futuro, recipere. Si ergo ille qui nihil habebat, noluit de Evangelio, ubi laborabat, sed suis manibus vivere, ne gloriam [Col. 0899C] suae mercedis amitteret: quid nos, qui propria nolumus, amore possidendi, non vivendi necessitate, relinquere et accipere insuper volumus, non unde vivamus, sed unde censum nostrum incrementis damnabilibus augeamus?



CAPUT CXII.

(Augustini, de Vita et moribus clericorum.) Propter quod volui et rogavi hesterno die, ut hodie frequentius conveniretis, hoc est quod dicturus sum. Vobiscum hic vivimus, et intentio votumque nostrum est, ut apud Christum vobiscum sine fine vivamus.

Credo autem ante oculos vestros esse conversationem nostram, ut et nos dicere fortassis audeamus, quamvis maltum illi impares, quod dixit Apostolus: Imitatores mei estote, sicut et ego Christi (I Cor. IV [Col. 0899D] et XI). Et ideo nolo, ut aliquis de nobis inveniat male vivendi occasionem. Providemus enim bona, ait idem Apostolus, non solum coram Deo, sed etiam coram hominibus (Rom. III). Propter nos conscientia nostra sufficit nobis: propter vos fama nostra non pollui, sed pollere debet in vobis. Tenete quod dixi, atque distinguite. Duae res sunt, conscientia et fama. Conscientia tibi, fama proximo tuo est necessaria. Qui fidens conscientiae suae negligit famam suam, crudelis est, maxime in loco isto positus, de quo dicit Apostolus scribens ad discipulum suum: Circa omnes te ipsum bonorum operum praebe exemplum, (It. II). Ut ergo non vos diu teneam, praesertim quia ego sedens loquor, vos stando laboratis: [Col. 0900A] Nostis omnes, aut pene omnes, sic nos vivere in ea domo, quae dicitur domus episcopii, ut, quantum possumus, imitemur eos sanctos, de quibus loquitur liber Actuum apostolorum: Nemo dicebat aliquid proprium, sed erant illis omnia communia (Cap. II et IV). Quia forte aliqui vestrum non sunt tam diligentes vitae nostrae scrutatores, ut hoc sic noverint, quomodo volo vos nosse: dico quid sit, quod breviter dixi. Ego, quem Deo propitio videtis episcopum vestrum, juvenis veni ad istam civitatem, ut multi vestrum noverunt. Quaerebam ubi constituerem monasterium, et viverem cum fratribus meis. Spem quippe omnem saeculi reliqueram, et quod esse potui, nolui: non quaesivi tamen quod sum. Elegi in domo Dei abjectus esse magis quam habitare in [Col. 0900B] tabernaculis peccatorum. Ab eis qui diligunt saeculum, secrevi me: sed eis qui praesunt populis, non me coaequavi: nec in convivio Domini mei superiorem locum elegi, sed inferiorem et abjectum. Et placuit illi dicere mihi: Ascende sursum. Usque adeo autem timebam episcopatum, ut quoniam coeperat esse jam momenti inter Dei servos fama mea, in quo loco sciebam non esse episcopum, non illo accederem. Cavebam hoc et agebam, quantum poteram, ut in loco humili salvarer, ne in alto periclitarer. Sed, ut dixi, Domino servus contradicere non debet. Veni ad istam civitatem, propter videndum amicum, quem putabam me lucrari posse Deo, ut nobiscum esset in monasterio: quasi securus, quia locus habebat episcopum. Apprehensus, presbyter [Col. 0900C] factus sum, et per hunc gradum ad episcopatum perveni. Non attuli aliquid, non veni ad hanc ecclesiam nisi cum his indumentis quibus illo tempore vestiebar. Et quia hoc disponebam, esse in monasterio cum fratribus, cognito instituto et voluntate mea, beatae memoriae senex Valerius dedit mihi hortum illum, in quo nunc est monasterium. Coepi boni propositi fratres colligere compares meos, nihil habentes, sicut nihil habebam, et imitantes me, ut quomodo ego tenuem paupertatulam meam vendidi, et pauperibus erogavi, sic facerent et illi qui mecum esse voluissent, ut de communi viveremus: commune autem nobis esset magnum et uberrimum praedium ipse Deus. Perveni ad episcopatum: et vidi necesse habere episcopum, exhibere [Col. 0900D] humanitatem assiduam quibuscunque venientibus, sive transeuntibus: quod si non fecisset episcopus, inhumanus diceretur. Si autem ista consuetudo in monasterio permissa esset, indecens esset: et ideo volui habere in domo ista episcopii mecum monasterii clericorum. Ecce quomodo vivimus. Nulli licet in societate nostra habere aliquid proprium. Sed forte aliqui habent: nulli licet. Si qui habent, faciunt quod non licet. Bene autem sentio de fratribus meis, et semper bene credens, ab hac inquisitione dissimulavi, quia et ista quaerere, quasi male sentire videbatur. Noveram enim et novi, omnes qui mecum viverent, nosse propositum nostrum, nosse legem vitae nostrae. Venit ad nos etiam presbyter [Col. 0901A] Januarius, qui videbatur sua honeste erogando quasi consumpsisse, sed non consumpsit. Remansit illi quaedam pecunia, id est, argentum quod diceret esse filiae suae. Filia ipsius, Deo propitio, in monasterio feminarum, et bonae spei est: gubernet illam Dominus, ut impleat quod de illa speramus, in illius misericordia, non in ejus meritis. Et quia infra annos erat, et de sua pecunia nihil facere poterat: quamvis enim videremus fulgorem professionis, tamen lubricum timebamus aetatis: factum est ut ipsum argentum quasi puellae servaretur, ut cum ad legitimos annos veniret, faceret inde quod virginem Christi deceret, quando optime jam facere posset. Dum haec exspectantur, coepit ille morti propinquare. Qui diu tanquam de suo vivens, quia ipsius [Col. 0901B] erat, non filiae, testamentum fecit. Testamentum, inquam, fecit presbyter socius noster, nobiscum manens, de Ecclesia vivens, communem vitam profitens. Testamentum fecit, haeredes instituit. O dolor illius societatis, o fructus natus non de arbore quam plantavit Dominus! Sed Ecclesiam scripsit haeredem. Nolo munera ista, non amo amaritudinis fructum. Ego illum Deo quaerebam, societatem professus erat, hanc teneret, hanc exhiberet. Nihil habebat? testamentum non faceret. Habebat aliquid? non se nostrum socium, quasi Dei pauperem fingeret. Magnus mihi inde dolor est, fratres. Dico charitati vestrae: propter hunc dolorem statui haereditatem ipsam in Ecclesia non suscipere. Filiorum ipsius sit quod reliquit. Ipsi inde faciant quod voluerint. [Col. 0901C] Videtur enim mihi, quia si eam suscepero, in isto facto, quod mihi displicet, et quod doleo, ejus particeps ero. Hoc volui non latere charitatem vestram. Filia ipsius in monasterio et feminarum, et filius ipsius in monasterio virorum est: ambos exhaeredavit: illam cum laude, istum cum elogio, id est, cum vituperatione. Commendavi autem Ecclesiae, ut non accipiant ipsas portiunculas, quae pertinent ad exhaeredatos, nisi cum ad legitimam aetatem pervenerint. Hoc eis reservat Ecclesia. Deinde litem dimisit inter filios suos, in qua laboro. Puella dicit, Meum est, nostis quia hoc dicebat semper pater meus. Puer dicit, Credatur patri meo, quia moriens mentiri non potuit. Et ista contentio quale malum est? Sed si pueri ipsi servi Dei sunt, litem [Col. 0901D] hanc inter illos cito finimus. Audio illos ut pater, et forte melius quam pater ipsorum. Videbo quid sit juris. Sicut Dominus voluerit, cum paucis fratribus fidelibus honoratis, Deo propitio, de numero vestro, id est, de plebe ista, audio inter illos causam, et sicut Dominus donaverit, finio. Tamen rogo vos, nemo me reprehendat, quia ejus haereditatem nolo suscipiat Ecclesia. Primo, quia factum illius detestor. Deinde, quia institutum meum est. Multi laudant quod dicturus sum, sed aliqui et reprehendunt: utrisque facere satis valde difficile est. Audistis modo cum Evangelium legeretur: Cantavimus vobis, et non saltastis: planximus, et non luxistis. Venit Joannes Baptista non manducans neque bibens, et dicunt: Daemonium [Col. 0902A] habet. Venit filius hominis manducans et bibens, et dicunt: Ecce homo vorax, potator vini, et amicus publicanorum (Matth. XI). Quid ergo facio inter illos, qui parant me reprehendere, et dentes in me ducere, si suscepero haereditates eorum qui filios suos irati exhaeredant? Perum quid sum facturus eis, quibus canto, et nolunt saltare? qui dicunt, Ecce quare nemo donat Ecclesiae Hipponensi aliquid: Ecce quare non eam faciunt, qui moriuntur, haeredem: quia episcopus Augustinus de bonitate sua (laudando enim mordent, labiis mulcent, et dentem figunt) donat totum, non suscipit. Plane suscipio, profiteor me suscipere oblationes bonas, oblationes sanctas. Si quis autem irascitur in filio suo, et moriens exhaeredat eum; si viveret, non [Col. 0902B] eum placarem? non ei filium reconciliare deberem? Quomodo ergo cum filio suo volo ut habeat pacem, cujus appeto haereditatem? Sed plane si faciat quod saepe hortatus sum. Unum filium habet? putet Christum alterum: duos habet? putet Christum tertium: decem habet? Christum undecimum faciat, et suscipio. Quia ergo feci hoc in quibusdam rebus, jam volunt bonitatem meam vel commendationem famae meae in aliud vertere, ut alio modo me reprehendant, quia oblationes devotorum hominum nolo suscipere. Considerent quam multa susceperim. Quid opus est ea numerare? Ecce unam dico, filii Juliani haereditatem suscepi. Quare? quia sine filiis defunctus est. Bonifacii haereditatem suscipere nolui, non misericordia, sed timore. Naviculariam [Col. 0902C] nolui esse Ecclesiam Christi. Multi sunt quidem, qui etiam de navibus acquirunt. Tamen una tentatio si esset, si iret navis, et naufragaret, homines ad tormenta daturi eramus: ut de submersione navis secundum consuetudinem quaereretur, et torquerentur a judice qui essent de fluctibus liberati. Sed non eos daremus, nullo pacto enim hoc facere deceret Ecclesiam. Onus ergo fiscale persolveret, sed unde persolveret? enthecam nobis habere non licet. Non est episcopi servare aurum, et revocare a se mendicantis manum. Quotidie tam multi petunt, tam multi gemunt, tam multi nos inopes interpellant, ut plures tristes relinquamus, quia ut possimus dare omnibus non habemus. Non habemus ergo enthecam. Propter naufragium ergo hoc vitandum feci, non donando. [Col. 0902D] Nemo ibi me laudet, sed nemo et vituperet. Plane, quando donavi filio quod iratus pater moriens abstulit, bene feci. Laudent, qui volunt: parcant, qui laudare nolunt. Quid pluribus, fratres mei? Quicunque vult, exhaeredato filio, haeredem facere Ecclesiam, quaerat alterum qui suscipiat, non Augustinum: imo, Deo propitio, neminem inveniat. Quam laudabile factum sancti et venerandi episcopi Aurelii Carthaginensis, quomodo implevit os omnium qui sciunt laudibus Dei? Quidam cum filios non haberet, neque speraret, res suas omnes, retento sibi usufructu, donavit Ecclesiae. Nati sunt illi filii, et reddidit episcopus nec opinanti, quae illi donaverat. In potestate habebat episcopus non reddere: sed [Col. 0903A] jure fori, non jure coeli. Sane etiam hoc noverit charitas vestra, dixisse me fratribus meis, qui mecum manent, ut quicunque habet aliquid, aut vendat, aut eroget, aut donet, aut commune illud faciat. Ecclesiam habet, per quam nos Deus pascit. Et dedi dilationem usque ad epiphaniam, propter eos qui vel cum fratribus suis non diviserunt, et dimiserunt quod habent apud fratres suos: vel nondum de re sua aliquid egerunt, quia exspectabatur aetas legitima. Faciant inde quod volunt, dum tamen sint pauperes mecum, simul exspectemus misericordiam Dei. Si autem nolunt, qui forte nolunt, certe ego sum, qui statueram, sicut nostis, nullum ordinare clericum, nisi qui mecum vellet manere, ut si vellet discedere a proposito, recte illi tollerem [Col. 0903B] clericatum, quia desereret sanctae societatis promissum, coeptumque consortium. Ecce in conspectu Dei et vestro, muto consilium. Qui volunt habere aliquid proprium, quibus non sufficit Deus et Ecclesia ejus, maneant ubi volunt, et ubi possunt, non eis aufero clericatum. Nolo habere hypocritas. Malum est, quis nesciat? malum est, cadere a proposito: sed pejus est, simulare propositum. Ecce dico, audite: Qui societatem communis vitae jam susceptam, quae laudatur in apostolorum Actibus (Cap. II et IV), deserit, a voto suo cadit, a professione sancta decidit. Observet judicem, sed Deum, non me: ergo ei non aufero clericatum; quantum sit periculum, ante oculos ejus posui, faciat quod vult. Novi enim, quia si aliquem hoc facientem degradare voluero, [Col. 0903C] non ei deerunt patroni, non ei deerunt suffragatores, et hic, et apud episcopos, qui dicant: Quid mali fecit? non potest tecum tolerare vitam istam, extra episcopum vult manere, de proprio vivere: ideone debet perdere clericatum? Ego scio, quantum mali sit, profiteri sanctum aliquid, nec implere. Vovete, inquit, et reddite Domino Deo vestro (Psal. LXXIII): et, Melius est non vovere, quam vovere et non reddere (Eccl. V). Virgo et si nunquam fuerit in monasterio, et virgo sacra est; nubere illi non licet, esse in monasterio non compellitur. Si autem coepit esse in monasterio, et deseruit, et tamen virgo est, dimidia ruit. Sic et clericus duas res professus est, et sanctitatem, et clericatum; interius sanctitatem. Nam clericatum propter populum suum [Col. 0903D] Deus imposuit cervicibus ipsius. Magis onus est, quam honor. Sed quis sapiens, et intelligit haec? Ergo professus est sanctitatem, professus est communiter vivendi societatem: professus est, quam bonum et quam jucundum habitare fratres in unum. Si ab hoc proposito ceciderit et extra manens clericus fuerit, dimidius et ipse cecidit. Quid ad me? non eum judico. Si foris servat sanctitatem, dimidius cecidit. Si intus habuerit simulationem, totus cecidit. Nolo habeat necessitatem simulandi. Scio quomodo homines ament clericatum. Nemini eum tollo nolenti mecum communiter vivere: habet Deum qui mecum manere vult. Si paratus est pasci a Deo per ecclesiam ipsius, non habere aliquid proprium, [Col. 0904A] sed aut erogare pauperibus, aut in commune mittere, maneat mecum. Qui hoc non vult, habeat libertatem: sed videat, utrum habere possit felicitatis aeternitatem. Sufficiant haec nunc interim charitati vestrae: quod egero cum fratribus meis, annuntiabo vobis. Spero enim bona, quod omnes mihi libenter obediant, nec inventurus sum aliquos habere aliquid, nisi aliqua necessitate religionis, non occasione cupiditatis. Quod ergo egero, post epiphaniam charitati vestrae in Domini voluntate nuntiabo. Et quomodo litem finiero inter duos fratres, filios presbyteri Januarii, non vobis tacebo. Multa locutus sum, date veniam loquaci senectuti, sed timidae infirmitati. Ego, sicut videtis, per aetatem modo senui: sed per infirmitatem corporis, olim senex [Col. 0904B] fui, tamen si Deo placet quod dixi, modo ipse det vires, non vos desero. Orate pro me, ut quantum inest anima in hoc corpore, et qualescunque vires suppetunt, in verbo Dei serviam vobis. Amen.



CAPUT CXIII.

(Ejusdem sermo 2, de Vita et moribus clericorum.) Charitati vestrae hodie de nobis ipsis sermo reddendus est. Quia enim, ut ait Apostolus, Spectaculum facti sumus mundo, et angelis, et hominibus (I Cor. IV), qui nos amant, quaerunt quod laudent in nobis: qui autem nos oderunt, detrahunt nobis. Nos autem in utroque medio constituti, adjuvante Domino Deo nostro, et vitam nostram, et famam nostram sic custodire debemus, ut non erubescant de detractoribus laudatores. Quomodo autem vivere [Col. 0904C] velimus, quomodo Deo propitio jam vivamus, quamvis de Scriptura sancta multi noveritis, tamen ad commemorandos vos, ipsa de libro Actuum apostolorum vobis lectio recitabitur, ut videatis ubi descripta sit forma, quam desideramus implere. Dum ergo recitatur, vos intentissimos esse volo, ut post ejus recitationem, quod constitui loquar, Domino donante, intentioni vestrae. Cumque diaconus Lazarus legeret: Cum orassent, motus est locus in quo erant congregati, et impleti sunt omnes Spiritu sancto, et loquebantur verbum Dei cum fiducia omni volenti. Multitudinis autem credentium erat anima una et cor unum: et nemo eorum quae possidebat, dicebat aliquid suum esse, sed erant illis omnia communia. Et virtute magna reddebant testimonium apostoli resurrectionis [Col. 0904D] Domini Jesu, gratiaque magna erat super omnes illos. Neque enim agens quisquam fuit inter illos. Quotquot enim possessores praediorum vel domorum erant, vendentes afferebant pretia illorum, et ponebant ante pedes apostolorum, distribuebatur autem singulis, prout cuique opus erat (Act. IV). Cumque Lazarus diaconus recitaret, et episcopo codicem tradidisset, August. episcopus dixit: Et ego legere volo: plus enim me delectat hujus verbi esse lectorem, quam verbi mei disputatorem. Cum orassent, motus est locus in quo erant congregati, et impleti omnes Spiritu sancto, loquebantur verbum Dei cum fiducia omni volenti. Multitudinis autem credentium erant anima una et cor unum: Et nemo eorum [Col. 0905A] quae possidebat, dicebat aliquid suum esse, sed erant illis omnia communia. Et virtute magna reddebant testimonium apostoli resurrectionis Domini Jesu, gratiaque magna erat super omnes illos. Neque enim egens quisquam fuit inter illos. Quotquot enim possessores praediorum vel domorum erant, vendentes afferebant pretia eorum, et ponebant ante pedes apostolorum, distribuebatur autem singulis, prout cuique opus erat. Cumque episcopus legisset, dixit: Audistis quid velimus, orate ut possimus. Contigit autem quaedam necessitas, ut haec diligentius agerem. Quoniam sicut jam nostis, presbyter in nostra societate constitutus, quali societati perhibet testimonium lectio, quam modo cum recitaremus, audistis; moriens testamentum fecit, quia habuit unde faceret. [Col. 0905B] Erat quod diceret suum, cum in ea societate viveret, ubi nemini licebat dicere aliquid suum, sed esse illis omnia communia. Si quis dilector et laudator noster apud detractorem nostrum praedicaret istam societatem, et diceret, Cum episcopo Augustino sic vivunt omnes cohabitatores ejus, quomodo scriptum est in Actibus apostolorum, continuo ille detractor caput movens, dentem promovens, diceret: Ita vero, sic ibi vivitur quomodo dicis? Quare mentiris? quare falsa laude honoras indignos? Nonne ibi modo in eorum societate positus presbyter testamentum fecit, et quod habuit, quomodo voluit, disposuit et reliquit? Certe omnia ibi sunt communia, certe nemo dicit aliquid suum. Sub his verbis quid ageret laudator meus? Nonne os ejus quasi plumbo [Col. 0905C] oppilaret ille detractor? nonne illum laudasse poeniteret? nonne reverentia perfusus, et illius sermone confusus, vel nobis, vel testatori illi malediceret? Haec fuit necessitas, ut ad istam diligentiam veniremus. Nuntio ergo vobis unde gaudeatis. Omnes fratres et clericos meos, qui mecum habitant, presbyteros, diaconos, subdiaconos, et Patricium nepotem meum, tales inveni, quales desideravi. Sed sunt qui de sua qualicunque paupertate quod statuerant, nondum fecerunt. Hi sunt, Valens subdiaconus, et paulo ante dictus nepos meus subdiaconus, et matris vita impediebat, quia inde vivebat. Exspectabatur in illo etiam legitimae aetatis accessus, ut quod faceret firmissime faceret. Nondum autem fecit, quia ipsos agellos habet cum suo fratre communes, [Col. 0905D] et subindivisos eos possident. Sic autem eos cupit Ecclesiae conferre, ut inde alantur qui sunt in proposito sanctitatis, quousque in hac vita degunt. Scriptum est enim, et hoc Apostolus loquitur: Quisquis autem suis, et maxime domesticis, non providet, fidem denegat, et est infideli deterior (I Tim. V). Adhuc autem mancipia sunt ei similiter cum fratre communia, nondum divisa. Disponit ea manumittere: non potest antequam dividantur. Quid enim ad se pertineat, adhuc ignorat. Ad ipsum sane, quia major est, pertinet divisio et ad fratrem ejus electio: et ipse frater ejus Deo servit, et subdiaconus est cum sancto fratre meo, et coepiscopo Severo in ecclesia Milevitana. Hoc agitur, hoc sine dilatione peragendum [Col. 0906A] est, ut illi servuli dividantur, et manumittantur, et sic det Ecclesiae, ut eorum excipiat alimentum. Nepos autem meus, ex quo conversus est, et mecum esse coepit, impediebatur et ipse aliquid de agellulis suis agere invita usufructuaria matre sua, quae hoc anno defuncta est. Inter ipsum et sorores ejus sunt quaedam, in Christi adjutorio cito finienda, ut et ipse faciat quod Dei servum decet, et quod ipsa professio et ista exigit lectio. Diaconus Faustinus (sicut pene omnes nostis) hic de militia saeculi ad monasterium conversus est, hic baptizatus, inde diaconus ordinatur. Sed quia exiguum est quod videtur possidere, sicut juris periti loquuntur, jure, non corpore, reliquerat illud, et ab ejus fratribus tenebatur. Nunquam inde cogitavit, ex quo conversus [Col. 0906B] est, nec ipse aliquid quaesivit a fratribus suis, nec ab illo aliquid est quaesitum. Modo quia ventum est ad hunc articulum temporis, cum consilio meo divisit ipsam rem: et dimidiam donavit fratribus suis, dimidiam Ecclesiae pauperi in loco eodem constitutae. Diaconus Severus sub qua Dei disciplina et flagello sit, nostis: lumen tamen non perdidit mentis. Unam domum hic emerat propter matrem et sororem suam, quas de sua patria huc desiderabat adducere. Emerat autem, non sua pecunia, quam non habebat, sed ex consolatione religiosorum virorum, quos mihi quaerenti etiam nominans indicavit. De ipsa non possum dicere quid fecerit, aut quid disponet, nisi quia ipse totum in mea posuit voluntate, ut quidquid ipse vellem, hoc inde fieret. [Col. 0906C] Sed habet quasdam causas cum matre sua, quarum causarum me judicem poscit: cum illae causae fuerint terminatae, fiat de ipsa domo quod ego voluero. Quid autem velle potero, Deo regente, nisi quod justitia jubet et pietas postulat? Habet etiam in patria sua aliquos agellos: disponit eos sic distribuere, ut etiam illic in ipso loco positae pauperi largiatur ecclesiae. Diaconus Hipponensis homo pauper est: quid alicui conferat, non habet: tamen de laboribus suis, antequam esset clericus, emerat aliquos servulos, hodie illos in conspectu vestro manumissurus est episcopalibus gestis. Diaconus Eradius ante vestros oculos versatur; opera ejus lucent coram oculis nostris: de opere ejus et expensa pecunia memoriam sancti martyris habemus. De pecunia [Col. 0906D] sua emit etiam possessionem ex consilio meo. Nam ipsam pecuniam volebat per manus meas erogari, sicut mihi placeret: ego si pecuniae avidus essem, aut necessitates ipsas meas, quas pro pauperibus habeo, in hac causa plus curarem, pecuniam acciperem. Quare? dicit aliquis: quia possessio illa, quae ab illo empta, et ecclesiae donata est, adhuc nihil praestat ecclesiae. Minus enim habebat ad pretium. Et quia mutuatus fuerat, hoc de ejus adhuc fructibus redditur. Homo sum senex: quatenus mihi de illa possessione potest fructus accedere? Nunquid promitto mihi tot annos esse victurum, donec suum pretium illa persolvat? Quod ergo vix diu partibus reddit, de proximo haberem totum, si [Col. 0907A] accipere voluissem. Non feci, aliud attendi. Fateor enim vobis, et ipsa suspecta mihi adhuc ejus aetas fuit: ac verebar, ne forte, ut sunt homines, matri ejus hoc displiceret, et diceret inductum a me fuisse adolescentem, ut bona ejus paterna consumerem, et eum egentem relinquerem. Ideo volui ejus pecuniam in illa possessione servari, ut si aliquid (quod Deus avertat) aliter quam volumus evenisset, redderetur villa, ne culparetur episcopi fama. Scio enim quantum vobis sit necessaria fama mea. Nam mihi sufficit conscientia mea. Emit etiam spatium ab ista postea ecclesia, notum vobis; et sua pecunia aedificavit domum, et hoc nostis. Ante paucos dies, priusquam sermonem de hac re haberem vobiscum, eam donavit ecclesiae. Exspectabat enim ut eam perficeret, et [Col. 0907B] perfectam donaret. Fabricandi autem domum necessitas illi nulla erat, nisi quia cogitavit matrem suam huc esse venturam. Si ante venisset, in re filii sui habitaret: modo si venerit, in opere filii sui habitabit. Testimonium ei perhibeo: pauper remansit, sed in charitatis possessione permansit. Aliqui servuli ei reliqui fuerant, jam quidem in monasterio viventes, quos tamen gestis ecclesiasticis manumissurus est hodie. Nemo ergo dicat, Dives est, nemo existimet, nemo male loquatur, nemo seipsum et animam suam suis dentibus laniet. Pecuniam nullam habet servatam, utinam quam debet restituat. Caeteri, id est subdiacones, pauperes sunt; Deo propitio, misericordiam Dei exspectant. Unde ipsi faciant, non habent: nullas habentes facultates, finierunt mundi [Col. 0907C] cupiditates. Vivunt nobiscum in societate communi. Nemo eos distinguit ab eis qui aliquid attulerunt. Charitatis unitas praeponenda est terrenae commodo haereditatis. Restant presbyteri: sic enim ad eos gradatim ascendere volui. Cito dixerim, pauperes Dei sunt, nihil ad domum societatis nostrae attulerunt, nisi ipsam, qua nihil est charius, charitatem. Verumtamen quoniam scio natos fuisse rumores de divitiis ipsorum, non a me ad aliquid compellendi, sed vobis meo sermone purgandi sunt. Vobis dico, qui forte nescitis: nam et vestrum plurimi sciunt. Praesbyterum Leporium, quamvis saeculi natalibus clarum, et apud suos honestissimo loco natum, tamen jam Deo servientem, cunctis quae habebat relictis, inopem suscepi. Non quia nihil habuit, sed quia jam fecerat [Col. 0907D] quod lectio ista persuadet. Hic non fecit, sed nos scimus et ubi fecit. Unitas Christi est, ecclesia una est. Ubicunque fecit opus bonum, pertinet et ad nos, si congaudeamus. Hortus est unus, ubi nostis ibi monasterium suis constituit, quia et ipsi Deo serviunt. Ille hortus ad ecclesiam non pertinet, nec ad ipsum. Et ad quem? dixerit aliquis: ad illud, quod ibi est, monasterium. Sed quod verum est, usque ad hoc tempus curam pro illis ita gerebat, ut sumpticulos, quibus sustentantur, apud se haberet, et eis ipse (ut videbatur) impenderet. Sed ne propter hoc daretur locus hominibus suspiciones suas rodentibus, et ventrem non implentibus, hoc placuit et mihi et ipsi, ut sic se illi transigant, quasi iste jam de [Col. 0908A] saeculo exierit. Nunquid enim cum obierit ipse, illis dispensaturus est aliquid? Melius est ut videat illos bene versantes, et regente Deo, in disciplina Christi viventes, ut de illis tantummodo gaudeat, non eorum necessitatibus occupetur. Pecuniam non habet, quam suam dicere possit. Habebat xenodochium aedificandum, quod modo videtis aedificatum. Ego illi injunxi, ego jussi: obtemperavit mihi libentissi me, et sicut videtis, operatus est. Quomodo etiam meo jussu basilicam ad octo martyres fabricavit, de his quae per vos Deus donavit. Coepit enim de pecunia, quae data erat ecclesiae propter xenodochium. Et cum coepisset aedificare, ut sunt religiosi desiderantes opera sua in coelo scribi, adjuverunt prout quisque voluit et fabricavit. Opus ante oculos habemus. [Col. 0908B] Omnis homo quid factum sit, videt: de pecunia, quia non habet,mihi credant: dentem compescant, ne frangant. Emerat de ipsa pecunia xenodochii quamdam domum in carraria, quam sibi existimabat propter lapides profuturam. Sed lapides ejus domus, fabricae necessarii non fuerunt, quoniam aliunde provisi sunt. Domus ergo ipsa sic remansit. Pensionem praestat, sed ecclesiae, non presbytero. Nemo amplius dicat: In domum presbyteri, ad domum presbyteri, ante domum presbyteri. Ecce ubi est domus presbyteri. Alibi non habet domum, sed ubicunque habet Deum. Quid amplius quaeritis, nisi quia me illud memini etiam promisisse, ut ad vos perferrem quid egissem inter duos, fratrem videlicet et sororem, filios Januarii presbyteri: quia [Col. 0908C] orta inter illos fuerat controversia pecuniaria: sed tamen sicut inter fratres, salva Deo propitio charitate? Promiseram ergo audire, ut inter illos quidquid esset judicandum finirem. Paraveram me judicem, sed antequam judicarem, ipsi, quod judicaturus eram, finierunt. Non inveni unde judicarem, sed unde laetarer. Acquieverunt omnino concorditer voluntati meae et consilio meo, ut pares essent in pecunia, quam reliquit pater eorum, ecclesia renuntiante, post sermonem meum. Locuturi sunt homines. Sed et quodlibet homines loquantur, qualicunque aura flante perducetur inde aliquid ad aures meas: et si tale fuerit, ut sit iterum necesse nos purgare, respondebo maledicis, respondebo detractoribus, respondebo incredulis, non nobis credentibus [Col. 0908D] praepositis suis. Respondebo, ut potero, quod Dominus dederit. Interim modo non est necesse, quia nihil forte dicturi sunt. Qui nos amant, libere gaudebunt: qui nos oderunt, tacite dolebunt: tamen si linguas exercuerint [Forte pro, exseruerint, Hard.], audient Deo propitio vobiscum responsionem meam, non litem meam. Non enim homines nominaturus sum et dicturus, Ille hoc dixit, iste sic detraxit: cum fortasse etiam ad me falsa, quia et hoc potest fieri, perferantur. Verumtamen quaecunque perlata fuerint, si oportere videbitur, loquar inde charitati vestrae. Ante oculos vestros volo sit vita nostra. Scio quia quaerentes licentiam male faciendi, quaerunt sibi exempla male viventium et [Col. 0909A] multos infamant, ut socios invenisse videantur. Ideo quod nostram est fecimus, plus quid faciamus non habemus. Ante vestros oculos sumus, nullius aliquid desideramus, nisi bona opera vestra. Et vos exhortor, fratres mei, si aliquid vultis clericis dare, sciatis quia non debetis vitia eorum fovere contra me. Omne offerte quod vultis, offerte de voluntate vestra. Quod commune erit, distribuetur unicuique prout cuique opus erit. Gazophylacium attendite, et omnes habebimus. Valde me delectat, si ipsum fuerit praesepe nostrum, ut nos simus jumenta Dei, vos ager Dei. Nemo det birrum, vel lineam tunicam, seu aliquid, nisi in commune. De communi accipiam mihi ipsi, cum sciam commune me velle habere quidquid habeo. Nolo talia offerat sanctitas [Col. 0909B] vestra, quibus ego solus quasi decentius utar. Offeratur mihi, verbi gratia, birrum pretiosum. Forte decet episcopum, quamvis non deceat Augustinum, id est, hominem pauperem de pauperibus natum. Modo dicturi sunt homines, quia inveni pretiosas vestes, quas non potuissem habere vel in domo patris mei, vel in illa saeculari professione mea. Non decet. Talem debeo habere, qualem possum; si non habuerit, fratri meo dare; qualem potest habere presbyter, qualem potest habere decenter diaconus et subdiaconus, talem volo accipere, quia in commune accipio. Si quis meliorem dederit, vendo: quod et facere soleo, ut quando non potest vestis esse communis, pretium vestis sit commune, vendo et erogo pauperibus. Si hoc eum delectat, ut ego [Col. 0909C] habeam; talem det, de qua non erubescam. Fateor enim vobis, de pretiosa veste erubesco, quia non decet hanc professionem, non decet hanc admonitionem, non decet haec membra, non decet hos canos. Etiam illud dico, si forte in nostra domo, in nostra societate aeger est aliquis, vel post aegritudinem, ut necesse sit eum ante horam prandii reficere, non prohibeo religiosos vel religiosas mittere eis quod videtur ut mittant. Prandium tamen et coenam extra nemo habebit. Ecce dico auditis? audiunt. Qui habere voluerit proprium et de proprio vivere et contra ista praecepta nostra facere, parum est ut dicam, non mecum manebit, sed nec clericus erit. Dixeram enim, et scio me dixisse, ut si nollent suscipere socialem vitam mecum, non illis tollerem [Col. 0909D] clericatum: sed seorsum manerent, et seorsum viverent, quomodo nossent, Deo viverent, et tamen ante oculos posui, quantum mali sit a proposito cadere. Malui enim habere caecos vel claudos, quam plangere mortuos. Qui enim hypocrita est, mortuus est. Quomodo ergo quicunque voluisset extra manere, et de suo vivere, non ei tollerem clericatum: ita modo, quia placuit illis, Deo propitio, socialis haec vita, quisquis cum hypocrisi vixerit, quisquis inventus fuerit habens proprium, non illi permitto, ut inde faciat testamentum, sed delebo eum de tabula clericorum. Interpellet contra me mille concilia, naviget contra me quo voluerit, sit certe ubi potuerit. Adjuvabit me Dominus, ut ubi ego episcopus [Col. 0910A] sum, ille clericus esse non possit. Audistis? audierunt. Sed spero in Deum nostrum et misericordiam ejus, quia sicut dispositionem meam istam hilariter acceperunt, sic eam pure fideliterque servabunt. Dixi aliquid suum non habere presbyteros cohabitatores meos inter quos est et presbyter Barnabas. Sed et de illo audivi quaedam fuisse jactata. Ante omnia, quia emit villam a dilecto et honorabili filio meo Eleusino. Hoc falsum est. Monasterio donavit ille, non vendidit. Ego sum testis. Quid amplius quaeratis ignoro. Ego sum testis. Donavit ille, non vendidit. Sed dum non creditur donare potuisse, creditus est vendidisse. Beatus homo qui tam bonum opus fecit, ut non crederetur. Tamen vel modo credite, et detractores audire libenter desinite. [Col. 0910B] Jam dixi, ego sum testis. Dictum est de illo, quod anno praepositurae suae per industriam debita fecerit, ut dum volo ego reddi debita, dari illi licentiam poscendi fundum Victorianensem, tanquam dixisset mihi, Ut reddam debita mea, da mihi in decem annos fundum Victorianensem: et hoc falsum est; sed fuit unde rumor nasceretur. Fecit debita reddenda, a nobis reddita sunt partim, unde potuerunt. Remansit aliquid quod non debebatur etiam monasterio illi, quod per ipsum Deus instituit. Cum ergo remansisset, coepimus quaerere unde debitum redderemus. Ad conductionem ipsius fundi nullus accessit, nisi quadraginta solidorum offerens pensionem. Sed vidimus fundum amplius posse dare, ut celerius debitum redderetur, et commisi fidei ejus, ut de ipsa [Col. 0910C] conductione lucra non requirerent fratres: sed quidquid daret fundus, de ipsis fructibus imputarent ad debitum. Fide agitur. Paratus est presbyter, ut alium constituam qui de fructibus fratribus debitum reddat. Ex numero vestro sit aliquis cui hoc committam, ex numero ipsorum qui ad nos talia pertulerunt. Sunt enim in vobis homines religiosi, si qui eum rumorem falso reprehensum esse doluerunt, et tamen crediderunt factum. Ex ipsis ergo aliquis veniat ad nos, suscicipiat possessionem, omnes fructus pretiis suis fideliter vendat, ut reddi possit facilius quod debetur, et hodie recedat inde cura presbyteri. Locus etiam ipse, ubi monasterium constitutum est a memorato honorabili filio meo Eleusino, ipsi presbytero Barnabae donatus est. Antequam ordinaretur [Col. 0910D] presbyter, in ipso loco monasterium instituit. Sed tamen quia nomine ipsius donatus erat locus, mutavit instrumenta, ut nomine monasterii possideatur. De fundo Victorianensi ego rogo, ego hortor, ego peto, ut si quis religiosus est, fide agat, et exhibeat ecclesiae istam operam, ut cito debitum reddam. Quod si nemo de laicis fuerit inventus, ego propono alium, iste illuc non accedet. Quid vultis amplius? Nemo laceret servos Dei, quia non expedit lacerantibus. Servis Dei quidem merces falsis detractionibus crescit, sed crescit etiam poena detrahentibus. Non sine causa dictum est: Gaudete et exsultate, quando letrahunt de vobis dicentes falsa, quia merces vestra magna est in coelis (Matth. V). Nolumus [Col. 0911A] cum detrimento vestro magnam habere mercedem. Minus ibi habeamus, et tamen vobiscum ibi regnemus. Amen.



Explicit.

Quia ergo constat, sanctam Ecclesiam praedictorum Patrum exempla sequi debere, quorum noscitur documentis post apostolica instituta ubertim coruscare, debent non solum praelati imitando, verum etiam subditi obsequendo, usquequaque studere, qualiter eorum exemplis et doctrinis parentes, ad felicitatis gaudia, quo illi praecesserunt, valeant pervenire. Quoniam sicut hi qui eorum doctrinis et exemplis summa devotione obediunt, aeternis gaudiis inferuntur, ita nimirum ea sectari nolentes aeternis suppliciis mancipantur. Memoratas itaque sanctorum Patrum [Col. 0911B] sententias, quibus clericalis ordo ad bene vivendum instruitur, sedule perlegat et diligenter pertractet, quisquis canonicam professus est vitam. Quas cum bene perscrutatus fuerit, patenter inveniet, quod illi non enervate, sed religiose vivendum sit.




CAPUT CXIV. Quae praecepta specialiter monachis, quae generaliter caeteris conveniant Christianis.

Propter quorumdam simplicium verba, qui religiosis et eruditis viris sese admonentibus ac redarguentibus plerumque objicere solent, solos monachos Scripturarum sanctarum praecepta observare debere, operae pretium duximus quaedam evangelica atque apostolica quam brevissime ad medium deducere [Col. 0911C] praecepta, ut haec hujuscemodi imperiti homines audientes, hisque aurem cordis accommodantes, intelligant quae sibi, quae monachis conveniant observare praecepta. Qui enim mente et corpore vult contemnere saeculum, et pauperem sequi Christum, audiat ipsum dicentem in Evangelio: Si vis perfectus esse, vade et vende omnia quae habes, et da pauperibus: et veni, sequere me. Et iterum: Omnis qui reliquerit domum, aut fratres, aut patrem, aut matrem, aut agros propter me, centuplum accipiet, et vitam aeternam possidebit. Ad discipulos autem: Vos, inquit, qui reliquistis omnia, et secuti estis me, sedebitis super sedes duodecim, judicantes duodecim tribus Israel (Matth. XIX). Haec et hujusmodi praecepta solis specialiter congruunt monachis: et quanto [Col. 0911D] singularia, tanto et praecipua. Dicit etiam idem Salvator generaliter omnibus: Omnis qui venit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus (Luc. XIV). Et terum: Qui amat filium aut filiam super me, non est me dignus. Et: Qui non accipit crucem suam, et sequitur me, non est me dignus (Matth. X). Et iterum: Qui non renuntiaverit omnibus quae possidet, non potest meus esse discipulus (Matth. VII). Et iterum: Omnia quaecunque vultis ut faciant vobis homines, et vos facite illis. Et iterum: Attendite ne justitiam vestram faciatis coram hominibus, et videamini ab eis: alioquin mercedem non habebitis apud Patrem vestrum [Col. 0912A] (Matth. VI). Item: Thesaurizate vobis thesauros in coelo, ubi nec aerugo, nec tinea demolitur (Matth. VI). Item: Attendite vobis, ne forte graventur cordavestra in crapula et ebrietate, et curis hujus vitae (Luc. XXI). Item: Dico autem vobis: Nolite resistere malo; et: Diligite inimicos vestros: benefacite his qui vos oderunt, et orate pro persequentibus et calumniantibus vos. Item: Omnis qui irascitur fratri suo, reus erit judicio. Qui autem dixerit Racha, reus erit concilio. Qui dixerit Fatue, reus erit gehennae ignis. Item: Nolite jurare, neque per coelum, neque per terram. Sit autem sermo vester, Est est, Non non (Matth. V). Item: Omne verbum otiosum quod locuti fuerint homines, reddent de eo rationem in die judicii (Matth. XII). Item: Si quis te percusserit in dextera maxilla, [Col. 0912B] praebe illi et alteram (Luc. VI). Item: Estote misericordes, sicut et Pater vester misericors est (Matth. XVIII). Item: Si peccaverit in te frater tuus, dimitte ei septies: et non solum septies, sed usque septuagies septies. Item: Si non remiseritis hominibus de cordibus vestris, nec Pater vester coelestis dimittet vobis peccata vestra. Item: Quaerite primum regnum Dei et justitiam ejus: et haec omnia adjicientur vobis (Matth. VI). Et cuidam diviti: Si, inquit, vis ad vitam ingredi, serva mandata, id est, non homicidium facies, non adulterabis, non furtum facies, non falsum testimonium dices, non concupisces rem proximi tui; honora patrem tuum et matrem tuam, et diliges proximum tuum sicut teipsum (Matth. XIX). Et cuidam legis doctori, se interroganti, quod esset mandatum [Col. 0912C] magnum in lege, ait: Diliges Dominum Deum tuum ex toto cordetuo, et ex tota anima tua, et ex tota mente tua: hoc est maximum et primum mandatum. Secundum autem simile est huic, Diliges proximum tuum sicut teipsum. In his duobus mandatis tota lex pendet et prophetae (Matth. XXII). Paulus quoque apostolus dicit: Qui diligit proximum, legem implevit. Nam, Non adulterabis, non occides, non furaberis, non falsum testimonium dices, non concupisces rem proximi tui, et si quod est aliud mandatum, in hoc verbo instauratur: Diliges proximum tuum sicut teipsum (Rom. XIII). Item idem: Patientes estote ad omnes, videte ne quis malum pro malo alicui reddat, sed semper quod bonum est sectamini invicem et in omnes. Haec enim est voluntas Dei. Omnia autem probate, [Col. 0912D] quod bonum est tenete, ab omni specie mala abstinete vos (I Thess. V). Item idem: Morificate membra vestra, quae sunt super terram: fornicationem, immunditiam, libidinem, concupiscentiam malam, et avaritiam (Coloss. III). Item idem: Nunc autem deponite et vos iram, indignationem, malitiam, blasphemiam, et turpis sermo de ore vestro non procedat. Item idem: Induite vos viscera misericordiae, benignitatem, humilitatem, modestiam, patientiam, supportantes invicem. Item idem: Nolite mentiri invicem. Item idem: Si consurrexistis cum Christo, quae sursum sunt quaerite Item idem: Estote invicem benigni, misericordes, donantes invicem, sicut et Deus in Christo donavit vobis (Ephes. IV). Item idem: Omnis amaritudo, et ira, et [Col. 0913A] indignatio, et clamor, et blasphemia tollatur a vobis, cum omni malitia (Ibid., v. 31). Item idem: Fornicatio, et omnis immunditia, aut avaritia, nec nominetur in vobis, sicut decet sanctos, aut turpitudo, aut stultiloquium, aut scurrilitas (Ephes. V). Item idem: An nescitis quia iniqui regnum Dei non possidebunt? Nolite errare, Deus non irridetur: quia neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt (I Cor. VI). Item idem: Omnis fornicator, aut immundus, aut avarus, non habet haereditatem in regno Christi et Dei (Eph. V). Item idem: Imitatores mei estote, sicut et ego Christi (I Cor. IV). Item idem: Pacem sequimini cum omnibus, [Col. 0913B] et sanctimoniam, sine qua nemo videbit Dominum (Heb. XII). Item idem ad Timotheum: Discedat, inquit, omnis ab iniquitate, qui nominat nomen Domini (II Tim. II). Apostolus quoque Joannes ait: Nolite diligere mundum, neque ea quae in mundo sunt: quia si quis diligit mundum, non est charitas Patris in eo (I Joan. II). Item idem: Qui dicit se in Christo manere, debet sicut ille ambulavit et ipse ambulare (Idem., v. 6). Item ipse: Omnis qui odit fratrem suum, homicida est: et omnis homicida non habet vitam aeternam in se manentem (I Joan. III). Jacobus autem apostolus ait: Quicunque voluerit amicus esse saeculi hujus, inimicus Dei constituitur (Jac. IV.) Multa quidem et innumera legalia prophetica, et evangelica, atque apostolica poterant proferri [Col. 0913C] documenta, quibus infatigabiliter atque inexcusabiliter devotio famulari debet Christiana: sed propter eos quos supra memoravimus, haec pauca breviter annumerare studuimus, qui insipienter asserunt solos monachos arctam sectari debere viam, cum utique Dominus arctam et angustam viam dicat esse quae ducit ad vitam, et nemo nisi per eam in vitam ingredi possit aeternam. Non solum igitur monachis et clericis, verum etiam omnibus qui Christiano censentur vocabulo, per hanc arctam et angustam intrandum est viam. Quid ergo arctius, quam id quod praecipitur. Diligite inimicos vestros, et, nolite resistere malo, et, qui irascitur fratri suo, reus erit judico, et, qui viderit mulierem ad concupiscendum eam, jam maechatus est eam in corde suo (Matth. V), et caetera [Col. 0913D] talia? Haec quippe arcta sunt, sed saluberrima: et quanto arctiora, tanto potiora et eminentiora. Oportet itaque omnes qui juxta Apostolum (Rom. VI) in Christo baptizati sumus, Christumque induimus, in novitate vitae ambulare, semperque ante oculos ponere pactum quod cum Deo in baptismate fecimus, ubi abrenuntiavimus Satanae, et omnibus pompis ejus, et omnibus operibus ejus. Quod pactum tunc irritum fit, cum in fide quis permanendo, vitiis, aut a fide exorbitando, idolorum cultibus, aut haeresum erroribus implicatur. Quia ergo, sicut scriptum est (Sap. IX), corpus, quod corrumpitur, aggravat animam, et deprimit terrena inhabitatio sensum multa cogitantem, et fragilitas humana post baptismi gratiam [Col. 0914A] peccatorum sordidatur illecebris, eademque peccata baptismatis iteratione nequaquam deleri possunt: necesse est ut poenitentiae lamentis, et eleemosynarum largitionibus, et caeteris bonorum operum exsecutionibus, quam celerrime deleri procurentur. Et quia unus est pater noster, et magister et Dominus, una fides, unum baptisma, una mater sancta Ecclesia, instanter et vigilanter ab omnibus certandum est, quanquam diversorum donorum modis curratur, qualiter una ad sanctam et supernam Jerusalem matrem nostram tendamus, quo sine fine cum Domino vivere mereamur. Illud quoque sciendum quia quanto quisque se in praesenti saeculo pro Christi amore ab jectiorem fecerit, tanto magis in futuro feliciorem remunerationem percipiet.



CAPUT CXV. Quod canonica institutio, evangelica et apostolica auctoritate fulta, caeteris superemineat institutionibus.
[Col. 0914B]

Quia evidenti auctoritate liquet canonicam institutionem caeteris praestare institutionibus, debent, necesse est, qui hujus professionis censentur nomine, procurare, qualiter in semetipsis eamdem institutionem vita et moribus exornent potius quam dehonestent. Quoniam qui tantae auctoritatis institutione pollent, et se aliis imitabiles praebere debent, verendum est ne si (quod absit) a proposito exorbitaverint, regno Dei indigni fiant. Quanquam enim canonicis, quia in sacris canonibus illis prohibitum non legitur, liceat linum induere, carnibus vesci, dare et accipere, proprias res et ecclesiae cum humilitate [Col. 0914C] et justitia habere, quod monachis, qui secundum regularem institutionem arctiorem ducunt vitam, penitus inhibitum est, non tamen in cavendis vitiis et amplectendis virtutibus, eorum a monachorum distare debet vita. Monachi namque, qui evangelicum praeceptum sequentes, distractis atque renuntiatis patrimoniis, sua Christo dedere, merito de facultatibus Ecclesiae subsidium accipiunt temporale: ut quia toto mentis desiderio coelestia appetunt, sic in hac peregrinationis via sumptibus Dominicis sustententur, quatenus ad ea quae contempserunt minime redire qualibet necessitatis causa compellantur. Et quia nihil sibi proprium reliquerunt, manifestum est illos copiosioribus Ecclesiae sumptibus quam canonicos, qui suis et Ecclesiae [Col. 0914D] licite utuntur rebus, indigere. Unusquisque enim, ut ait Apostolus, proprium donum habet a Deo (I Cor. VII).



CAPUT CXVI. Quid sint res Ecclesiae.

Res Ecclesiae, sicut a sanctis Patribus traditur, et in superioribus capitulis continetur, vota sunt fidelium, pretia peccatorum, et patrimonia pauperum. Fideles namque fidei ardore et Christi amore succensi ob animarum suarum remedium et coelestis patriae desiderium, suis propriis facultatibus sanctam locupletem fecerunt Ecclesiam, ut his et milites Christi alerentur et ecclesiae exornarentur, pauperes recrearentur et captivi pro temporum opportunitate [Col. 0915A] redimerentur. Quapropter vigilanti ac solerti cura providendum est his qui ejus facultates administrant, ne eas in suos solummodo usus convertant; sed magis, juxta possibilitatem rerum, Christo famulantium, imo eorum in quibus Christus pascitur et vestitur, curam gerere penitus non negligant. Sed et sententia beati Hieronymi, non solum praelatis, sed etiam caeteris, qui rebus utuntur Ecclesiae, vigilanter perpendenda est, qui ita in commentario Matthaei evangelistae ait: Omnes igitur qui stipendiis templi, et his quae conferuntur ad usus ecclesiae, abutuntur in aliis rebus, quibus suam expleant voluntatem, similes sunt scribarum et sacerdotum redimentium mendacium et Salvatoris sanguinem. Ergo res Ecclesiae pauperibus et [Col. 0915B] militibus Christi stipendiariae debent intelligi. Unde totis nisibus praelatis satagendum est ut sanctorum Patrum dictis et exemplis obsequentes, de rebus sibi commissis (ut praemissum est) et subditos gubernent, et pauperes foveant, cunctisque utilitatibus ac necessitatibus Ecclesiae fideliter administrando consulant, quatenus de fideli administratione ab ipso, cujus ministri esse noscuntur, ineffabiliter remunerari mereantur.



CAPUT CXVII. Quod diligenter munienda sint claustra canonicorum.

Praepositorum officii est ut subditorum mentes sanctarum Scripturarum lectionibus assidue muniant, ne lupus invisibilis aditum inveniat, quo ovile [Col. 0915C] Domini ingredi et aliquam ovium subripere valeat. Et quanquam ab his hoc instantissime spiritaliter fieri oporteat, necesse est tamen, ut claustra in quibus clero sibi commisso canonice vivendum est, firmis undique circumdet munitionibus, ut nulli omnino intrandi aut exeundi, nisi per portam, pateat aditus. Sint etiam interius dormitoria, refectoria, cellaria, et caeterae habitationes, usibus fratrum in una societate viventium necessariae. Qui vero haec quae praemissa sunt, juxta quod possibilitas suppetit, agere renuerit, impar minusque idoneus ad caetera ecclesiastica officia peragenda habendus est. Et quanquam divina ultione sit dignus, synodali tamen est sententia feriendus.



CAPUT CXVIII. Ut in congregandis canonicis modus discretionis sit tenendus.
[Col. 0915D]

Cavendum summopere praepositis ecclesiarum est, ut in ecclesiis sibi commissis non plures admittant clericos quam ratio sinit et facultas ecclesiae suppetit: ne si indiscrete et extraordinarie plures aggregaverint, nec ipsos gubernare, nec caeteris ecclesiae necessitatibus, ut oportet, valeant adminiculari. Sunt namque nonnulli vanam gloriam ab hominibus captantes, qui numerosam cleri congregationem volunt habere, cui nec animae, nec corporis curant solatia exhibere. Hi namque taliter aggregati, dum a praelatis stipendia necessaria non accipiunt, neque canonicum servant ordinem, nec divinis officiis [Col. 0916A] insistunt: claustra societatemque caeterorum relinquentes, efficiuntur vagi et lascivi, gulae et ebrietati et caeteris suis voluptatibus dediti; quidquid sibi libitum est, licitum faciunt. Proinde praepositis solerter providendum est, ut in hoc negotio modum discretionis teneant, scilicet ut nec plusquam oportet et possibilitas ecclesiae suppetit in congregationem admittant, nec eos quos rationabiliter gubernare possunt causa avaritiae abjiciant.



CAPUT CXIX. De his qui in congregatione sibi commissa solummodo ex familia ecclesiae clericos aggregant.

Sunt nonnulli qui tantum ex familia ecclesiastica clericos in sibi commissis congregant ecclesiis, et hoc ideo facere videntur ut si quando eis aliquid incommodum [Col. 0916B] fecerint, aut stipendia opportuna subtraxerint, nihil querimoniae contra se objicere praesumant; timentes scilicet, ne aut severissimis verberibus afficiantur, aut humanae servituti denuo crudeliter addicantur. Hoc autem non ideo dicitur, ut ex familia ecclesiae probabilis vitae in congregatione non sint admittendi, praesertim cum apud Deum non sit personarum acceptio, sed potius ut propter quam intulimus occasionem, nullus praelatorum, seclusis nobilibus, viles tantum in sua congregatione admittant personas.



CAPUT CXX. Qui clerici in congregatione canonica constituti, ecclesiastica accipere debeant stipendia.

Quia sanctorum Patrum supra notatae sententiae [Col. 0916C] docent, clericos non divitiarum sectatores esse, nec res ecclesiarum inofficiose accipere debere, non abs re putavimus nonnulla capitula libri Prosperi ad medium (De Vita contempl. l. II, c. 20) et exempli causa deducere, in quibus ita legitur: »Qui ecclesiae serviunt, et ea quibus opus non habent, aut libenter accipiunt, aut exigunt, nimis carnaliter sapiunt,« Item ibi: »Satis quippe indignum est, si fidelis et operosa devotio clericorum propter stipendium saeculare praemia sempiterna contemnat.« Item ibi: »Si propter hoc non vult sua quisque relinquere, ut habeat unde vivat: ut quid accipit, unde rationem reddat? ut quid peccatis alienis sua multiplicat?« His igitur et caeterorum sanctorum Patrum dictis diligenter animadversis, studeant necesse est [Col. 0916D] clerici in accipiendis ecclesiasticis sumptibus suum vitare periculum. Proinde qui et suas et ecclesiae habent facultates, et utilitatem ecclesiae, aut interius, aut exterius conferunt, accipiant in congregatione cibum et potum, et partes eleemosynarum, et his contenti sint, ne plus accipientes, pauperes gravare videantur: perpendentes sententiam Prosperi (Ibid., c. 11), qua dicitur: »Qui sua possident, et dari sibi aliquid volunt, sine grandi peccato suo, unde pauper victurus erat, non accipiunt.« Hi vero qui nec suis rebus abundant, nec ecclesiae habent possessiones, et magnam utilitatem ecclesiae conferunt, accipiant in canonica congregatione victum et vestitum, et eleemosynarum partes, quia de talibus [Col. 0917A] ita in libro Prosperi scribitur (Ibid., c. 12): »Clerici quos voluntas, aut nativitas pauperes fecit, in congregatione viventes, necessaria vitae accipiant, quia ad ea accipienda non eos habendi ducit cupiditas, sed cogit vivendi necessitas.« Porro si tales fuerint, qui nec suas, nec ecclesiae velint habere possessiones, horum necessitatibus providentissima gubernatione de facultatibus ecclesiae debent subvenire praelati, attendentes illud Prosperi (Ibid., c. 9): »quod habet, inquit, ecclesia, cum omnibus nihil habentibus commune habet. Sed et illorum curam nihilominus gerere debet quos aut infirmitas aut senectus aggravat, quos etiam constat olim in utilitatibus ecclesiae desudasse.«



CAPUT CXXI. Ut in congregatione canonica aequaliter cibus et potus accipiatur.
[Col. 0917B]

Solet in plerisque canonicorum congregationibus irrationabiliter atque indiscrete fieri, ut nonnulli clerici, qui et divitiis affluunt, et aut parum aut nihil utilitatis ecclesiae conferunt, majorem caeteris, divinum strenue peragentibus officium, annonam accipiant; cum hoc ita fieri debere nusquam nec in auctoritate Scripturarum, nec in traditionibus sanctorum Patrum possit quoquo modo sancitum reperiri. Sed quia hujuscemodi factum nulla auctoritate fulcitur, sed magis gulae, imo avaritiae causa constat esse inolitum, restat ut falce justitiae resecetur, et aequitatis censura ab eisdem locis in quibus fit prorsus abdicetur. Est nempe rationabile justumque [Col. 0917C] coram Deo et hominibus, ut in unaquaque canonica congregatione, a minimo usque ad maximum, cibum et potum omnes aequaliter accipiant, hi videlicet qui propter aliquam utilitatem in numero canonicorum fuerint admissi. Quanquam enim plerique subditorum a praelatis, rebus quibuslibet aliis plus caeteris merito soleant honorari; in hac tamen societate, seclusa personarum acceptione, una debet cibi et potus aequalitas esse.



CAPUT CXXII. De mensura cibi et potus.

Illud quoque congruentissime et rationabiliter tenendum esse censuimus, ut in singulis locis in quibus socialiter canonice Domino militatur, panem, et pulmentum, et eleemosynarum partes aequaliter [Col. 0917D] canonici accipiant. Et quanquam decentissimum foret ut similiter aeque potum acciperent, non tamen id aequaliter in omnibus locis, nec ecclesiarum diversissimae facultates, nec terrarum qualitates, nec eventuum sinunt fieri posse varietates. Unde necessarium duximus ut in hoc negotio modum discretionis tenendum describeremus. Quapropter communi voto, communique consensu, sacro conventui statuere placuit ut in omnibus locis, majoribus scilice et minoribus, accipiant singuli canonici per singulos dies quatuor libras vini. In locis vero ubi majores facultates sunt ecclesiae, verbi gratia, tria aut quatuor, aut certe octo, et eo amplius millia mansi, si eadem regio vini ferax fuerit, accipiant per singulos [Col. 0918A] dies quinque libras vini, si tamen sterilitas impedimento non fuerit temporis. Si vero vinifera plene non fuerit, tres libras vini et tres cervisiae. Et si penitus vini ferax non fuerit, accipiant libram vini et quinque libras cervisiae. In mediocribus enim locis, mille aut mille quingentos, vel certe duo millia mansos habentibus, si regio (ut praemissum est) vini ferax fuerit, quatuor libras vini; et si plene vini ferax non fuerit, duas libras vini, et tres potus ex diversis materiis confecti. Quod si etiam vini ferax minime fuerit, quatuor libras memorati potus, et libram vini accipiant. Porro in minoribus locis, ducentos aut trecentos mansos habentibus, accipiant duas libras vini. Quod et si eadem regio (ut jam dictum est) vincis caruerit, tribuantur eis tres librae [Col. 0918B] cervisiae, et si facultas suppetit, libra vini. Licet enim in nonnullis provinciis copia desit vini, satagendum est tamen praelatis ut ex circumjacentibus viniferis provinciis vinum habeant. Quoniam quanquam in plerisque regionibus vineae non sint, abundat tamen sancta Dei Ecclesia, Domino attribuente, aliarum rerum copiis, e quibus industria praelatorum ex aliis provinciis vinum adipisci sibique subditis, juxta facultatem pocula conferre possunt. In locis igitur ubi permodicae sunt res ecclesiae, aut forte quorumdam abstractu valde attenuatae, pauci numero, magni tamen constituantur, officio, quibus saltem praemissa minor mensura sine difficultate dari possit. Diebus vero festis, sicut moris est Ecclesiae, juxta quod melius praelati possunt, fratribus [Col. 0918C] cibum potumque ministrent. In his itaque locis ubi forte nonnulli praelati, piorum praelatorum imitantes exemplum, magis subditis dare soliti sunt, nullatenus bonum quod faciunt omittant. Sed et si cui ob aeternam retributionem magis subditis supererogare libuerit, hilariter quod potuerit tribuat. Sin autem, nullatenus mensuram praedictam absque inevitabili causa eis subtrahat. Quando igitur tempus sterilitatis vini exstiterit, sicut crebro peccatis praepedientibus evenire solet, et praelati, quantum debent, dare vinum canonicis nequiverint, id quod dederint, sic discrete et temperate distribuant ut omnes communiter eo utantur. Non autem id murmurantes, sed magis cum gratiarum actione, quod dari potest, accipiant, et socialiter in sancto [Col. 0918D] proposito perseverent, idcirco prospicere sibi debent canonici ut vinum aut quemlibet alium potum in eleemosyna sibi datum, in communi recondant cellario, quatenus imminente hujuscemodi sterilitatis tempore, suis eo suffragentur communiter necessitatibus: non tamen eis propter hoc a praelatis potus debitus penitus subtrahatur, si est unde detur. Qui vero et suis et ecclesiae abundant rebus, instante sterilitatis tempore, eis, quos pauperes pascit ecclesia suis facultatibus, cum charitate et humilitate suffragari procurent, ut, juxta Apostolum: Frater fratrem adjuvet, et ambo consolentur (Rom. XV). Non tamen ob id se superbiendo extollant: quia, sicut in libro Prosperi legitur, non se [Col. 0919A] debent hujuscemodi inani jactantia praeferre his quos nihil habentes pascit ac vestit ecclesia. Illud interea semper caveant praelati, ne id quod dare debent aut possunt, qualibet dissimulatione aut tenacitate subditis subtrahant, ne paupertatis occasione compulsi, per diversa vagari ac turpibus se implicare negotiis cogantur: relictoque ecclesiastico officio, incipiant indisciplinate vivere, et propriis voluptatibus deservire; et praelati, qui eis necessaria largiendo, a Domino remunerari poterant, districte et severe judicentur. Dent quippe eis pulmentum, juxta quod vires suppetunt, et loca eis congrua attribuant: in quibus nutrimina fiant, unde necessaria pulmenta habeant, exceptis his quae de ecclesiae villis vel oblationibus fidelium accipiunt. [Col. 0919B] Habeant itaque iidem canonici hortos olerum, unde cum caeteris additamentis aliquod pulmentum quotidie in refectorio sibi vicissim ministrent. Propter diversitates namque et inaequalitates mensurarum, quae apud plerosque non aeque secundum Domini legem, sed secundum uniuscujusque provinciae usum habentur, mensuram cibi et potus ponderis ratione canonicis dandam esse censuimus, et hoc ideo, quia cum hujuscemodi mensurae diversissimae et inaequales soleant haberi, publicum tamen pondus provinciis, civitatibus, metallisque inditum, nihil diversitatis aut inaequalitatis pati debet, quatenus sicut idem pondus aequum permanet, ita etiam eadem mensura aeque illis tribuatur. Noverint tamen generaliter omnes libram non amplius quam duodecim [Col. 0919C] unciis constare debere.



CAPUT CXXIII. Quod a praelatis gemina pastio sit subditis impendenda

Solerter praelatis satagendum est, ut eos quibus praesunt, verbis et exemplis ad bene vivendum informent: fixoque corde tenendum ne eos quasi proprios, sed ut Domini sui gregem, tractare meminerint, juxta illud quod Petro dicitur: Si diligis me, pasce oves meas (Joan. XXI). Meas, inquit, non tuas. Et hoc ideo dicimus, quia sunt nonnulli, qui oves Christi, non amore Christi, sed suae vel gloriae, vel dominationis, vel quaestus gratia pascunt. Sed et hoc vigilanter perpendere debent, quod eadem pastio gregis Dominici, non uniformi, sed multimoda [Col. 0919D] est sollicitudine gerenda: scilicet quia et terrena subsidia diligenter illis praebere, et exempla virtutis simul cum verbo praedicationis debent sollicite impendere. Quapropter studeat unusquisque praelatus, ut familiae Christi annonam spiritalem, carnalemque fideliter subministret, ut effici mereatur evangelicus servus, de quo dicitur: Fidelis servus et prudens, quem constituit dominus super familiam suam, ut det illis in tempore tritici mensuram (Matth. XXIV; Luc. XII). Ergo, sicut subditis necessaria corporis tribuunt, ita nihilominus studere debent, ut iidem religiosissime ordinem canonicum servent, et praelatis suis ac magistris honorem debitum humiliter impendant. Ut horis canonicis divinum officium [Col. 0920A] devotissime expleant, intus, forisque non solum habitu et actu, sed etiam ipso incessu irreprehensibiles existant. Ut non otio vacent, non vaniloquiis inserviant, non detractionibus et caeteris vitiorum illecebris incumbant, sed potius aut orationi, aut lectioni, aut quibuslibet ecclesiae, aut certe propriis utilitatibus vacent, aut etiam doctrinis sanis et diversarum artium erudiantur disciplinis: ita videlicet, ut nullus in congregatione inutilis, aut otiosus existens, stipendia ecclesiae inofficiose accipiat. Ut quotidie ad collationem veniant, ubi et hanc institutionem et aliarum Scripturarum sanctarum lectiones perlegant, et pro admissis veniam postulent, et sentent am pro qualitate admissi suscipiant: ubi etiam de communi profectu et utilitate Ecclesiae [Col. 0920B] pertractent. Ut omnes in dormitorio, nisi quem infirmitas aut senectus id facere prohibuerit, dormiant: in refectorio quotidie una reficiantur: nisi forte quem necessitas abesse compulerit, et hoc non sine licentia magistri fiat. Illis quoque comedentibus et silentium religiose tenentibus, continuatim legatur lectio, et ab his intentissime audiatur, vicissim in refectorio et caeteris communibus necessitatibus sibi fraternitatis officio serviant. Ut nullus foras, nisi per licentiam egrediatur, egressus quoque nullum de se detractioni locum det, sed magis imitabilem se cunctis exhibeat. Hanc igitur geminam pastionem praelati sibi commissis ovibus impendere instanter procurent, utpote pro animabus corum Domino rationem reddituri: quatenus videlicet eas [Col. 0920C] pastori omnium Christo, summo pontifici, secum in tremendi examinis die illaesas praesentantes, non cum reprobis et divina ultione feriendis damnentur, sed potius cum electis pastoribus perpetua felicitate a Domino remunerentur.



CAPUT CXXIV. Ut canonici, sicut in caeteris, ita etiam in cultu vestium modum teneant discretionis.

Quaerere potius Deum cultum cordis quam corporis, evidentibus Scripturae sanctae patet indiciis. Proinde canonicis totis viribus elaborandum est, ut et indumenta virtutum habeant interius, et per immoderatum cultum caveant debonestare religionis dignitatem exterius. Quantum etiam a superfluo et immoderato cultu vestium se compescere debeant, [Col. 0920D] multis sanctorum Patrum documentis perdoceri potest. Dicit enim beatus Hieronymus in epistola ad Eustochium: Sunt quidam mei ordinis quibus omnis cura est de vestibus, si bene oleant, si pes laxa pelle non folleat: crines calamistri vestigio rotantur, digiti de annulis radiant, et ne plantas humidior via spargat, vix imprimunt summa vestigia: tales, inquit, cum videris, sponsos magis aestimato, quam clericos. Et beatus Gregorius (Homil. 6 in Evang.): Nemo, inquit, aestimet in luxu atque in studio pretiosarum vestium peccatum deesse: quia si hoc culpa non esset, nullo modo Joannem Dominus de vestimenti sui asperitate laudasset. Si cultus vestium culpa non esset, nequaquam [Col. 0921A] Paulus apostolus per epistolam feminas a pretiosarum vestium appetitu compesceret, dicens: Non in veste pretiosa (I Tim. II). Pensandum nobis summopere est de cultu vestium, quae culpa sit, hoc etiam viros appetere, a quo curavit pastor ecclesiae et feminas prohibere. Quapropter oportet canonicos sanctarum Scripturarum auctoritati parere, sanctorumque Patrum documenta vigilanter perpendere, ut humilitate, quam corde gestant, actu, habitu, incessu, ipsa etiam equitatione, religiosissime demonstrent, plusque velint sancta conversatione, eximiisque moribus, quam ornatu vestium fulgere. Si enim more conjugatorum in se ordinandis, nitore vestium, phaleris equorum, caeterisque humanae vanitatis rebus abusi fuerint, scilicet ut se similibus [Col. 0921B] uti debere contendant, in quo eorum conversatio a laicorum distare videbitur? Decet porro ut eorum talis sit vestium cultus, qui occasione vanitatis careat, et nihil novitatis, nihil superfluitatis redoleat, nihilque reprehensionis, aut detractionis habeat. Non enim specialiter praesumi debet ab aliquo, quod non generaliter teneatur ab omnibus, id est, nec plus justo cultior vestis, nec insolita atque deformis: quia in utroque illorum, aut elationis, aut certe simulationis noxa patescet. Inter utrumque enim virtus discretionis moderatissime tenenda est. Quae plenissime in Vita beati Augustini (Cap. 21), in laudem illius prolata, ita legitur: Vestis ejus et calceamenta, vel lectualia, ex moderato et competenti habitu erant, nec nitida nimium, [Col. 0921C] nec abjecta plurimum: quia his plerique vel jactare sese insolenter homines solent, vel abjicere, ex utroque non quae Jesu Christi, sed quae sua sunt, quaerentes. At iste, ut dixi, medium tenebat, neque ad dexteram, neque ad sinistram declinans.



CAPUT CXXV. Ut canonici cucullas monachorum non induant.

Reprehensibilem et ecclesiastica emendatione dignum apud plerosque canonicos inolevisse comperimus usum, eo quod contra morem ecclesiasticum, cucullas, quibus solis monachis utendum est, induant: cum utique illorum habitum penitus usurpare non debeant, a quorum proposito quodam [Col. 0921D] modo distant: quia sicut indecens est, ut arma militaria more laicorum gestent, ita nimirum inhonestum et valde indecorum est, ut alterius propositi indumenta sibi imponant. Habitus namque singulorum ordinum idcirco in ecclesia ab invicem discreti sunt, ut his visis, cujus propositi sit gestans, vel in qua professione Domino militet, liquido cognoscatur. Nam et Domini lege (Deut. XXII) vir muliebrem, et mulier virilem prohibetur induere vestem, scilicet ut uterque sexus sibi convenienti veste indutus incedat. Sicut enim turpe est virum vestem muliebrem, et mulierem vestem virilem inducre, ita valde indecorum est canonicum vestem monasticum induere, nisi tamen cum veste etiam propositum voluerit assumere. Et quia hujuscemodi [Col. 0922A] usus nulla auctoritate approbatur, sed potius ab his qui sanum sapiunt, merito reprehenditur et repudiatur, oportet ut abhinc, ne fiat penitus, inhibitum sit.



CAPUT CXXVI. Qua auctoritate horae canonicae celebrentur, quas scire ac religiose observare canonicos oportet.

(Excerptum ex libro Officiorum Isidori, l. I, c. 9.) Horam tertiam, sextam, et nonam, Daniel et tres pueri supplicationibus devoverunt (Dan. VI), scilicet ut ab ortu diei in tempus supplicationis tres horae porrectae. Trinitatis nobis reverentiam declararent: pariterque a tertia et sexta, usque inde ad nonam, per lucis intervalla latis dimensionibus terminata, Trinitas ter in die rogata coleretur. Illud etiam occurrit [Col. 0922B] ad probationem venerabilis Trinitatis, quod Spiritus sanctus hora tertia, hoc est, suo loco et numero et tempore descendit ad terras, impleturus gratiam quam Christus promisit. Nam et sexta hora Christus passus, in nonam patibuli cruciamenta porrexit. Tali enim sacramento legitimis ad precem temporibus per ternas horas Trinitatis perfectio, aut laudatur celebritatibus, aut precibus impetratur. Licet et si computetur diurna celebritas, per quaternarium usque in vespertinum officium, hoc est quater ternis significatur, quia mundus quadrifario divisus, in Trinitate salvatus. Siquidem et in nocte stationes vigiliae militaris in quatuor partes divisae, ternis horarum spatiis secernuntur, ut et in ipsis [Col. 0922C] nocturnis mundialibusque officiis Trinitatis mysterium veneretur.



CAPUT CXXVII. De vespertinis.

Vespertinum diurni finis officium, et alternae lucis occasus est, cujus ex Veteri Testamento solemnis est celebratio. (Isid. ibid., c. 20.) Denique hoc tempore veterum sacrificia offerri, adolerique altario aromata et thura mos erat. Testis est hymnidicus ille, regio ac sacerdotali perfunctus officio, dicens: Dirigatur oratio mea sicut incensum in conspectu tuo; elevatio manuum mearum sacrificium vespertinum (Exod. XX; Psal. CXL). In Novo quoque Testamento eo tempore Dominus et Salvator noster, coenan tibus apostolis, mysterium sui corporis et sanguinis [Col. 0922D] initio tradidit, ut tempus ipsum sacrificii, vesperum ostenderet saeculi. Proinde in honore ac memoria tantorum sacramentorum, his temporibus adesse nos decet Dei conspectibus, et personare in ejus cultibus, orationum nostrarum illi sacrificium offerentes, atque in ejus laudibus pariter exsultantes. Vesperum autem nominatum a sidere quod Vesper vocatur, et decidente sole exoritur. De quo propheta dicit: Et vesperum super filios hominum prodire facis (Job. XXXVIII).



CAPUT CXXVIII

(Isid. ibid., c. 21.) De Completis autem celebrandis, id etiam in Patrum invenitur exemplis, David propheta dicente: Si ascendero in lectum strati mei, si dedero somnum oculis meis, et palpebris meis dormitationem, [Col. 0923A] et requiem temporibus meis, donec inveniam locum Domino, tabernaculum Deo Jacob (Psal. CXXXI). Quis non stupeat tantam in Dei amore animi devotionem, ut somnum sibi, sine quo utique corpora humana deficiunt, penitus interdixerit, donec locum ac templum Domino fabricandum in pectore suo rex et propheta reperiret? Quae res nos debet fortiter admonere, ut si ipsi locus Domini esse volumus, et tabernaculum ejus aut templum cupimus haberi, in quantum possumus, exempla sanctorum imitemur, ne de nobis dicatur quod legitur: Dormierunt somnum suum et nihil invenerunt omnes viri divitiarum in manibus suis (Psal. LXXV).



CAPUT CXXIX.

[Col. 0923B] Antiqua est vigiliarum devotio, familiare bonum omnibus sanctis (Isid. ibid., c. 22). Isaias denique propheta exclamat ad Dominum, dicens: De nocte vigilat spiritus meus ad te, Deus, quia lux praecepta tua sunt super terram (Isai. XXVI). Item David, et regio et prophetico sanctificatus unguento, ita canit: Media nocte surgebam ad confitendum tibi super judicia justitiae tuae (Psal. CXVIII). Hoc namque tempore vastator angelus transiens, primogenita Aegyptiorum perculsit (Exod. XII). Unde et nos vigilare oportet, ne periculo Aegyptiorum admisceamur. Iisdem etiam horis venturum se esse in Evangelio Salvator asseruit. Unde ad vigilandum auditores suos exsuscitans, dicit: Beati servi illi, quos cum venerit Dominus, invenerit vigilantes. Et si vespertina, [Col. 0923C] inquit, hora venerit, et si media nocte, et si galli cantu, et invenerit eos vigilantes, beati sunt servi illi: itaque et vos estote parati, quia nescitis qua hora Filius hominis venturus est (Matth. XXIV; Luc. XII). Siquidem nec verbis solum docuit vigilias, sed etiam confirmavit exemplo. Nam testatur Evangelium, quia erat Jesus pernoctans in oratione Dei (Luc. VI). Paulus quoque et Silas in custodia publica, circa medium noctis orantes, hymnum audientibus cunctis dixisse memorantur, ubi repente terrae motu facto, et concussis carceris fundamentis, et januae sponte apertae, et omnium vincula sunt soluta (Act. XIV). Unde oportet his horis psallendi orandique frequentiam nos in sanctis habere officiis, finemque nostrum, vel si advenerit, sub tali actu exspectare [Col. 0923D] securi. Est autem quoddam genus haereticorum superfluas aestimantium sacras vigilias, et spiritali operi infructuosas, dicentium jura temerari divina, qui noctem fecit ad requiem, sicut diem ad laborem. Qui haeretici Graeco sermone Nyctages, Hoc est, somniculosi vocantur.



CAPUT CXXX.

(Isid., ibid., c. 23) De matutinorum antiquitate et auctoritate testis est idem David propheta, dicens: In matutinis meditabor in te, quia fuisti adjutor meus (Psal. LXII): et alibi: Praevenerunt oculi mei ad te diluculo, ut meditarer eloquia tua (Psal. CXVIII). Cassianus autem dicit (De institut. caenob., l. III, cap. 4), matutinae solemnitatis officium, novo adhuc [Col. 0924A] tempore institutum, primitus in Bethleem monasterio ubi Dominus noster Jesus Christus pro redemptione humanae salutis ex Virgine nasci dignatus est: sicque ex illo per universum mundum ejusdem celebrationis invaluit consuetudo. Diluculo autem proinde oratur, quod resurrectio Christi celebretur. Matutina autem luce radiante, Dominus et Salvator noster ab inferis resurrexit, quando coepit oriri fidelibus lux, quae moriente Christo occiderat peccatoribus. Siquidem et eodem tempore cunctis spes futurae resurrectionis creditur, cum omnes justi ab hac temporali morte, quasi a sopore somni resurgentes, evigilabunt.



CAPUT CXXXI.

Studeant summopere canonici praedictas horas [Col. 0924B] vigilantissima cura custodire, et in his divinum officium humiliter ac devote persolvere. Mox enim ut auditum fuerit signum, festinato omnes ad ecclesiam conveniant, quam non pompatice, aut inhoneste, vel incomposite, sed cum reverentia et Dei timore ingrediantur. Nec cum baculis in choro, exceptis debilibus, sed religiosissime illis standum et psallendum est. Sunt etenim quidam clericorum, qui in saecularibus negotiis et disceptationibus pene totum infatigabiliter deducunt diem, et mox ut ecclesiam ad divinum officium peragendum intraverint, ita fatigati videntur, ut nec orationi vacare, nec ad psallendum stare queant: sed potius sedentes, non divinis, sed vanis solent instare loquelis, ac saecularia verba, et (quod dictu nefas est) turpia et obscena [Col. 0924C] invicem proferunt. Oportet itaque ut ab his qui faciunt, et ab illis qui eos forte imitari volunt, iste exsecrabilis usus radicitus evellatur: quia secun dum Domini sententiam, domus ejus domus orationis vocanda est (Matth. III). Omnes igitur ab otiosis sermocinationibus auditum pariter castigent, et lin guam, et in ecclesia cum timore et veneratione stan tes, aut orent, aut cantent, aut legant, aut audiant. Verba vero turpia, et livida, ac saecularia nec ipsi proferant, nec alios proferre sinant. Quinimo laudes Deo in commune persolventes, pro suis populorumque, quorum oblationibus vivunt, delictis Dominum exorent. Debent quoque juxta Apostolum (I Tim. II), primo omnium ab his fieri obsecrationes, orationes, postulationes, gratiarum actiones pro omnibus hominibus, [Col. 0924D] pro regibus et omnibus qui in sublimitate sunt constituti, ut quietam et tranquillam vitam agamus in omni pietate et castitate. Hoc enim, inquit Apostolus, bonum est et acceptum coram salvatore nostro Deo. Caveant etiam, ne pro requie sibi in locis divino cultui mancipatis concessa, otio torpeant: sed magis in persolvendis divinis laudibus promptiores ac devotiores existant: ut per hanc quietem bene operantes, ad eam quae fine caret, pervenire valeant. Qui vero has horas frequentare, et in his, ut dignum est, coeleste neglexerit officium persolvere, digna invectione corripiatur, ut et ipse emendetur, et caeteri timorem habentes hujuscemodi negligentiam caveant. Sed quoniam aliud est ex toto [Col. 0925A] omittere, aliud pigre occurrere; qui segniter aut tarde ad matutinum, aut aliud quodlibet divinum obsequium peragendum occurrerit, dignum, ut non cum aliis in choro, sed omnium ultimus, aut certe, ut erubescere discat, in loco hujuscemodi negligentibus a praelatis constituto stet: foris vero nullatenus remanere praesumat, ne otio et fabulis vacet, et a Dei laudibus penitus alienus existat. Custodes praeterea ecclesiae harum horarum distinctiones bene norint, ut scilicet signa certis temporibus pulsent. Luminaria vero cum omni diligentia concinnanda provideant, sitque eorum studii, ut nihil de sibi commissis rebus ecclesiae pereat.



CAPUT CXXXII. Quod cantantibus et psallentibus Domino, angelorum adsit praesentia.
[Col. 0925B]

Psallentium in ecclesia Domino mens concordare debetcum voce, ut impleat illud Apostoli: Psallam spiritu, psallam et mente (I Cor. XIV). Quoniam quamvis ubique Dominum per potentiam divinitatis noverimus esse, praecipue tamen eum, cum divino assistimus officio, per gratiam nobis credimus adesse. De qua re Beda Venerabilis presbyter, in expositione Evangelii Lucae ita dicit: Non latet angelos crebro electis invisibili adesse praesentia, ut eos ab hostis callidi defendant insidiis, vel majori coelestis desiderii, gratia sustollant, Apostolo attestante, qui ait: Nonne omnes sunt administratorii spiritus, in ministerium missi propter eos qui haereditatem capiunt salutis? Maxime tamen angelici nobis spiritus adesse [Col. 0925C] credendi sunt, cum divinis specialiter mancipamur obsequiis, id est, cum ecclesiam ingressi, vel lectionibus sacris aurem accommodamus, vel psalmodiae operam damus, vel orationi incumbimus, vel etiam missarum solemnia celebramus. Unde ait Propheta: In conspectu angelorum psallam tibi (Psal. CXXXVII). Nec dubitari licet, ubi corporis et sanguinis Dominici geruntur mysteria, supernorum civium adesse conventus. Unde studendum solerter est, ut cum ecclesiam vel ad divinae laudis debita solvenda, vel ad agenda missarum solemnia intramus, semper angelicae praesentiae memores, cum timore et veneratione competenti, coeleste compleamus officium: ne si (quod absit) id negligenter, aut inhoneste, vel tepide expleverimus, et ad perficiendum pigri [Col. 0925D] advenerimus, in sententiam qua dicitur, Maledictus homo qui opus Dei fecerit negligenter, miserabiliter labamur. Ergo solerti industria nobis observandum est, ne quid in ecclesia Dei ineptum, ne quid perversum, ne quid indecens, aut cogitatione, aut verbis, aut actibus perpetremus, quatenus, et conspectu angelorum digni efficiamur, et Dominus ad nos veniens, non quod condemnet in nobis, sed potius quod remuneret, inveniat.



CAPUT CXXXIII. Quales ad legendum et cantandum in ecclesia constituendi sint.

Tales ad legendum, cantandum et psallendum in ecclesia constituantur, qui non superbe, sed humiliter [Col. 0926A] debitas Domino laudes persolvant; et suavitate lectionis ac melodiae et doctos demulceant, et minus doctos erudiant; plusque velint in lectione vel cantu populi aedificationem, quam popularem vanissimam adulationem. Qui vero haec docte peragere nequeunt, erudiantur prius a magistris: et instructi, haec adimplere studeant, ut audientes aedificent.



CAPUT CXXXIV. Qui modus sit correptionis.

Quanquam contemptores canonicarum institutionum episcopali praecipue judicio plectendi sint, qua poena (ut ait beatus Augustinus) in Ecclesia nulla major esse potest, demonstrandum tamen est qualem caeteri praelati, qui illis dignitate inferiores esse noscuntur, [Col. 0926B] in locis sibi commissis, in quibus canonice vivitur, erga subjectos quosque delinquentes, et ea quae proprie ad eorum propositum pertinent, observare nolentes, adhibere debeant correptionis modum. Sed quia omnis aetas, vel uniuscujusque intelligentiae capacitas, proprias debet habere mensuras, et juxta modum culparum mensura extendenda est correptionum, et haec omnia jure in praelatorum pendent judicio, quo et discretissime temperanda sunt: necesse est ut iidem praelati circa delinquentes medici peritissimi imitentur factum: scilicet ut adhibita magnae discretionis cura, quid cuique congruat, quidve conveniat, adhibeant: hoc summopere perpendentes ut, juxta quantitatem vulnerum, exhibeant fomenta curationum, quatenus nec alteri dent [Col. 0926C] quod noceat, nec alteri subtrahant quod juvat. Omissis igitur his, quorum aetati delinquenti parcendum non est, sed potius, juxta Salomonem, eorum latera, ne indurescant, virgis assidue tundenda sunt; qualiter erga caeteros delinquentes, juxta auctoritatem divinam, et sanctorum Patrum exempla traditionesque id fieri oporteat, strictim breviterque ostendatur. Si quis frater in congregatione canonica constitutus, horas canonicas frequentare neglexerit, ecclesiamque non religiose, sed pompatice vel incomposite intraverit, et opus Dei negligenter exsecutus fuerit, ad collationem venire distulerit, obedientiam a magistris sibi injunctam agere recusaverit, in legendo vel cantando, vel in caeteris ecclesiasticis disciplinis, juxta vires studium non exhibuerit, [Col. 0926D] ad mensam non necessitate, sed vitio tarde occurrerit, e claustris sine licentia exierit, per licentiam vero egressus, contra constitutum sibi placitum moras fecerit, in plateas ire, aut in biviis residere tentaverit, in dormitorio aliquid indecens, aut inhonestum, verbis aut actibus perpetraverit, aliubi nisi in dormitorio cum caeteris absque causa inevitabili dormire praesumpserit, fratribus charitatis officio obedienter servire neglexerit, discordiam quam, dicente Scriptura (Prov. VI), Dei anima detestatur, inter fratres seminaverit, et huic institutioni contumax, aut superbus, seu murmurans, aut in aliquo contrarius exstiterit, et caetera hujuscemodi agere tentaverit, hic primo secundum Dei praeceptum, [Col. 0927A] non solum semel, et secundo ac tertio, quinimo crebrius admoneatur: et si his admonitionibus non cesserit, publica objurgatione corripiatur. Quod si et his renisus fuerit, caeteris sibi alimentis interdictis, pane tantum usque ad dignam satisfactionem utatur et aqua. Si vero nec sic se correxerit, separetur a mensa, et a societate fratrum in choro psallentium removeatur, et seorsum, in loco hujuscemodi negligentibus a praelatis constituto, stare cogatur, ut saltem rubore sequestrationis emendetur. Dein si his modis correptus incorrigibilis exstiterit, et aetas permiserit, quia juxta Salomonis vocem (Prov. XVIII), stultus verbis non corrigitur, congrua ei verberum adhibeatur castigatio, quibus utpote filius verberetur, quatenus secundum [Col. 0927B] beati Gregorii sententiam, qui jubentis verba non audiunt, verberibus admoneantur, ut ad bona desideria poenae trahant quos praemia non invitant. Caeterum si talis fuerit, quem aut aetas, aut qualitas personae verberari non siverit, publica objurgatione, et jejuniorum continua afflictione, et sequestrationis rubore hujusmodi corripiatur, usque dum digna poenitentiae satisfactione veniam consequatur. Si vero uterque, et qui flagellatur, et quem flagellari aetas, aut qualitas personae prohibent, adhuc incorrigibiles exstiterint, si locus intra claustra canonicorum, sicut multis in locis noscitur esse, quo ad tempus retrudantur, et secundum modum culpae castigentur, ut juxta Apostolum traditi Satanae in interitum carnis, spiritus salvus sit in die Domini (II Cor. V). [Col. 0927C] Quod si etiam tot saluberrimis admonitionibus et castigationibus necdum paruerint, fiat pro eis ab omni congregatione communis oratio, ut a Domino sanentur. Postremo, si prorsus inemendabiles et incorrigibiles apparuerint, ne per plures eorum dira serpant contagia, necesse est ut a caeterorum societate, utpote oves morbidae, secreti, ante praesentiam deducantur episcopi, ut ab eo canonica auctoritate publice damnentur. Si vero quis in collegio canonicorum culpam criminalem admiserit, huic nulla est danda dilatio, quin aut sponte poenitentiam pro admisso crimine gerat, aut si id agere refutaverit, coram episcopo deducatur, ut ab eo publica mulctetur poenitentia. Meminisse enim oportet rectores, quia columba est in divinis Scripturis Ecclesia appellata, [Col. 0927D] quae non unguibus lacerat, sed alis pie percutit (Cant. VI). Unde etiam illis summopere observandum est, ut sicut praemissum est, juxta modum culparum, et personarum atque aetatum, omnino ipsa temperata sit correptio, ut nec vitiam desidiae inolescat, nec correptio mansuetudinis modum excedat, ne, ut ait beatus Maximus, aut solutior lenitas conniventiam praebeat peccanti, aut immoderata severitas a lapsu non revocet delinquentem. Sed et hoc illis nihilominus cavendum est, ne errata delinquentium alicujus rei livore feriant, sed potius, ut ait beatus Augustinus, sint criminum persecutores et hominum liberatores. Oderint vitia, diligant homines. Oderint quod instinctu diaboli ingestum [Col. 0928A] est, diligant quod Dei bonitate creatum est. Teneant in manu baculum et virgam; baculum videlicet, quo aliorum virium imbecillitates spiraliter sustentent: virgam vero, qua vitia delinquentium zelo rectitudinis feriant. Delinquentibus interea et excommunicatis fratribus, nequaquam caeteri fratres debeat favere, aut eos suis adulationibus decipere, aut eorum errata defendere, sed potius opem ferre, ut aequitatis censura districte corrigantur.



CAPUT CXXXV.

Solerter rectores ecclesiarum vigilare oportet, ut pueri et adolescentes, qui in congregatione sibi commissa nutriuntur vel erudiuntur, ita jugibus ecclesiasticis disciplinis constringantur, ut eorum lasciva [Col. 0928B] aetas, et ad peccandum valde proclivis, nullum possit reperire locum, quo in peccati facinus proruat. Quapropter in hujuscemodi custodiendis, et spiraliter erudiendis, talis a praelatis constituendus est vitae probabilis frater, qui eorum curam summa gerat industria, eosque ita arctissime constringat, qualiter ecclesiasticis doctrinis imbuti, et armis spiritalibus induti, et ecclesiae utilitatibus decenter parere, et ad gradus ecclesiasticos quandoque digne possint promoveri. Libuit praeterea, ob aedificationem congruam, et instructionem negotii de quo agitur, quamdam sanctorum Patrum sententiam huic operi inserere, quae ita se habet: Prona est omnis aetas ab adolescentia in malum. Nihil incertius quam vita adolescentium (Gen. VIII). Ob hoc constituendum [Col. 0928C] oportuit, ut si quis in clero puer est, aut adolescentes existunt, omnes in uno conclavi atrii commorentur, ut lubricae aetatis annos, non in luxuria, sed in disciplinis ecclesiasticis agant, deputati probatissimo seniori, quem et magistrum doctrinae, et testem vitae habeant, etc. His ita praemissis: oportet ut probatissimo seniori pueri ad custodiendum, licet ab alio erudiantur, deputentur. Frater vero, cui haec cura committitur, si eorum curam parvipenderit, et aliud quam oportet docuerit, aut eis in aliquo cujuslibet laesionis maculam ingesserit, severissime correptus ab officio amoveatur, et fratri alii id committatur, qui eos et innocentis vitae exemplis informet, et ad opus bonum peragendum excitet.



CAPUT CXXXVI.
[Col. 0928D]

Expletis, religiosissimo obsequio horis competentibus, diurnis officiis, ab omnibus canonicis, dato signo, devotissime ad completorium celebrandum veniendum est. Quo completo, oportet ut non epulis et potationibus, vanisque inserviant loquelis, sed his penitus postpositis, humiliter et honeste dormitorium petant: et nequaquam duo in uno, sed singuli in singulis lectis quiescant. Lucerna quoque in eodem dormitorio noctis tempore jugiter ardeat. Nihil denique inhonestum, aut indecens in dormitorio geratur ab aliquo, nec quispiam aliquem inquietare praesumat, nec ad verba inutilia et otiosa prorumpere [Col. 0929A] cogat. Hujus vero capituli contemptor specialiter a praelatis et magistris severissime corripiatur.



CAPUT CXXXVII.

Studendum summopere cantoribus est, ne donum sibi divinitus collatum vitiis foedent, sed potius illud humilitate, castitate, et sobrietate, et caeteris sanctarum virtutum ornamentis exornent: quorum melodia animos populi circumstantis ad memoriam amoremque coelestium, non solum sublimitate verborum, sed etiam suavitate tonorum, quae dicuntur, erigat. Cantorem autem, sicut traditum est a sanctis Patribus, et voce et arte praeclarum, illustremque esse oportet, ita ut per oblectamenta dulcedinis, animos incitet audientium, etc. Cantores itaque non propter donum sibi collatum se caeteris superbiendo [Col. 0929B] praeferant, sed humiliter socios exhibeant. Et providendum est illis, quando temperate, quandoque submisse divinum agatur officium: scilicet ut secundum numerum clericorum, et officii qualitatem, et temporis prolixitatem, cantum protendant, et voce moderentur caeterorum. Sonum etiam vocalium litterarum bene atque ornate perstrepant. His vero, qui hujus artis minus capaces sunt, donec erudiantur, melius convenit ut sileant, quam cantare volendo quod nesciunt, aliorum voces dissonare compellant. Psalmi namque in ecclesia non cursim, et excelsis atque inordinatis, seu intemperatis vocibus, sed plane ac dilucide, et cum compunctione cordis recitentur: ut et recitantium mens illorum dulcedine [Col. 0929C] pascatur, et audientium aures illorum pronuntiatione demulceantur, quoniam quamvis cantilenae sonus in aliis officiis excelsa soleat edi voce, in recitandis tamen psalmis hujusmodi vitanda est vox. Constituantur interea seniores fratres, probabilioris scilicet vitae, qui tempore statuto vicissim cum cantorum schola sint, ne hi qui discere debent, aut otio vacent, aut inanibus et supervacuis fabulis instent. Si vero cantores superbi exstiterint, et artem, quam divinitus adjuti didicerint, aliis insinuare renuerint, graviter ac severe judicentur, ut emendati atque correcti, talentum sibi a Deo collatum aliis erogare procurent. Hujuscemodi autem correptionis modus erga eos qui quarumlibet artium disciplinis eruditi sunt, et de talento sibi divinitus collato, [Col. 0929D] magis se aliis superbiendo praeferre, quam id cum charitate insinuare gestiunt, a praelatis obnixe tenendus est.



CAPUT CXXXVIII.

Oportet ecclesiae praelatos, ut de congregatione sibi commissa tales eligant boni testimonii fratres, in quibus onera regiminis secure possint partiri. Quibus etiam talem conferant potestatem, ut vice illorum fungentes, et inobedientes canonica censura corripere, et obedientes hortando ad meliora valeant provocare. Non enim constituendi sunt personaliter, aut eo ordine, quo in collegio fratrum admissi sunt, sed secundum vitae meritum, et spiritalium donorum praerogativam, qui et in congregatione assidui sint, et fratrum curam pervigili studio gerant: et sicut [Col. 0930A] alios praecedunt magisterio, ita nimirum innocentis vitae informent exemplo, ut juxta Apostolum, exemplo sint caeteris in verbo, in conversatione, in charitate, in fide, in castitate. Qui etiam, si prioratus sui causa intumescere coeperint, et curam fratrum nihili penderint, si crebro admoniti incorrigibiles exstiterint, a ministerio propellantur, aliique in loco illorum, qui id strenue peragere possint, substituantur.



CAPUT CXXXIX.

Quamvis omnes qui praesunt praepositis rite dicantur, usus tamen obtinuit eos vocari praepositos, qui quamdam prioratus curam sub aliis praelatis gerunt. Hi tamen qui juxta hunc morem praepositi vocantur, tales et tam strenui constituendi sunt, qui [Col. 0930B] et vitae probabilis sint, et ea quae sibi injuncta sunt, fideliter humiliterque expleant, et pro eo quod aliis praelati sunt, nequaquam parvipendant canonica instituta; sed quanto plus implicantur in fratrum curis, tanto magis studeant coelestibus obtemperare monitis. Debent igitur cunctae congregationi utiles esse, et de ministerio sibi commisso fideliter prodesse. Ea vero quae fratribus dare debent, cum charitate tempore opportuno incunctanter praebeant, quatenus a Domino de fideli administratione gradum bonum acquirant. Erga hujuscemodi vero delinquentes et obedientiam sibi commissam non bene administrantes, modus superius comprehensus tenendus est.



CAPUT CXL.
[Col. 0930C]

Debet procurare praelatus, ut fratribus cellararium, non vinolentum, non superbum, non tardum, non prodigum, sed moribus honestum ac Deum timentem constituat, qui et stipendia fratrum fideliter servet, et diligenti cura administrando nullatenus fratres contristet. Cui etiam pistrinum fratrum committendum est, ut illud ita vigilantissima cura custodiat, ne ministri ibidem deputati, annonam fratrum aut furtim subripiendo, aut alio quolibet modo negligenter vivendo dissipent. Hi vero famuli eligantur de fidelissima ecclesiae familia, et his officiis diligenter erudiantur, ut scilicet et pistoria arte, et fidei puritate necessitatibus fratrum opportunissime valeant suffragari. Eadem quoque forma de cocis [Col. 0930D] servanda est. Inutiles denique atque inobedientes cellararii secundum superius comprehensam sententiam judicentur.



CAPUT CXLI.

Evangelicis atque apostolicis instruimur documentis, in colligendis hospitibus ante omnia operam dare debere, ut merito de nobis dicatur a Domino: Hospes fui, et collegistis me (Matth. XXV), etc. Proinde oportet, ut praelati ecclesiae praecedentium Patrum exempla sectantes, aliquod praeparent receptaculum, ubi pauperes colligantur, et de rebus ecclesiae tantum ibidem deputent, unde sumptus necessarios juxta possibilitatem rerum habere valeant, exceptis decimis, quae de ecclesiae villis ibidem conferuntur. Sed et canonici, tam de frugibus, quam [Col. 0931A] etiam de omnibus eleemosynarum oblationibus, in usus pauperum decimas libentissime ad ipsum conferant hospitale. Et boni testimonii de ipsa congregatione frater constituatur, qui hospites et peregrinos adventantes, utpote Christum in membris suis, suscipiat, eisque necessaria libenter pro viribus administret; qui etiam ea quae in usus pauperum cedere debent, nequaquam in suos usus reflectat, ne cum Juda loculos Domini furante sententiam damnationis excipiat. Sed et praelatorum debet vigilare industria, ne eum cui hospitale pauperum committitur, res pauperibus deputatas in aliquo minuere, aut his quasi beneficiario munere concessis sinant uti, quod a praelatis quibusdam, curam pauperum parvipendentibus, fieri comperimus. Clerici namque [Col. 0931B] si aliis temporibus nequeunt, saltem quadragesimae tempore pedes pauperum in competenti lavent hospitali, juxta illud evangelicum: Si ego Dominus et magister lavi vobis pedes, quanto magis vos debetis alter alterius lavare pedes (Joan. XIII)? etc. Quapropter expedit, ut in competenti loco hospitale sit pauperum, ubi perfacilis ad illud veniendi conventus possit fieri fratrum. Quod si is, cui hospitale commissum est, curam pauperum neglexerit, eorumque res in suos usus retorserit, quanquam divina ultione dignus sit, severius tamen quam caeteri delinquentes a praepositis judicandus, et a ministerio removendus est. Nec immerito: quippe qui et pretia peccatorum, et alimenta pauperum, et thesaurum coelo recondendum, suis (quod fas non fuit) aptavit [Col. 0931C] usibus.



CAPUT CXLII.

Quamvis canonicis proprias licitum sit habere mansiones, debet tamen a praelato mansio infirmorum et senum intra claustra canonicorum fieri; ut qui suam forte non habent, in eadem suam aptissime possit tolerare imbecillitatem, quatenus ibidem et subsidiis ecclesiasticis quibus indigent, et fratrum adminiculis misericorditer sustententur. Erga quos oportet ut caeteri fratres magnam exhibeant charitatem; scilicet ut eis compatiendo subveniant, et assiduis visitationibus, et Scripturarum sanctarum consolationibus, nec non et propriam rerum facultatibus, adminicula necessaria praebeant, ut impleatur in eis illud evangelicum: Infirmus fui et visitastis [Col. 0931D] me (Matth. XXV).



CAPUT CXLIII.

Eligatur necesse est a praelato, ex congregatione sibi commissa frater probabilis vitae, cui officii sit portam canonicorum cum summa obedientia et humilitate competenti tempore claudere ac reserare, ut nulli per eam nisi per licentiam aditus pateat intrandi aut exeundi. Cui etiam observandum est, ne eis quibus cordi est plus otiis vacare quam divinis obsequiis incubare, foras evagandi locum praebeat, et eorum nugarum, quod nefas est, particeps fiat. Debet praeterea advenientes quosque cum charitate suscipere, et priori adventum eorum causamque nuntiare. Expleto namque vespertino et [Col. 0932A] completorio officio, obseratisque portis, claves earum idem portarius ei qui vicem praelati tenet, ferat, ut nulli horis incompetentibus intrandi aut exeundi maneat facultas: quas etiam ab eodem in crastinum tempore accipiat constituto. Si vero inobediens atque protervus idem repertus fuerit portarius, sicut de aliis ministris negligentibus superius dictum est, judicetur.



CAPUT CXLIV.

Oportet claustra canonicorum ita diligenter custodiri, ut grex Dominicus fraterna concorditer fruatur pace: et si quemlibet praelatus, aut qui ejus vice fungitur, aut forte quilibet alius spiritalis frater, intra claustra quempiam inhoneste agentem, aut extra in biviis et plateis otio vanisque confabulationibus [Col. 0932B] vacantem, repererit, primo secreta admonitione eum corripiat, et post, si necesse fuerit, coram fratribus idem negligens acrius judicetur, ut deinceps emendatus in melius proficiat. Feminis namque non solum in mansionibus et claustris canonicorum prandendum aut requiescendum non est, quin potius nec in ea intrandi, excepto in ecclesiam, ulla tribuenda facultas, quia valde hoc a sanctis patribus legitur inhibitum. Si quid vero charitatis officio illis attribuendum est, extra claustra constituatur locus, in quo id accipiant: nullus tamen fratrum cum ipsis, nisi testes coram fuerint, loquatur. Qui vero secus, quam praemissum est, agere tentaverit, ita severiter a praelatis et magistris corrigatur, ut caeteris, ne quid tale agere pertentent, [Col. 0932C] exemplo correptionis sibi exhibitae terrorem incutiant.



CAPUT CXLV.

Quanquam a sanctis Patribus in superioribus hujus libelli partibus satis sit dilucidatum, qualiter clerici vivere debeant, adeo ut qui haec, quae superius comprehensa sunt, sedula meditatione perlegerit, perspicue in his reperire valeat qualis ejus debeat esse fidei devotio, actuum morumque exornatio, ac divinorum cultuum exsecutio: propter plerosque tamen simplices, minusque capaces, haec strictim breviterque replicanda pernecessarium duximus: ut qui haec aut legere, aut forte ab aliis lecta plene intelligere nequiverint, utantur hac defloratiuncula, utpote calatho diversorum florum [Col. 0932D] vernantium nectare referto, et discant quid illis agendum, quidve vitandum sit. Legalibus interea institutis et evangelicis saluberrimis monemur praeceptis, ut Dominum Deum nostrum totis praecordiis diligamus, et proximum tanquam nosmetipsos, etc. Si igitur ab omnibus fidelibus, his salutiferis praeceptis totis nisibus est favendum, quanto magis ab his qui divinis cultibus mancipati sunt et aliis exemplo virtutum condimentum esse debent. Proinde oportet, ut primo omnium Dominum Deum diligant ex toto corde, ex tota anima, tota virtute, et proximos tanquam seipsos: et nosse quia in his duobus praeceptis tota lex pendet et prophetae. Non occidant, neque fratrem oderint, quia (ut ait Apostolus) qui [Col. 0933A] fratrem suum odit, homicida est (I Joan. III). Non adulterent, non furtum faciant, non concupiscant rem alienam, non falsum testimonium dicant, et quod sibi nolunt fieri, alteri ne faciant. Non sint superbia tumidi, non detractionibus assueti, non ebrietati servientes, non luxuria enervati, non iracundia turbidi, non quibuslibet aliis vitiis substrati, non vaniloqui, non invidi, non somnolenti, non pigri, non murmuratores, non susurrones, non vinolenti, non multum edaces. Fraudes et dolositates caveant, usuris nequaquam inserviant, non jurent, ne forte perjurent, malum pro malo non reddant. Cum in se aliquid boni viderint, Deo; et malum cum viderint, sibi deputent. Discordiam fugiant, et quos discordantes invenerint, ad charitatis concordiam revocent, [Col. 0933B] et juxta vocem Psalmistae (Psal. XXXIII), declinent a malo et faciant bonum. Attendant et Apostolum prohibentem: Non, inquit, in comessationibus et ebrietatibus, non in cubilibus et impudicitiis, non in contentione et aemulatione, sed induimini Dominum Jesum Christum. Animadvertant etiam, quod ab his vitiis ab Apostolo prohibitis omnium vitiorum seges emergat: et quod horum morborum mater superbia sit. Oportet ut animam corpusque suum ab omni inquinamento carnis et spiritus custodiant, ut juxta Apostolum, integer spiritus eorum et anima et corpus, sine querela in adventu Domini nostri Jesu Christi servetur. Sobrie, juste et pie vivant, saecularia negotia prorsus abjiciant, quia juxta eumdem Apostolum, Nemo militans Deo, implicat [Col. 0933C] se negotiis saecularibus, ut ei placeat cui se probavit. Jejunium ament, hospites colligant, pauperes recreent, nudos vestiant, infirmos visitent, mortuos sepeliant, in tribulatione positis opem ferant, dolentes consolentur. Amori Christi nihil praeponant, charitatem non derelinquant: pacem, si fieri potest, cum omnibus hominibus habeant: diem judicii timeant, vitam aeternam spiritaliter concupiscant. Spem suam Deo committant, proprio episcopo in omnibus secundum canonicam institutionem obtemperent, magistros suos non temere reprehendant. Postremo in doctrinis spiritalibus operam dent. Lectionibus, psalmis, hymnis, canticis, et caeterorum bonorum operum exercitiis jugiter incumbant. In dormitorio, nisi quem infirmitas detinuerit, omnes dormiant: [Col. 0933D] in refectorio pariter reficiantur, quotidie ad collationem veniant; mox ut signum datum fuerit, ad ecclesiam omnes festinato veniant, et horas canonicas non negligenter, sed cum omni religione pariter celebrent. Ecclesiam non pompatice, sed reverenter ingrediantur. In choro non cum baculis [Col. 0934A] stent, vaniloquiis nequaquam insistant, sed cum omni devotione et veneratione divinae servitutis opus peragant, scientes angelorum praesentiam semper illic adesse. E claustris non nisi per licentiam egrediantur: egressi, irreprehensibiliter vivant, ut ab his qui foris sunt, bonum testimonium habeant, et religionem ac propositum suum actibus illicitis nequaquam maculent, sed potius omnes quibus se conjunxerint, sale sapientiae et bonorum operum exemplis condiant. Contubernia feminarum nullatenus appetant, non vanis oculis, aut petulanti tumidoque gestu, ac dissolutis renibus incedant: non spectaculis, non pompis saecularibus intersint, non aleae, non quibuslibet venationibus serviant. Apostoli namque instructi documento, quo ait: [Col. 0934B] Non in veste pretiosa (I Tim. VIII), nequaquam pretiosis delectentur vestibus. Caveant summopere, ne extra claustra moras faciant, nisi prout sibi a priore constitutum fuerit, et opportunitas temporis dictaverit. Intra claustra positi, non otio vacent, sed aut divinis officiis, aut propriis utilitatibus, aut certe magistrorum jussionibus pareant: ne otio torpentes, ab Apostolo audiant: Qui non vult operari, nec manducet (II Thes. III). Seniores spiritaliter juniores diligant: juniores senioribus obsequium dignum exhibeant. Doctiores minus doctis nequaquam se praeferant, sed magis eos cum charitate aedificent: neque hi qui nobilitate generis, aut virtutum donis pollent, caeteris se timide superextollant. Omnes in congregatione vicissim sibi charitatis [Col. 0934C] officio serviant, quibus etiam in refectorio comedentibus, et religiose silentium tenentibus continuatim legatur lectio. Delinquentes zelo rectitudinis pariter arguant et castigent, pueros et adolescentes negligentes verborum disciplinis corripiant. Singuli juxta capacitatem suam diversarum artium erudiantur disciplinis, ut nullus in collegio canonico inutilis appareat, nec vota fidelium otiosus comedat. Tales quippe esse, imo et taliter conversari decet omnes, qui divinis officiis se manciparunt. Quapropter studeant haec breviter collecta sedula meditatione perlegere, et memoriae commendare, et divina adjuvante gratia, juxta vires adimplere; quo facilius et liberius majora a sanctis Patribus edita exsequi valeant. Vocatione ergo qua vocati [Col. 0934D] sunt; nec ad dexteram, nec ad sinistram declinantes, ambulent: quatenus divinis jussionibus obtem perantes, ad Christum, in cujus sorte esse noscuntur, qui via, veritas et vita est, eo opitulante, pervenire mereantur.



LIBER SECUNDUS. QUI EST DE INSTITUTIONE SANCTIMONIALIUM [a 1Kb] .
[Col. 0935]




[PRAEFATIO.]

[Col. 0935A] Hanc constitutionem sacer conventus anno incarnationis Domini 816, indictione 10, anno siquidem gloriosissimi Ludovici imperatoris tertio, in Aquisgrani palatio, eodem monente principe, ob animarum sanctimonialium canonice degentium salutem, [Col. 0936A] divina inspirante gratia et sanctorum Patrum auctoritatibus, velut ex pratis vernantibus, quosdam flosculos collegit et in unum congessit, atque communi voto, communique consensu, sanctimonialibus tenendam observandamque percensuit.





INDEX CAPITUM LIBRI II.
[Col. 0935]
VIII.XV.pervigilem adhibeant custodiam.
I 	Excerptum ex epistola Hieronymi ad Eustochium.
II. 	Ejusdem ad Demetriadem excerptum.
III 	Item ejusdem ex epistola ad Furiam.
IV. 	Excerptum ex epistola Cypriam de habitu virginum.
V 	Ex sermone sancti Caesarii episcopi sanctimonialibus directo.
VI. 	Sancti Athanasii ad sponsas Christi.
VII. 	Quales in monasteriis puellaribus debeant esse abbatissae.
[Col. 0935B]
De congregandis in monasteriis sanctimonialibus.
IX 	Qualiter his, quae monasterium expetunt, de rebus propriis agendum sit.
X. 	Qualiter in monasterio sanctimonialibus conversandum sit.
XI. 	Ut monasteria puellarum undique muniantur, et necessariae habitationes interius praeparentur.
XII 	Ut sanctimoniales in una societate viventes aequaliter cibum et potum accipiant.
XIII. 	Qualiter sanctimoniales stipendia accipere debeant necessaria.
XIV. 	Quod gemina abbatissis sanctimonialibus impendenda sit pastio.
[Col. 0936A]
Ut ad horas canonicas celebrandas incunctanter conveniant sanctimonia es.
XVI. 	De instantia orationis.
XVII. 	Ut completorium pariter sanctimoniales celebrent.
XVIII. 	Qui modus correptionis erga sanctimoniales delinquentes adhibuendus sit.
XIX. 	Ut abbatissae virorum frequentias vitent.
XX. 	Ut sanctimoniales virorum caveant frequentias.
XXI. 	Ut sanctimoniales erga famulas sibi servientes
[Col. 0936B]
XXII. 	Ut erga puellas in monasteriis erudiendas magna adhibeatur diligentia.
XXIII 	Ut in monasteriis puellaribus domus propter anus et infirmas sit.
XXIV. 	Quales sint praepositae constituendae.
XXV. 	Qualis constituenda sit cellararia.
XXVI. 	De portaria monasterii constituenda.
XXVII. 	Ut non nisi statuto tempore presbyteri eorumque ministri monasteria puellarum ingrediantur.
XXVIII. 	Ut hospitale pauperum extra monasterium sit puellarum.






MANSI IN SEQUENTEM MONIALIUM REGULAM PRAEMONITIO.
[Col. 0935]

Concilii Aquisgranensis Regula pro sanctimonialibus exstat in vetustissimo codice membranaceo saeculo IX, eodem scilicet quo et concilium est habitum scripto, qui sane Codex servatur Romae in bibliotheca PP. Cisterciensium monasterii Sanctae Crucis in Hierusalem. In eo vero omnia cum editis concordare monuit me per litteras P. D. Darius Marinoni ejusdem ordinis monachus eruditus et ejusdem monasterii bibliothecarius, nisi quod ante exordium capitis primi praemitti animadvertit sermonem quemdam S. Augustino tributum, cujus apographum ad me humanissime transit. Hunc igitur sermonem ex Codicis hujus auctoritate Regulae sanctimonialibus datae hic ego primus praemitto.



INCIPIT SERMO S. AUGUSTINI AD VIRGINES.
[Col. 0935C]

Dilige Dominum, et amabit te; servi illi, et illuminabit cor tuum. Honora matrem tuam, sicut Matrem Christi, et ne despexeris canitiem ejus, quae peperit te. Dilige sorores tuas, sicut filias matris tuae, et non derelinquas vias pacis. Oriens sol videat codicem in manu tua, et post secundam horam operare opus tuum. Ora sine intermissione, et memento Christi, qui genuit te. Conventus virorum devita, ut non fiat idolum in tua anima, et erit tibi offendiculum in tempore orationis. Christum habes dilectum; projice viros omnes, et non vives exprobrabilem vitam. Animositatem etiam longe facito a te, et memoria malitiae non demoretur apud te. Ne dicas hodie Comedo, et cras non comedam, quoniam [Col. 0936C] non in sapientia facis hoc; erit enim nocella corpori tuo, et cruciatus stomacho tuo. Edere carnem non est bonum, et bibere vinum non est optimum; offerri autem oportet infirmantibus. Virgo turbulenta non salvabitur, et quae in deliciis est non videbit sponsum suum. Ne dicas, Contristavit me famula, et retribuam illi propter quod non est servitus in filiabus Dei. Non des auditum tuum verbis vanis, et narrationes malorum fuge. Circumvenientium ferias ebriosas fuge, et ad nuptias alienas ne ieris; immunda enim virgo faciens haec. Aperi os tuum verbo Dei, et cohibe a multiloquio linguam tuam. Coram Domino humilia te ipsam, et exaltabit te de terra ejus. Ne avertaris a paupere in tempore tribulationis, et non deficiet oleum lampadi tuae. Omnia fac propter Dominum, et noli quaerere [Col. 0937A] ab hominibus gloriam, quoniam gloria hominis sicut flos feni; gloria autem Domini manet in aeternum; virginem mansuetam diligit Dominus, virgo autem iracunda odibilis erit; obediens virgo misericordiam consequetur, contradicens autem valde insipiens est. Murmuratricem virginem disperdit Dominus, gratiosam autem liberat a morte; turpis risus, et exprobrabilis impudentia; omnis enim insipiens talibus implicabitur; quae exornat vestimenta sua, et castitate extrinsecus erit. Non commoreris saecularibus, et avertent tuum cor, et irrita facient consilia justa; lacrymis in nocte roga Dominum, et nemo sentiat rogantem te, et invenies gratiam. Concupiscentiam deambulationum alienarum ne imiteris; donum, et desiderium avertit statum [Col. 0937B] animi, et corrumpit promptam voluntatem ejus. Fidelis virgo non formidabit, quae autem infidelis est, fugiet etiam umbram suam. Invidia consumit animam, et livor devorat eam. Quae contemnit sorerem infirmam, a Christo longe erit; ne dicas meum est hoc, et illud est tuum; in Christo enim Jesu omnia communia sunt. Non inquiras vitam alterius, et in ruina sororis tuae ne congaudeas. Subministra autem diligentibus virginibus, et in nobilitate tua ne extollaris; non proferas verbum de ore tuo in ecclesia Domini, et non extollas oculos tuos; Dominus enim cognoscit tuum cor et omnes cogitationes tuas inspicit; omnem malam concupiscentiam repelle a te, et non contristabunt te inimici tui. Psalle de corde puro, et non tantum moveas [Col. 0937C] linguam in ore tuo; insipiens Virgo amavit argentum, prudens autem apponit et panem suum; sicut impetus igni difficile compescitur, sic annona virginis vix sanabilis; ne dederis animam cogitationibus malis, ut non polluant tuum cor, et immundam orationem longe facito a te. Gravis tristitia, et intolerabilis accidia, lacrymae autem a Domino validiores utroque; fames et sitis marcescere facit concupiscentias malas, vigilia autem bona purificat sensum. Iram et animositatem malitiae confundunt munera; quae detrahit occulte sorori suae, foris stabit a thalamo Sponsi, et clamabit ad januas ejus, et non exaudietur; virginis immisericordis exstinguetur lampada, et non videbit advenientem sponsum suum; vitrum cadens saxo [Col. 0937D] comminuitur, et virgo adjuncta viro innocens non erit. Melior mulier mansueta, quam virgo animosa et iracunda. Quae attrahit in risu sermones viri similis est circummittenti laqueum in collo suo; sicut margarita in fundibulo aureo, sic virginitas cooperta reverentia. Cantica daemonum et tibiae resolvunt animam et disperdunt fortitudinem ejus, quam custodi per omnia, ut non exprobrabilis fias; non delecteris in risu, et in vituperantibus non laeteris, quoniam Dominus derelinquit eas. Non exprobrabis sororem tuam edentem, et in abstinentia tua ne exalteris; non enim scis quid cogitabit Dominus, aut quis stabit in conspectu ejus. Quae miseretur [Col. 0938A] videntibus oculis suis, et tabescentibus casibus suis; super impossibilitatem animi gravis abstinentia, et vix dirigibilis castitas. Nihil dulcius coelesti Sponso; animae virginum illuminabuntur, animae autem immundorum videbunt tenebras. Vidi viros corrumpentes virgines in doctrinis suis, et vanam facientes virginitatem earum. Tu autem audi, filia, doctrinas Ecclesiae Dei, et nemo alienus persuadeat tibi. Deus fundavit coelum et terram, et laetatur in eis. Non est angelus non capax malitiae [a 1Kb] , non est daemon natura malus. Utrumque enim liberi arbitrii sicut homo, et corpore corruptibili, et anima substitit rationali; sic et Dominus noster natus est sine peccato; manducavit et crucifixus est, et non erat visio ficta in oculis hominum: sic erit [Col. 0938B] resurrectio mortuorum. Mundus transit iste, et nos spolia accipiemus. Corpora justorum haereditabunt lumen, impii autem habitabunt in tenebris. Virginis oculi videbunt Dominum, et aures virginis audient recte. Amen.



CAPUT PRIMUM.

(Excerptum ex epist. 21 Hieronymi ad Eustochium.) Audi, filia, et vide, et inclina aurem tuam, et obliviscere populum tuum, et domum patris tui, et concupiscet rex decorem tuum, in quadragesimo quarto psalmo Deus ad animam loquitur humanam, ut secundum exemplum Abrahae exiens de terra sua et de cognatione sua, relinquat Chaldaeos, qui quasi daemonia interpretantur, et habitet in regione viventium, quam alibi Propheta suspirat dicens: [Col. 0938C] Credo videre bona Domini in terra viventium (Psal. XXVI). Verum non sufficit tibi exire de patria tua, nisi et obliviscaris populi et domus patris tui. ITEM IBI. Non expedit, apprehenso aratro, respicere post tergum, nec de agro reverti domum; nec post Christi tunicam ad tollendum aliud vestimentum tecta descendere. Grande miraculum. Pater filiam cohortatur, ne meminerit patris. Vos de patre diabolo estis, et desideria patris vestri vultis facere (Joan. VIII), dicitur ad Judaeos: et alibi: Qui facit peccatum, ex diabolo est (I Joan. III). Tali primum parente generati nigri sumus, et post poenitentiam nec dum culmine virtutis ascenso dicimus: Nigra sum, sed et formosa, filiae Jerusalem (Cant. I). Exivi de domo infantiae meae, oblitus sum patris, renascor [Col. 0938D] in Christo. Quid pro hoc mercedis accipio? Sequitur: Et concupiscet rex decorem tuum (Psal. XLIV). Hoc ergo illud magnum est sacramentum. Propter hoc relinquet homo patrem et matrem, et adhaerebit uxori suae, et erunt ambo, jam non, ut ibi, in una carne, sed in uno spiritu. Non est sponsus tuus arrogans, non superbus, Aethiopissam duxit uxorem. Statim ut volueris sapientiam veri audire Salomonis, et ad eum veneris, confitebitur tibi cuncta quae novit; et inducet te rex in cubiculum suum: et mirum in modum, colore mutato, sermo tibi ille conveniet: Quae est ista quae ascendit dealbata? ITEM IBI. Nolo tibi venire superbiam [Col. 0939A] de proposito, sed timorem. Onusta incedis auro, latro vitandus est. Stadium est haec vita mortalibus; hic contendimus, ut alibi coronemur. Nemo inter serpentes et scorpiones securus ingreditur. Et inebriatus est, inquit Dominus, gladius meus in coelo (Isa. XXXIV); et tu pacem arbitraris in terra, quae tribulos generat et spinas, quam serpens comedit? Non est nobis colluctatio adversus carnem, et sanguinem, sed adversus principatus, et potestates hujus mundi, et rectores tenebrarum harum. adversus spiritalia nequitiae in coelestibus. Magnis inimicorum circumdamur agminibus: hostium plena sunt omnia. Caro fragilis, et cinis futura post modicum; pugnat sola cum pluribus: cum autem fuerit dissoluta, et venerit princeps mundi istius, [Col. 0939B] et invenerit in ea nihil, tunc secura audiet per Prophetam: Non timebis a timore nocturno, et a sagitta volante per diem, et a negotio perambulante in tenebris, ab incursu et daemonio meridiano. Cadent a latere tuo mille, et decem millia a dextris tuis, ad te autem non appropinquabunt (Psal. XC). Quod si eorum te multitudo turbaverit, et ad singula incitamenta vitiorum coeperis aestuare, et dixerit tibi cogitatio tua, Quid faciemus? respondebit tibi Elisaeus: Noli timere, quoniam plures nobiscum sunt, quam cum illis (IV Reg. VI). SEQUITUR IN EADEM. Quandiu hoc fragili corpusculo detinemur, quandiu habemus thesaurum istum in vasis fictilibus, et concupiscit spiritus adversus carnem, et caro adversus spiritum, nulla est certa victoria. Adversarius [Col. 0939C] noster diabolus, tanquam leo rugiens, aliquem devorare quaerens circuit. Non quaerit diabolus homines infideles, non eos qui foris sunt, et quorum carnes rex Assyrius in olla succendit; sed de Ecclesia Christi rapere festinat. Non venit Salvator pacem mittere super terram, sed gladium. ITEM POST PAUCA. Si post nuditatem, jejunia, famem, carcerem, flagella, supplicia, in semet reversus Apostolus exclamat: Infelix ego homo, quis me liberabit de corpore mortis hujus (Rom. VII)? tu te putas securam esse debere? Cave, quaeso, ne quando de te dicat Deus: Virgo Israel cecidit, et non est qui suscitet eam (Amos. V). Audenter loquar. Cum omnia possit Deus, suscitare virginem non potest post ruinam. Valet quidem liberare de poena, sed non vult [Col. 0939D] coronare corruptam. Timeamus illam prophetiam, ne in nobis etiam compleatur: Virgines bonae deficient. Observa quid dicat: Virgines bonae deficient (Ibid. VIII), quia sunt et virgines malae. Qui viderit, inquit, mulierem ad concupiscendum eam, jam moechatus est eam in corde suo (Matth. V). Perit ergo et mente virginitas. Istae sunt virgines malae, virgines carne, non spiritu, virgines stultae, quae oleum non habentes excluduntur a sponso. Si autem et illae, quae virgines sunt, ob alias tamen culpas virginitate corporum non salvantur, quid fiet illis, quae prostituerunt membra Christi, et mutaverunt templum sancti Spiritus in lupanar? Illico audient: Descende, sede in terra, virgo filia Babylonis: sede [Col. 0940A] in terra, non est thronus filiae Chaldaeorum: non vocaberis ultra mollis et delicata (Isa. XLVII). Rectius fuerat subiisse conjugium, ambulasse per plana, quam ad altiora tendentem in profundum inferni cadere. ITEM POST PAUCA. Non solvatur fascia pectoralis, sed statim ut libido titillaverit sensum, et blandum voluptatis incendium dulci nos calore perfuderit, erumpamus in vocem: Dominus auxiliator meus, non timebo quid faciat mihi caro. Et cum paululum interior homo inter vitia atque virtutes coeperit fluctuare, dicito: Quare tristis es, anima mea, et quare conturbas me? Spera in Deo, quia confitebor illi salutare vultus mei et Deus meus. Nolo sinas cogitationem crescere: nihil in te Babylonium, nihil confusionis adolescat. Dum parvus [Col. 0940B] est hostis, interfice: nequitia, ne zizania crescant, elidatur in semine. Audi Psalmistam loquentem: Filia Babylonis misera, beatus qui retribuet tibi retributionem tuam, quam retribuisti nobis! Beatus qui tenebit et allidet parvulos tuos ad petram (Psal. CXXXVI)! Quia enim impossibile est in sensum hominis non irruere innatum medullarum calorem, ille laudatur, ille praedicatur beatus, qui statim ut coeperit cogitare sordida, statim interficit cogitatus, et elidit eos ad petram: petra autem erat Christus. ITEM IBI. Si autem haec sustinent illi, qui exeso corpore solis cogitationibus oppugnantur, quid patitur puella, quae deliciis fruitur? Nempe illud apostoli: Vivens mortua est (I Tim. V). Si quid itaque in me potest esse consilii, si experto creditur; hoc [Col. 0940C] primum moneo, hoc obtestor, ut sponsa Christi vinum fugiat pro veneno. Haec adversus adolescentiam prima arma sunt daemonum. Nec sic avaritia quatit, inflat superbia, delectat ambitio. Facile aliis caremus vitiis, hic hostis intus inclusus est: quocunque pergimus, nobiscum portamus inimicum. Vinum et adolescentia, duplex incendium voluptatis. Quid ardenti corpusculo fomenta ignium ministramus? Paulus ad Timotheum: Jam noli, inquit, aquam bibere, sed vino modico utere, propter stomachum et frequentes tuas infirmitates (Ibidem). Vide quibus causis vini potio concedatur: ut ex hoc stomachi dolor, et frequens medeatur infirmitas. Et ne nobis forsitan de aegrotationibus blandiremur, modicum praecepit esse sumendum, medici potius [Col. 0940D] consilio, quam Apostoli. Alioquin idem Apostolus alibi se dixisse meminerat: Et vinum in quo est luxuria (Ephes. V): et, Bonum est homini vinum non bibere, et carnem non manducare (Rom. XIV). Noe vinum bibit et inebriatus est (Gen. IX): rudi adhuc saeculo, tunc primo plantata vinea, inebriare vinum forsitan nesciebat. Et ut intelligas Scripturae in omnibus sacramentum (margaritum quippe est sermo Dei, et ex omni parte forari potest) post ebrietatem nudatio femorum subsecuta est, libido juncta luxuriae: prius enim venter extenditur, et sic caetera membra concitantur. Manducavit enim populus, et bibit, et surrexerunt ludere (Exod. XXXII). Loth amicus Dei in monte salvatus, et de tot millibus populi [Col. 0941A] solus justus inventus, inebriatur a filiabus suis (Genes. XIX). Et licet illae putarent genus humanum defecisse, et hoc facerent liberorum magis desiderio quam libidinis, tamen sciebant virum justum hoc nisi ebrium non esse facturum. Denique quid fecerit ignoravit. Et quanquam voluntas non sit in crimine, error in culpa est. ITEM IN EADEM. Innumerabilia sunt de scripturis responsa divina, quae gulam damnent, et simplices cibos praebeant. Verum quia nunc non est propositum de jejuniis disputare, et universa exsequi sui est tituli et voluminis, haec sufficiant pauca de pluribus. Alioquin ad exemplum horum poteris tibi ipsa colligere, quomodo et primus de paradiso homo, ventri magis obediens quam Deo, in hanc lacrymarum dejectus [Col. 0941B] est vallem: et ipsum Dominum Satanas fame tentaverit in deserto; et Apostolus clamitet: Esca ventri, et venter escis: Deus autem et hunc, et illas destruet (I Cor. VI); et de luxuriosis: Quorum Deus venter est (Philipp. III). Id enim colit unusquisque quod diligit. Ex quo sollicite providendum est, ut quos saturitas de paradiso expulit, reducat esuries. Quod si volueris respondere, te nobili stirpe generatam, semper in deliciis, semper in plumis, non posse a vino et esculentioribus cibis abstinere, nec his legibus vivere districtus, respondebo: Vive ergo lege tua, quae Dei non potes. Non quod Deus universitatis creator et Dominus, intestinorum nostrorum rugitu, et inanitate ventris, pulmonumque delectetur ardore: sed quod aliter pudicitia tuta [Col. 0941C] esse non possit. Job Deo charus, et testimonio ipsius immaculatus et simplex, audi quid de diabolo suspicetur: Virtus ejus in lumbis, et potestas in umbilico (Job. XL). Omnis igitur adversus viros diaboli virtus in lumbis est: omnis in umbilico contra feminas fortitudo. Vis scire ita esse ut dicimus? Arripe exempla. Samson leone fortior, et saxo durior, et qui unus et nudus mille persecutus est armatos, in Dalilae mollescit amplexibus (Judic. XVI). SEQUITUR POST PAUCA. Piget dicere quot quotidie virgines ruant, quantas de suo gremio mater perdat Ecclesia, super quot sidera superbus inimicus ponat thronum suum, quot petras excavet, et habitet coluber in foraminibus earum. Videas plerasque viduas, antequam nuptas, infelicem conscientiam [Col. 0941D] mentita tantum veste protegere, quas nisi tumor uteri, et infantum prodiderit vagitus, sanctas et castas se esse gloriantur, et erecta cervice, et ludentibus pedibus incedunt. Aliae vero sterilitatem praebibunt, et necdum sati hominis homicidium faciunt. Nonnullae cum se senserint concepisse de scelere, abortii venena meditantur, et frequenter etiam ipsae commortuae trium criminum reae ad inferos perducuntur, homicidae sui, Christi adulterae, nec dum nati filii parricidae. Istae sunt quae solent dicere: Omnia munda mundis, sufficit mihi conscientia mea. Cor mundum desiderat Deus: cur me abstineam a cibis, quos creavit Deus ad utendum? Et si quando lepide et festive volunt vivere, ubi se mero ingurgitaverint, [Col. 0942A] ebrietati sacrilegium copulantes, aiunt: Absit ut ego a Christi sanguine me abstineam. Hae sunt, quae per publicum notabiliter incedunt, et furtivis oculorum nutibus adolescentium greges post se trahunt: quae semper audiunt per prophetam: Facies meretricis facta est tibi (Jer. III). Nolo habeas consortium matronarum; nolo ad nobilium domos accedas; nolo te frequenter videre, quod contemnens virgo esse voluisti. Neque vero earum te tantum cupio declinare congressus, quae maritorum inflantur honoribus; quas eunuchorum greges sepiunt, et in quarum vestibus attenuata in filum auri metalla texuntur: sed etiam eas fuge, quas viduas necessitas fecit. Sint tibi sociae, quas jejunia tenuant, quibus pallor in facie est, quas probavit et vita; quae [Col. 0942B] quotidie in cordibus suis canunt: Ubi pascis, ubi cubas in meridie? quae ex affectu dicunt: Cupio dissolvi et esse cum Christo. Sit itaque tibi moderatus cibus, et nunquam venter expletus. Plures quippe sunt, quae cum vino sint sobriae, ciborum largitate sunt ebriae. Ad orationem tibi nocte surgenti non indigestio ructum faciat, sed inanitas. Crebrius lege, disce quamplurima. Tenenti codicem somnus obrepat, et cadentem faciem pagina sancta suscipiat. Sint tibi quotidiana jejunia, et refectio satietatem fugiens. Nihil prodest biduo, triduoque transmisso vacuum portare ventrem, si pariter obruatur, si compensetur saturitate jejunium. Illico mens repleta torpescit, et irrigata humus spinas libidinum germinat. Si quando senseris exteriorem [Col. 0942C] hominem florem adolescentiae suspirare, et accepto cibo, cum te in lectulo compositam dulcis libidinum pompa concusserit, arripe scutum fidei, in quo ignitae diaboli exstinguuntur sagittae. Omnes adulterantes, quasi clibanus corda eorum. SEQUITUR IN EADEM. Difficile est humanam animam aliquid non amare; et necesse est ut in quoscunque mens nostra trahatur affectus, carnis amor spiritus amore superetur. Desiderium desiderio restinguitur, quidquid inde minuitur, hic crescit. Quin potius semper ingemina: Super lectulum meum in noctibus quaesivi quem dilexit anima mea (Cant. III). Mortificate igitur, ait Apostolus, membra vestra quae sunt super terram (Coloss. III); unde et ipse confidenter aiebat: Vivo autem, jam non ego, vivit vero in me Christus (Galat. II). [Col. 0942D] Esto cicada noctium. Lava per singulas noctes lectum tuum, lacrymis stratum tuum riga. Vigila, et fias sicut passer in solitudine. Psalle spiritu, psalle et sensu. Benedic, anima, Domino; et ne obliviscaris omnes retributiones ejus qui propitiatur cunctis iniquitatibus tuis, qui sanat omnes infirmitates tuas, et redimit ex corruptione vitam tuam. Illud quoque tibi vitandum est cautius, ne vanae gloriae ardore capiaris. Quomodo, inquit Jesus, potestis credere gloriam ab hominibus accipientes (Joan. V)? Vide quale malum sit, quod qui habuerit, non potest credere. Nos vero dicamus: Quoniam gloriatio mea tu es (Psal. III); et, Qui gloriatur, in Domino glorietur (II Cor. X); et, Si adhuc hominibus [Col. 0943A] placerem, Christi servus non essem (Galat. I): et, Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Galat. VI); et illud, In te laudabimur tota die; In Domino laudabitur anima mea (Psal. XLIII). Cum facis eleemosynam, Deus solus videat, cum jejunas laeta sit facies tua. Vestis nec satis munda, nec sordida. ET MOX. Nec satis religiosa velis videri, nec plus humilis quam necesse est, ne gloriam fugiendo quaeras. Plures enim paupertatis, misericordiae atque jejunii arbitros declinantes, hoc ipso cupiunt placere, quod placere contemnunt, et mirum in modum laus dum vitatur appetitur. Sunt quippe nonnullae exterminantes facies suas, ut pareant hominibus jejunantes, [Col. 0943B] quae statim ut aliquem viderint, ingemiscunt, demittunt supercilium, et operta facie, vix unum oculum liberant ad videndum: vestis pulla, cingulum sacceum et sordidis manibus pedibusque, venter solus, quia videri non potest, aestuat cibo. His quotidie psalmus ille canitur: Dominus dissipabit ossa hominum sibi placentium (Psal. LII). ITEM IBI. Post haec quanquam Apostolus semper orare nos jubeat, et sanctis etiam ipse somnus oratio sit, tamen diversas orandi horas debemus habere, ut si forte aliquo fuerimus opere detenti, ipsum nos ad officium tempus admoneat. Horam tertiam, sextam, nonam, diluculum quoque et vesperam, nemo est. qui nesciat. Nec cibi sumantur, nisi oratione praemissa: nec recedatur a mensa, nisi referatur Creatori gratia. [Col. 0943C] Noctibus bis terque surgendum, revolvenda quae de Scripturis memoriter retinemus. Ad omnem actum, ad omnem incessum manus pingat crucem. Nulli detrahas, nec adversus filium matris tuae ponas scandalum. Nec si biduo jejunaveris, putes te non jejunantibus esse meliorem. Tu jejunas et irasceris: ille comedit, et fronte blanditur. Tu vexationem mentis, et ventris esuriem rixando digeris: ille moderatius alitur, et Deo gratias agit. Unde quotidie clamat Isaias: Non tale jejunium elegit, dicit Dominus. In diebus jejuniorum vestrorum inveniuntur voluntates vestrae (Isa. LVIII). Nec illarum tibi exempla proponas, quae carnis curam facientes, possessionum reditus et quotidianas domus impensas supputant. Nec dicas. Illa et illa suis rebus fruitur, honoratur ab [Col. 0943D] hominibus; fratres ad eam conveniunt, et sorores: nunquid ideo virgo esse desiit? Primum dubium est an virgo sit talis: non enim quomodo videt homo, videt Deus: homo videt in facie; Deus autem in corde. Dehinc etiamsi corpore virgo est, an spiritu virgo sit nescio. Apostolus autem ita virginem definivit, ut sit sancta corpore et spiritu (I Cor. VII). Haec omnia, quae digessimus, dura videbuntur ei, quae non amat Christum. Qui autem omnem saeculi pompam pro purgamento habuerit, et vana duxerit universa sub sole, ut Christum lucrifaciat, qui commortuus est Domino suo, et consurrexit, et crucifixit carnem cum vitiis, et concupiscentiis, libere proclamabit: Quis nos separabit a charitate [Col. 0944A] Christi? An tribulatio? an angustia? an persecutio? an fames? an nuditas? an periculum? an gladius? Et iterum: Certus sum quia neque mors, neque vita, neque angelus, neque principatus, neque potestates, neque instantia, neque futura, neque fortitudo, neque excelsum, neque profundum, neque alia creatura poterit nos separare a charitate Dei, quae est in Christo Jesu Domino nostro. Habeto in mente quomodo in Apocalypsi in virginitate permanentes laudantur. Virgines, inquit Joannes, permanserunt. Hi sunt qui sequuntur agnum quocunque vadit (Apoc. IV). Quotiescunque te vana saeculi delectaverit ambitio, quoties in mundo aliquid videris gloriosum, ad paradisum mente transgredere. Esse incipe quod futura es, et audies a sponso tuo: Pone me sicut [Col. 0944B] umbraculum in corde tuo, sicut signaculum in brachio tuo, et opere pariter, ac mente munita, clamabis et dices: Aquae multae non potuerunt exstinguere charitatem, et flumina non operiant illam (Cant. VIII).



CAPUT II.

(Ejusdem Hieronymi ad Demetriadem.) Unum illud tibi, nata Deo, praeque omnibus unum praedicam, et repetens iterumque, iterumque monebo, ut animum tuum sacrae lectionis amore occupes, nec in bona terra pectoris tui sementem lolii, avenarumque suscipias, ne dormiente patrefamilias, inimicus homo zizania superseminet; sed semper loquaris: In noctibus quaesivi quem diligit anima mea; et, adhaesit post te anima mea, me suscepit dextera tua. Quando eras in saeculo, ea quae erant saeculi diligebas: nunc autem [Col. 0944C] quia saeculum reliquisti, et secundo post baptismum gradu inisti pactum cum adversario tuo, dicens ei, Renuntio tibi, diabole, et saeculo tuo, et pompae tuae, et operibus tuis: serva foedus quod pepigisti, et esto consentiens, pactumque custodiens cum adversario tuo, dum es in via hujus saeculi, ne forte tradat te judici, tradarisque ministro; et non inde exeas, nisi solvas novissimum quadrantem, id est minimum quodque delictum: quia et pro otioso verbo reddituri sumus rationem in die judicii. Haec dicta sint non infausto contra te vaticinio, sed pavidi, cautique monitoris officio, ea quoque in te, quae tuta sunt, formidantis. Si spiritus, inquit, potestatem habentis ascenderit super te, locum tuum ne dimiseris. Vult nos loco movere hostis, et de gradu excedere: [Col. 0944D] sed solidanda sunt vestigia, et dicendum: Statuit supra petram pedes meos, etc. Si in cogitationes tuas coluber ascenderit, serva cor tuum, et cum David canito: Ab occultis meis munda me, et ab alienis parce servo tuo. Claude cubiculum pectoris, et crebro signaculo crucis munias frontem tuam, ne exterminator Aegypti in te locum reperiat. Post cogitationum diligentissimam cautionem, jejuniorum tibi arma sumenda sunt, et canendum cum David: Humiliavi in jejunio animam meam, et cinerem tanquam panem manducavi: et, Cum molesti essent mihi, induebar cilicio (Psal. XXXIV). Salvator generis humani, qui virtutum et conversationis suae nobis reliquit exemplum, post baptismum statim assumitur [Col. 0945A] a spiritu, ut pugnet contra diabolum; et oppressum eum atque contritum tradidit discipulis conculcandum. Unde et Apostolus loquitur: Deus autem conteret Satanam sub pedibus vestris velociter (Rom. XVI). Et tamen hostis antiquus post quadraginta dierum jejunium, per cibum molitur insidias, et dicit: Si Filius Dei es, dic ut lapides isti panes fiant (Matth. IV). In Job scriptum est de dracone: Virtus ejus in lumbis ejus, et fortitudo illius super umbilicum ventris ejus (Job IV). Adversum juvenes et puellas aetatis ardore hostis noster abutitur, et inflammat rotam nativitatis nostrae; et implet illud Oseae: Omnes adulterantes, quasi clibanus corda eorum (Oseae VII): quae Dei misericordia et jejuniorum frigore restinguuntur. Haec sunt ignita diaboli [Col. 0945B] jacula, quae simul et vulnerant, et inflammant. Sic quoque debes jejunare, ut fracto corporis appetitu, nec in lectione, nec in psalmis, nec in vigiliis solito quid minus facias. Jejunium non perfecta virtus, sed caeterarum virtutum fundamentum est: et sanctificatio atque pudicitia, sine qua nemo videbit Deum, gradus praebet ad summa scandentibus. Legamus evangelium sapientum et stultarum virginum (Matth. XXV), quarum aliae cubiculum ingrediuntur sponsi, aliae bonorum operum oleum non habentes, exstinctis lampadibus excluduntur. Disce quid boni habeat continentia, et quid e contrario mali saturitas. Scurrilitas atque lascivia te praesente non habeant locum. Nunquam verbum inhonestum audias, aut si audieris, non inesceris. Perditae mentis homines uno [Col. 0945C] frequenter, levique sermone tentant claustra pudicitiae. Ridere et rideri saecularibus derelinque, gravitas tuam personam decet. Superfluum reor te monere contra avaritiam, cum Apostolus doceat avaritiam esse idolorum cultum (Ephes. V). Laudent te esurientium viscera, non ructantium opulenta convivia. [a 1Kb] Christum vestire in pauperibus, pascere in esurientibus, et praeter psalmorum, et orationis ordinem, quod tibi hora tertia, sexta, nona, ad vesperum, media nocte, et mane semper est exercendum, statue quot horis sacram Scripturam ediscere debeas, quanto tempore legere, non ad laborem, sed ad delectationem et instructionem animae. Cumque haec finieris spatia, et frequenter te ad figenda genua sollicitudo animae suscitaverit; habeto lanam semper [Col. 0945D] in manibus, vel staminis pollice fila deducito, vel ad torquenda subtegmina in alveolis fusa vertantur, aliarumque neta, aut in globum collige, aut texenda compone. Si tantis operum varietatibus fueris occupata, nunquam tibi dies longi erunt. Haec observans, et te ipsam salvabis, et alias, et eris magistra sanctae conversationis, multarumque castitatem lucrum tuum facies, Scriptura dicente: In desideriis est omnis anima otiosi. Ideo enim tibi cum omnibus laborandum est, ut per occasionem operis nihil aliud cogites, nisi quod ad Domini pertinet servitutem. Simpliciter loquar. Quamvis omnem censum tuum in pauperes distribuas, nihil apud Christum erit [Col. 0946A] pretiosius, nisi quod manibus tuis ipsa confeceris, vel in usus proprios, vel in exemplum virginum caeterarum. Bonum est igitur obedire majoribus, parere perfectis; et post regulas Scripturarum, vitae suae tramitem ab aliis discere, nec praeceptore uti pessimo, scilicet praesumptione sua. Matronarum maritis ac saeculo servientium tibi consortia declinentur, ne sollicitetur animus, et audias quid vel maritus uxori, vel uxor locuta sit viro. Venenatae sunt hujusmodi confabulationes, super quarum damnatione saecularem versum assumens Apostolus, facit ecclesiasticum: Corrumpunt mores bonos confabulationes malae (I Cor. XV). Graves feminae tibi comites eligantur, quarum probata est conversatio, sermo moderatus, sancta verecundia. Fuge lasciviam puellarum, [Col. 0946B] quae ornant capita, crines a fronte demittunt. Illa sit tibi pulchra, illa amabilis, illa habenda inter socias, quae se nescit esse pulchram. Felix illa conscientia, et beata virginitas, in cujus corde praeter amorem Christi, qui est sapientia, castitas, patientia, atque justitia, caeteraeque virtutes, nullus alius versatur amor, nec ad recordationem hominis aliquando suspirat, nec videre desiderat, quem cum viderit, nolit dimittere. Sanctarum virginum propositum et coelestium consimilem gloriam quarumdam non bene se agentium nomen infamat. Finem jungo principio, nec semel monuisse contentus sum. Ama scripturas sanctas, et amabit te sapientia: dilige eam, et servabit te: honora illam, et amplexabitur te. Haec monilia in pectore et in auribus [Col. 0946C] tuis haereant. Nihil aliud noverit lingua nisi Christum, nihil possit sonare nisi quod sanctum est.



CAPUT III.

(Ejusdem, ex epistola ad Furiam.) Arripe, quaeso, occasionem, et fac de necessitate virtutem. Non quaeruntur in Christianis initia, sed finis. Paulus male coepit, sed bene finivit. Judae laudantur exordia, sed finis proditione damnatur. Meretrix illa in Evangelio baptizata, lacrymis suis et crine, quo multos ante deceperat, pedes Domini tergens salvata est. Non habuit crispantes mitras, nec stridentes calceolos, nec orbes stibio fuliginatos, quanto foedior, tanto pulchrior. Vidua quae marito placere desivit, et juxta Apostolum vere vidua est, nihil habet necessarium, nisi perseverantiam. Ardentes [Col. 0946D] diaboli sagittae jejuniorum et vigiliarum rigore restinguendae sunt. Aut loquendum nobis est ut vestiti sumus, aut vestiendum ut loquimur. Quid aliud pollicemur, et aliud ostendimus? Lingua personat castitatem, et totum corpus profert impudicitiam. Hoc quantum ad habitum pertinet et ornatum. Caeterum vidua quae in deliciis est (non est meum, sed Apostoli), vivens mortua est (I Tim. V). Quid sibi vult hoc quod ait, vivens mortua est? Vivere quidem videtur ignorantibus, et non esse peccato mortua: sed Christo, quem secreta non fallunt, mortua est. Apostolus macerat corpus suum, et animae subjicit imperio, ne quod aliis praecipit, ipse non servet: et [Col. 0947A] adolescentula fervente cibis corpore, de castitate secura est? Neque vero haec dicens condemno cibos, quos Dominus creavit ad utendum cum gratiarum actione, sed juvenibus, et puellis incentiva assero esse voluptatum. Non Aetnaei ignes, non Vulcania tellus, non Vesuvius et Olympus tantis ardoribus aestuant, ut juveniles medullae vino plenae, et dapibus inflammatae. Grandis ergo virtutis est, et sollicitae diligentiae superare quod nata sis, in carne non carnaliter vivere, tecum pugnare quotidie, et inclusum hostem Argi, ut fabulae ferunt, centum oculis observare. Primum igitur, si stomachi firmitas patitur, donec puellares annos transeas, aquam in potu sume, quae natura frigidissima est: aut si hoc imbecillitas prohibet, audi cum Timotheo: Vino modico [Col. 0947B] utere propter stomachum, et frequentes tuas infirmitates (I Tim. V). Deinde in ipsis cibis calida quaeque devita. Non solum de carnibus loquor, super quibus vas electionis profert sententiam: Bonum est non manducare carnem, et non bibere vinum (Rom. XIV): sed etiam in ipsis leguminibus inflantia quaeque et gravida declinanda sunt. Nihil ita scias conducere Christianis adolescentibus, ut esum olerum. Unde et in alio loco: Qui infirmus est, ait, olera manducet (Rom. XIV): ardorque corporum frigidioribus epulis temperandus est. Nihil sic inflammat corpora, aut titillat membra genitalia, sicut indigestus cibus ructusque convulsus. Malo apud te, filia, verecundia parumper, quam causa periclitari. Quidquid seminarium voluptatis est venenum puta. Parcus [Col. 0947C] cibus et venter semper esuriens triduanis jejuniis praeferatur. Et multo melius est quotidie parum, quam raro satis sumere. Pluvia illa optima est quae sensim descendit in terram: subitus et nimius imber in praeceps arva subvertit. Quando comedis, cogita quod statim tibi orandum, illico et legendum sit. De Scripturis sanctis habeto fixum versuum numerum: istud pensum Domino tuo redde. Nec ante quieti membra concedas, quam calathum pectoris tui hoc subtegmine impleveris. Post Scripturas sanctas, doctorum hominum tractatus lege eorum duntaxat, quorum fides nota est. Amorem monilium, atque gemmarum, sericarumque vestium transfer ad scientiam Scripturarum. Fac tibi amicos de inimico mammona, qui te recipiant in aeterna tabernacula. Juvenum fuge [Col. 0947D] consortia: comatulos, comptos atque lascivos domus tuae tecta non videant. Cantor pellatur, ut noxius. Fidicinas, et psaltrias, et istiusmodi chorum diaboli, quasi mortifera sirenarum carmina proturba ex aedibus tuis. Noli in publicum subinde procedere. Pessimae consuetudinis est, cum fragilis sexus et imbecilla aetas suo abutitur arbitrio, et putat licere quod libet. Omnia quidem licent, sed non omnia expediunt.



CAPUT IV.

(Excerptum ex epistola Caecilii Cypriani, de Habitu virginum.) Nunc nobis, inquit, ad virgines sermo est, quarum quo sublimior gloria est, major et cura est. Flos est ille ecclesiastici germinis, decus atque ornamentum gratiae spiritalis, laeta indoles, laudis [Col. 0948A] et honoris opus integrum et incorruptum, Dei imago respondens ad sanctimoniam Domini, illustrior portio gregis Christi. Gaudet per illas, atque in illis largiter floret ecclesiae matris gloriosa fecunditas: quantoque plus copiosa virginitas numero suo addit, tanto plus gaudium matris augescit. Ad has loquimur, has adhortamur affectione potius quam potestate. Ut quae se Christo dicaverint, et a carnali concupiscentia recedentes, tam carne quam mente se Deo voverint, consumment opus suum magno praemio destinatum: nec ornari jam aut placere cuiquam nisi Domino suo studeant, a quo et mercedem virginitatis exspectant. SEQUITUR. Quod si Christum continentia sequitur, et regno Dei virginitas destinatur, quid est illis cum terreno cultu, et cum ornamentis, quibus dum hominibus [Col. 0948B] placere gestiunt, Deum offendunt, non cogitantes esse praedictum: Qui hominibus placent, confusi sunt, quoniam Deus nihili fecit illos (Psal. LII)? et Paulum quoque gloriose et sublimiter praedicasse: Si hominibus placere vellem, Christi servus non essem (Galat. I)? Continentia vero et pudicitia non in sola carnis integritate consistit, sed etiam in cultus et ornatus honore pariter ac pudore, ut secundum Apostolum, quae innupta est, sancta sit et corpore, et spiritu. SEQUITUR. Virgo non esse tantum, sed et intelligi debet, et credi, ut nemo cum virginem videt, dubitet an virgo sit. Parem se integritas in omnibus praestet, nec bonum corporis cultus infamet. Quid ornata, quid compta procedit, quasi maritum aut habeat, aut quaerat? Timeat potius [Col. 0948C] placere si virgo est, nec periculum sui appetat, quae ad meliora et divina se servat. Quae virum non habent cui placere se simulent, integrae et purae, non tantum corpore, sed etiam spiritu perseverent. Neque enim fas est virginem ad speciem formae suae comi, aut de carne, et de ejus pulchritudine gloriari, cum nulla sit illi magis quam adversus carnem colluctatio, et vincendi corporis ac domandi obstinata certatio. SEQUITUR. Neminem Christianum decet, et maxime virginem non decet, claritatem ullam computare carnis et honorem, sed solum appetere sermonem Dei, bona in aeternum mansura complecti. SEQUITUR. Scriptum est, et legitur, et in exemplum nostri ecclesiae ore celebratur: Qui dicit se in Christo manere, debet quomodo ille ambulavit et ipse ambulare [Col. 0948D] (I Joan. II). Ambulandum est vestigiis paribus, aemula ingressione nitendum est. Tunc respondet ad fidem nominis sectatio veritatis, et credenti praemium datur, si quod creditur et geratur. Locupletem te dicis, et divitem, sed divitiis tuis Paulus occurrit, et ad cultum atque ornatum tuum justo fine moderandum sua voce praescribit. Sint, inquit, mulieres cum verecundia et pudicitia componentes se, non intortis crinibus, neque auro, neque margaritis, aut veste pretiosa, sed ut decet mulieres promittentes castitatem per bonam conversationem (I Tim. II). Item Petrus ad haec eadem praecepta consentit et dicit: Sit in muliere non exterior ornamenti, aut auri, aut vestis cultus, sed cultus cordis (I Petr. III). Quod si illi [Col. 0949A] mulieres quoque admonent coercendas, et ad ecclesiasticam disciplinam religiosa observatione moderandas, quae excusare cultus suos soleant per maritum, quanto id magis observare virginem fas est, cui nulla ornatus sui competat venia, nec derivari in alterum possit mendacium culpae, sed sola ipsa remaneat in crimine! Locupletem te dicis et divitem: sed non omne quod potest, debet et fieri; cum scriptum sit: Omnia licent, sed non omnia expediunt: omnia licent, sed non omnia aedificant (I Cor. VI). Caeterum si tu te sumptuosius comas, et per publicum notabiliter incedas, oculos in te juventutis illicias, suspiria adolescentium post te trahas, concupiscendi libidinem nutrias, sperandi fomenta succendas, ut etsi ipsa non pereas, alios tamen perdas, et [Col. 0949B] velut gladium te, et venenum videntibus praebeas; excusari non potes, quasi mente casta sis et pudica: redarguit te cultus improbus, et impudicus ornatus: nec computari jam poteris inter puellas et virgines Christi, quae sic vivis ut possis adamari. Ornamentorum ac vestium insignia et lenocinia formarum non nisi prostitutis et impudicis feminis congruunt. Fugiant castae virgines et pudicae incestarum cultus, habitus impudicarum, lupanarium insignia, ornamenta meretricum. Hoc Deus culpat, hoc denotat. Sericum et purpuram indutae, Christum induere non possunt: auro et margaritis, et monilibus adornatae ornamenta cordis ac pectoris perdiderunt. Virgines certe, quibus hic sermo nunc consulit, quae se ejusmodi artibus compserint, inter virgines se non putent [Col. 0949C] debere numerari. Audite itaque virgines ut parentem, audite, quaeso vos, docentem pariter ac monentem, audite utilitatibus et commodis vestris fideliter consulentem. Estote tales, quales vos Deus artifex fecit: estote tales quales vos manus patris instituit. Maneat in vobis facies incorrupta, cervix pura, forma sincera. Vince vestem, quae virgo es, quae Deo servis; vince aurum, quae carnem vincis, et saeculum. Arcta et angusta est via, quae ducit ad vitam: durus et arctus est limes, qui tendit ad gloriam. Lata et spatiosa itinera vitae lethalis: illic illecebrae, et mortiferae voluptates; illic diabolus blanditur ut fallat, arridet ut noceat, illicit ut occidat. Servate virgines, servate quod esse coepistis, servate quod eritis. Magna vos merces manet, praemium [Col. 0949D] grande virtutis, munus maximum castitatis. Quod futuri sumus, jam vos esse coepistis: vos resurrectionis gloriam in isto saeculo jam tenetis: per saeculum sine saeculi contagione transitis: cum castae perseveratis et virgines, angelis Dei estis aequales. Tantum maneat et duret solida et illaesa virginitas, et ut coepit fortiter, jugiter perseveret, nec monilium aut vestium quaerat ornamenta, sed morum. Deum spectet et coelum: neque oculos ad sublime porrectos ad carnis et mundi concupiscentiam deprimat, aut ad terrena deponat, etc. Primus homo, inquit, de terrae limo; secundus homo de coelo. Qualis ille de limo, tales et qui de limo: et qualis coelestis, tales et coelestes. Quomodo portavimus imaginem ejus [Col. 0950A] qui de limo est, portemus et imaginem ejus qui de coelo est (I Cor. XI). Hanc imaginem virginitas portat, portat integritas, sanctitas portat et veritas: portant discipulae Dei memores justitiam cum religione retinentes, stabiles in fide, humiles in timore, ad omnem tolerantiam fortes, ad sustinendan injuriam mites, ad faciendam misericordiam faciles, fraterna pace unanimes, atque concordes. Quae vos singula, o bonae virgines, observare, dirigere, implere debetis, quae Deo et Christo vacantes, ad Dominum, cui vos dicatis, et majore et meliore parte praeceditis. Provectae aetatis junioribus facite magisterium. Minores natu praebete majoribus ministerium, comparibus incitamentum. Hortamentis vos mutuis excitate; aemulis de virtute documentis ad [Col. 0950B] gloriam provocate; durate fortiter, spiritaliter pergite, pervenite feliciter.



CAPUT V.

(De sermone sancti Caesarii episcopi sanctimonialibus directo.) Gaudete et exsultate in Domino, venerabiles filiae, et gratias illi jugiter uberes agite, qui vos de tenebrosa saeculi hujus conversatione ad portum quietis et religionis attrahere et provocare dignatus est. Cogitate jugiter unde exiistis, et ubi pervenire meruistis. Reliquistis fideliter mundi tenebras, et lucem Christi feliciter videre coepistis. Contempsistis libidinis incendium, et ad castitatis refrigerium pervenistis. Respuistis gulam, et abstinentiam elegistis. Respuistis avaritiam atque luxuriam, et castitatem vel misericordiam tenuistis. Et quamvis [Col. 0950C] vobis usque ad exitum vitae non desit pugna, tamen, Deo donante, securi sumus de vestra victoria. Sed rogo vos, venerabiles filiae, ut quanto estis securae de praeteritis, tanto sitis sollicitae de futuris. Omnia enim crimina vel peccata cito ad nos revertuntur, si non quotidie bonis operibus expugnentur. Audite apostolum Petrum dicentem: Sobriae estote, et vigilate, quia adversarius vester diabolus, tanquam leo rugiens, aliquid devorare quaerens circuit (I Petr. V). Quandiu in hoc corpore vivimus, die nocteque, Christo adjutore vel duce, contra diabolum repugnemus. Sunt enim aliquae, quod pejus est, negligentes et tepidae, quae de solo Christianitatis vocabule gloriantur, et putant quod illis sufficiat vestem mutasse, et [Col. 0950D] religionis tantum habitum suscepisse: nescientes illud propheticum: Fili, accedens ad servitutem Dei, sta in justitia et timore, et praepara animam tuam ad tentationem (Eccli. II). Nec sententiam Psalmistae considerantes: Propter verba labiorum tuorum ego custodivi vias duras (Psal. XVI). Et illud quod Apostolus dixit: Per multas tribulationes oportet nos intrare in regnum coelorum (Act. XIV). Vestes enim saeculares deponere et religiosas assumere unius horae momento possumus; mores vero bonos jugiter retinere, vel contra malas dulcesque voluptates saeculi hujus, quandiu vivimus, Christo adjutore, laborare debemus: quia non qui coeperit, sed qui perseveraverit usque in finem hic salvus erit. In primis ergo omnis anima, quae religionem servare desiderat, [Col. 0951A] gulae concupiscentiam vincere, et ebrietatem vitare, tota fidei virtute contendat: et ita temperatum convivium, mensamque mediocrem habere studeat, ut caro illius nec nimietate abstinentiae debilitetur, nec per deliciarum abundantiam ad luxuriam provocetur. Deinde abjecta superbia, cui Deus resistit, profundae humilitatis jaciat fundamentum: invidiam velut vipereum venenum detestetur ac fugiat, linguam refraenet, detractionem quasi venenum respuat, verba otiosa nec ipsa proferat, nec ab aliis prolata auribus suis libenter admittat. Vestimentorum habitum nec nimis abjectum, nec notabiliter pomposum, aut periculose elegantem habere consuescat. Lectionem aut ipsa frequentius legat, aut legentis verba tota pectoris aviditate suscipiat. De [Col. 0951B] divinis Scripturarum fontibus jugiter aquam salutis hauriat: illam utique, de qua Dominus dicit: Qui credit in me, flumina de ventre ejus fluent aquae vivae (Joan. VII). De paradisi etiam floribus, hoc est sanctarum Scripturarum sensibus, anima sancta se jugiter ornare contendat. Ex ipsis pretiosas margaritas auribus suis indesinenter appendat: ex ipsis annulos, et dextralia, dum exercet opera bona, sibi componat. Ibi vulnerum medicamenta, ibi castitatis aromata, ibi compunctionis holocausta requirat. Quae vero religionem immaculato corde et puro corpore conservare desiderat, aut nunquam in publicum, aut certe non nisi pro grandi et ineffabili necessitate procedat. Nolite, quaeso vos, nolite quibuscunque aut occasionem dare, aut familiaritatem tribuere. Quae [Col. 0951C] vero libidinem, Christo adjuvante, desiderat vincere, familiaritatem debet refugere: et quae indignam familiaritatem non spreverit, aut se aut alium cito perdet. Sed forte dicit aliqua, ideo familiaritatem non fugio, quia volo habere quod vincam, et adversarium meum cupio tenere captivum. Vide ne contra te adversarius incipiat rebellare, vide ne te ducat captivitas ista captivam. Audi Apostolum dicentem: Fugite fornicationem (I Cor. V). Contra reliqua vitia oportet nos omni virtute resistere: contra libidinem vero, non expedit repugnare, sed fugere. Esto ergo libidinis fugitiva, si vis esse castitatis pugnatrix egregia. Sed quod dixi diligenter attendite. Quando sola aliqua libidinis stimulis incitatur, Christo adjuvante, repugnet quantum praevalet contra [Col. 0951D] se, quia non habet quo possit fugere. Quando vero per alterius sodalitatem, opportunitatem voluptatis diabolus subministrat, ipsam familiaritatem, quantum praevalet, ut diximus, anima sancta refugiat. Sed ut haec omnia servare possimus, abstinentiam rationabilem teneamus, quia vera est illius sanctissimi viri sententia: Prout continueris ventrem, ita et venenosos motus ejus. Humilitatem etiam veram quantum possumus conservemus. Non enim diu carnis integritas servatur, ubi animus superbiae tumore corrumpitur, praecipue si iracundiae flamma frequentius surgit, castitatis et virginitatis flores cito consumit. Casta enim et Deo devota anima, non solum extraneorum, sed etiam parentum [Col. 0952A] suorum familiaritatem habere non debet. Si enim vasa, quae ecclesiae offeruntur, ut in sacrosanctis altaribus ponantur, sancta ab omnibus appellantur, et nefas est ut de ecclesia postmodum in domum laicam revocentur, aut usibus humanis aptentur: putas qualem dignitatem apud Deum habet anima ad ejus imaginem procreata? Sicut ergo vasa sancta humanis usibus servitura nec possunt, nec debent de ecclesia revocari, sic religiosam quampiam non oportet, non decet, non expedit, parentum suorum multis obligationibus implicari, aut quorumcunque extraneorum perniciosa familiaritate constringi. Illud ante omnia admoneo, ut aemulationis malum, quasi venenum vipereum fugiatis, et ita inter vos charitatis dulcedinem conservetis, ut vobis invicem [Col. 0952B] per sancta colloquia medicamenta spiritalia praeparetis. Sunt enim, quod pejus est, aliquae quae quando se pariter jungunt, magis sibi detrahendo vel contra praepositas murmurando, vulnera faciunt, quam spiritalia medicamenta componunt. Vos vero, sanctae ac venerabiles filiae, si aliquam videtis pusillanimem, consolationem impendite: si superbientem, humilitatis medicamentum apponite: si iracundam videritis, refrigerium patientiae ministrate. Si nobiles natae estis, magis de religionis humilitate, quam de saeculi dignitate gaudete. Tenete ergo firmiter manus in aratro, et nolite respicere retro. Memento te uxoris Loth, quae retro respiciens versa est in statuam salis. Nunquam juramentum, nunquam maledictum de virginis ore procedat. Non solum [Col. 0952C] enim corpora, sed etiam corda vestra omni sollicitudine custodite, propter illud quod scriptum est: Omni custodia serva cor tuum (Prov. IV). Et illud quod Dominus in Evangelio dixit: De corde exeunt cogitationes malae (Matth. XV). Si enim in corde nihil male cogitatur, quidquid sanctum est, ex ore profertur, quia sicut scriptum est: Ex abundantia cordis os loquitur (Matth. XV). Hoc enim lingua proferre consuevit, quod ex officina cordis conscientia ministraverit. Et ideo si ex ore vultis bona proferre, semper in corde quae sancta sunt cogitate. Sic lectioni et orationi debetis incumbere, ut ante omnia etiam manibus possitis aliquid exercere, secundum illud quod Apostolus ait: Qui non operatur, nec [Col. 0952D] manducet (II Thes. III). Meliorem quoque diei partem sancto operi dedicate: lectioni vacare consuescite. Oratio vestra ita cum silentio procedat ex corde, ut vix audiatur in ore. Nam qui alta voce orare voluerit, et sibi, et alteri multum nocet, dum per suam garrulitatem alterius mentem ab oratione sancta et secreta suspendit. Pomposa indumenta, quae non utilitati, sed vanitati serviunt, fastidite atque omnia contemnite. Multae enim quod in moribus diligunt, hoc etiam in operibus suis ostendunt, praeparant sibi ornamenta saecularia saeculum diligentes, et voluptati servientes vel luxuriae. Vobis vero nihil sit commune cum talibus, sed omnia ornamenta, quibus ad luxuriam caro componitur, velut inimica et contraria a vestro proposito respuantur. [Col. 0953A] Sunt enim, quod pejus est, quae pro vanitate saeculi istius plus student terrenis cupiditatibus operam dare, quam lectioni divinae justitiae, dum volunt stragula pulchra, et picta tapetia, plumaria etiam et reliqua his similia, cum ingenti sumptu et superflua expensa, ad oculorum libidinem praeparare, nescientes illud quod Dominus per Joannem Evangelistam clamat, et dicit: Nolite diligere mundum, neque ea quae in mundo sunt; quoniam omne quod in mundo est, concupiscentia carnis, et concupiscentia oculorum, et ambitio saeculi est (II Joan. II). Quid prodest virgini integritatem corporis custodire, si oculorum concupiscentias noluerit evitare? Vos vero, sanctae et Deo dignae animae, totum spiritaliter agite. Sequimini Christum tenendo perseveranter quod voluistis ardenter. [Col. 0953B] Iterum atque iterum, sanctae et Deo dicatae animae, rogo, et cum omni humilitate pro conservando virginitatis praemio consilium do, ut familiaritatem incongruam a vobis vel a vestris animis totis viribus repellere laboretis. Nam ad conservandam sanctae religionis dignitatem singularitas testis sanctissima est. Familiaritas enim cujuslibet si frequens esse coeperit, non nisi corruptionem seminat, vitia pullulat, libidinem concipit, ignominiam parit, rabiem concitat, lasciviam pascit, petulantiam nutrit, casus exaltat, ruinas aedificat, confusionem mercatur, thesaurizat opprobrium, criminationes exaggerat, excusationes inflammat, et catervatim simul in fascem conglomerat. Nam si anima sancta secretum suum custodire voluerit, et assiduae familiaritatis [Col. 0953C] malum tota animi virtute fugerit, ipsa sancta singularitas munimen illi invictum est sanctimoniae, expugnatio fortis infamiae, exercitium continentiae, evacuatio luxuriae, pax secura virtutum, et impugnatio inquieta bellorum, puritatis culmen et libidinis carcer, honestatis portus et ignominiae naufragium, virginitatis mater et hostis immunditiae, integritatis dignitas et fornicationis abdicatio, voluntas bonorum operum et afflictio vitiorum, refrigerium pudicitiae et poena petulantiae, acquisitio triumphorum et facinorum detrimentum, requies salutis et perditionis exsilium, vita spiritus et carnis interitus. Haec omnia mala fortiter, Deo adjuvante, repellentur, et illa quae diximus bona feliciter acquirentur, si ab animabus sanctis familiaritas [Col. 0953D] inordinata respuatur. Attendite vos, o animae sanctae, quia inter omnia certamina, quibus semper comes est Christiana militia, sola duriora sunt praelia castitatis, ubi quotidiana pugna est et rara victoria. Castitatis dura sunt praelia, sed majora sunt praemia. Castitatis palmam nemo securus accipit, cui quantum duri sunt exitus, tantum gloriosi sunt fructus. Ut ergo castitatis praemia, et virginitatis coronam feliciter, Deo remunerante, possitis accipere, periculosam familiaritatem a vobis semper excludite. Currite fideliter, ut possitis pervenire feliciter, adjuvante Domino nostro [Col. 0954A] Jesu Christo, qui vivit et regnat in saecula saeculorum. Amen.



CAPUT VI.

(S. Athanasii ad sponsas Christi.) [a 1Kb] Quanta in coelestibus beatitudinem virginitas sancta possideat, praeter Scripturarum testimonia, Ecclesiae etiam consuetudine edocemur, qua addiscimus peculiare illi subsistere meritum, cujus specialis est consecratio. Nam cum universa turba credentium paria gratiae dona percipiat, et iisdem omnes sacramentorum benedictionibus glorientur, ista ad proprium aliquid prae caeteris habendum, de illo sancto et immaculato Ecclesiae grege, quasi sanctiores, purioresque hostiae, et pro voluntatis suae meritis a sancto Spiritu eliguntur, et per summum sacerdotem [Col. 0954B] Dei offeruntur altario. Possidet ergo virginitas, et quod alii habent, et quod alii non habent, dum communem, et peculiarem obtinet gratiam, et proprio, ut ita dixerim, consecrationis privilegio gaudet. Nam et Christi sponsas virgines dicere ecclesiastica nobis permittit auctoritas, dum in sponsarum modum quas consecrat Domino velat, ostendens eas vel maxime habituras spiritale connubium, quae subterfugerint carnale consortium. Et digne Deo per matrimonii comparationem spiritaliter copulantur, quae ejus dilectionis causa humana connubia spreverunt. In his quam maxime illud impletur Apostoli: Qui autem adhaeret Domino, unus spiritus est (II Cor. VI). Et quoniam multa sunt quae bono proprio carent, nisi aliarum rerum juventur [Col. 0954C] auxilio, attentius praevidendum est ne forte et virginitati aliqua sint necessaria, sine quibus nequaquam fructum afferre sufficiat: et tantus nihil proderit labor, dum vane prodesse creditur, quod absque rebus necessariis possidetur. Aeternam vero vitam non nisi per omnem divinorum praeceptorum custodiam promereri posse Scriptura testatur. Si vis, inquit, ad vitam ingredi, serva mandata (Matth. XIX). Vitam ergo non habet, nisi qui legis mandata servaverit; et qui vitam non habuerit, coelestis regni non potest esse possessor. Ergo pudicitiam integritatemque servantibus, et ejus remunerationem a Dei aequitate sperantibus, ante omnia mandatorum sunt custodienda praecepta, ne gloriosae castitatis et continentiae labor in irritum deducatur. [Col. 0954D] Cupiens divinum implere consilium, ante omnia serva mandatum: volens virginitatis praemium consequi, vitae amplectere merita, ut sit cujus remunerari castitas possit. Nam ut vitam praestat observatio mandatorum, ita eorum e contrario generat praevaricatio mortem. Et qui per praevaricationem in morte fuerit, virginitatis coronam sperare non poterit, neque pudicitiae praemium exspectare constitutus in poena. Nolo enim putes in hoc constare justitiam ut malum non facias, cum et bonum non facere malum sit, et in utroque legis praevaricatio committatur, quoniam qui dixit: Recede a malo, [Col. 0955A] ipse dixit, et fac bonum (Psal. XXXIII). Si a malo recesseris, et non feceris bonum, transgressor legis, quae non tantum in malorum actuum abominatione, sed etiam in bonorum operum perfectione completur. Nolo enim tibi in hoc blandiaris, si aliqua non feceris, cum scriptum sit: Qui universam legem servaverit, offendat autem in uno, factus est omnium reus (Jacob II). Adam enim semel peccavit, et mortuus est, et tu te vivere posse existimas, illud saepe committens, quod alium, dum semel perpetrasset, occidit? Memento Adam et Evam virgines deliquisse, nec integritatem corporis profuisse peccantibus. Licitum quippe est matrimonii inire consortium, nam quae connubia deserunt, non illicita, sed licita spernunt. Ejusmodi autem si jurent, si [Col. 0955B] maledicant, si detrahant, si detrahentes patiantur audire, si malum pro malo reddant, si cupiditatis in alienis, aut avaritiae in propriis crimen incurrant; si zeli aut livoris venena possideant, si contra legalia et apostolica instituta indecens aliquid aut loquantur, aut cogitent; si in carne placendi studio comptae et ornatae procedant, si alia ut assolet illicita faciant, quid proderit eis sprevisse quod licuit, et exercere quod non licet? Si vis prodesse tibi quod licite contempsisti, vide ne quid eorum quae non licent facias. Stultum est enim timuisse quod minus est, et non timere quod majus est. Dicit enim Apostolus: Innupta cogitat quae Domini sunt, quomodo placeat Deo, ut sit sancta corpore, et spiritu: quae autem nupta est, cogitat quae sunt mundi, quomodo [Col. 0955C] placeat viro (I Cor. VII). Dicat ergo mihi quae virum non habet, et tamen quae mundi sunt cogitat, cui placere desiderat? nonne incipiat illi nupta praeponi? Quia illa cogitando quae mundi sunt, complacet vel marito: ista vero nec marito, quem non habet, potest placere, nec Deo. Sed nec illud silentio praeterire nos convenit, quod dixerit: Innupta cogitat quae Dei sunt, quomodo placeat Deo, ut sit sancta corpore, et spiritu. Quae sunt ergo Domini, dicat Apostolus: Quaecunque sunt sancta, quaecunque sunt justa, quaecunque amabilia, quaecunque bonae famae: si qua virtus, si qua laus disciplinae. Ista sanctae, verae, et apostolicae virgines diu noctuque sine ullo temporis intervallo meditantur. Sequitur quae Dei sunt, quomodo placeat Deo. Deo, inquam, non hominibus, [Col. 0955D] ut sit sancta corpore, et spiritu; non dixit, ut sit sancta membro, aut corpore tantum, sed, ut sit sancta corpore, et spiritu. Membrum enim una corporis pars est, corpus vero omnium compago membrorum est. Cum ergo dicit ut sit sancta corpore, omnibus membris eam debere sanctificari testatur. Quia non proderit caeterorum sanctificatio membrorum, si inveniatur vel in uno corruptio; et jam non erit sancta corpore, quod ex omnibus constat membris, quae vel unius fuerit coinquinatione polluta. Unde, quaeso te, virgo, neque in sola tibi pudicitia blandiaris, ne in unius membri integritate confundaris, sed secundum Apostolum soli Deo conserva corporis sanctitatem. Munda ab omni inquinamento [Col. 0956A] caput, quia crimen est, illud post chrismatis sanctificationem, cujuslibet pigmenti fuco, vel pulvere sordidari, aut auro, vel gemmis, vel qualibet alia terrena specie componi. Munda frontem, ut humana, non divina opera erubescat, et illam confusionem recipiat, quae non peccatum, sed Dei gloriam parit. Munda collum, ut non aurea ex capillis portet suspensa monilia, sed illa potius ornamenta circumferat, de quibus Scriptura dicit: Misericordia et veritas non deficiant a te: suspende autem illa in collo tuo (Prov. III). Munda oculos, dum eos ab omni concupiscentia retrahis, et ab intuitu pauperum nunquam avertis. Munda linguam a mendacio, quia, Os quod mentitur occidit animam, a detractione, a juramento, a perjurio: Cohibe linguam [Col. 0956B] tuam a malo, et labia tua ne loquantur dolum. Et memor esto Apostolum dicentem: Benedicite, et nolite maledicere (Rom. XII). Nefas est enim ut labia illa quibus Dominum confiteris, rogas, benedicis, et laudas, alicujus polluantur sorde peccati. Nescio qua conscientia ea lingua quis Dominum rogat, qua aut mentitur, aut detrahit. Labia enim sancta exaudit Deus, et ipsis annuit cito precibus, quas lingua immaculata pronuntiat. Munda aures, ut non nisi sermonibus sanctis auditum praebeant: ut nunquam obscena aut turpia, aut saecularia verba suscipiant, aut aliquem de altero audiant derogantem, propter illud quod scriptum est: Sepi aures tuas spinis, et noli audire linguam nequam (Eccli. XVIII). Manus nec porrectae ad accipiendum sint, [Col. 0956C] nec ad feriendum paratae, sed ad omnia misericordiae et pietatis opera satis promptae. Munda pedes, ne latam et spatiosam pergant viam, quae ducit ad splendida saeculi et pretiosa convivia, sed arduum magis, et angustum gradiantur iter quod tendit ad coelum. Agnosce tibi a Deo artifice non ad vitia, sed ad virtutem membra formata; et cum universos artus mundaveris ab omni sorde peccati, et toto fueris sanctificata corpore, tunc tibi castitatem intelligas profuturam, et cum omni fiducia palmam virginitatis exspecta. O virgo, serva propositum tibi magno praemio destinatum: agnosce statum tuum, agnosce locum, agnosce propositum. Christi sponsa diceris, vide ne quid indignum eo cui desponsata [Col. 0956D] videris, admittas. Christum sponsum habes, a domesticis et familiaribus ejus interroga, et strenue ac solerter inquire in quibus praecipue delectetur: qualem compositionem in te vestium diligat, cujusmodi concupiscat ornatum. Dicat tibi ejus familiarissimus Petrus, qui nec nuptis quidem corporalem permittit ornatum, sicut in Epistola sua scripsit: Mulieres similiter subjectae sint suis viris, ut et si qui non credunt verbo, per mulierum conversationem sine verbo lucrifiant, considerantes in timore Dei castam conversationem vestram. Quarum sit non extrinsecus capillatura, aut circumdatio auri, aut indumenti vestimentorum cultus, sed qui absconditus est cordis homo, in incorruptibilitate quieti et modesti spiritus, qui est in conspectu Dei locuples (I [Col. 0957A] Petr. III). Dicat et alius apostolus beatus Paulus: Mulieres similiter in habitu ornato cum verecundia et sobrietate ornantes se, non in tortis crinibus, aut auro, aut margaritis, vel veste pretiosa, sed quod decet mulieres, promittentes castitatem per bonam conversationem (I Tim. II). Sed tu forsitan dicis: Cur haec iidem apostoli non jusserunt? Quia non necessarium judicabant, ne talis virginibus commonitio potius injuria quam emendatio videretur. Sed neceas unquam tantae temeritatis fore credidissent, ut nec nuptae concessa carnalia ornamenta et terrena praesumerent. Revera ornare se et componere virgo debet: nam quomodo sponso suo placere poterit, nisi composita, et ornata processerit? Ornetur plane, sed interioribus ornamentis, et spiritaliter, [Col. 0957B] non carnaliter componatur, quia Deus non corporis, sed animae decorem in illa considerat. Ergo et tu, quaecunque animam tuam a Deo diligi, et inhabitari concupiscis, omni eam diligentia compone, et spiritalibus indumentis exorna. Nihil in ea dedecorum, nihil foedum appareat. Resplendeat auro justitiae, gemmis refulgeat sanctitatis, ac pretiosissimo pudicitiae margarito coruscet. Pro bysso et serico, misericordiae et pietatis tunica vestiatur, secundum quod scriptum est: Induite ergo vos, sicut electi Dei, sancti et dilecti, viscera misericordiae, benignitatem, humilitatem, etc. (Coloss. III). Hujusmodi Deus quaerit ornamentum, et animam taliter compositam concupiscit. Memento te Dei filiam dici, secundum quod ait: Audi, filia, et vide [Col. 0957C] (Psal. XLIV). Sed et tu ipsa, quotiescunque Dominum Patrem nominas, Dei te filiam esse testaris. Ergo si Dei filia es, vide ne quid eorum facias quae Deo Patri incongrua sunt; sed age omnia quasi filia Dei. Originem tuam respice, genus intuere, gloriam nobilitatis adverte. Agnosce te non hominibus, sed Dei divinitatis nobilitate decoratam. Ita te exhibe, ut in te coelestis nativitas pareat, ut ingenuitas divina clarescat. Sit in te nova gravitas, honestas admirabilis, stupenda verecundia, mira patientia, virginalis incessus, et vere pudicitiae habitus, et sermo semper modestus, et suo in tempore proferendus, ut quisquis te viderit admiretur, et dicat: Quae haec novae inter homines gravitatis patientia est? quae pudoris verecundia? quae honestatis [Col. 0957D] modestia? quae maturitas sapientiae? Non est ista humana institutio, nec disciplina mortalis: coeleste mihi aliquid in terreno corpore redolet. Puto enim quod habitat in quibusdam hominibus Deus. Et cum te Christi famulam esse cognoverit, majore stupore teneatur, et cogitet qualis sit ille Dominus cujus talis et ancilla est. Si vis esse cum Christo, et cum Christo partem habere, Christi tibi exemplo vivendum est, qui ab omni malitia fuit extraneus. Nemo te circumveniat; nemo te fallaci sermone seducat. Non nisi sanctos, et simplices, et innocentes, et puros coelestis aula suscipit, et nullum apud Deum habet malitia locum. Ab omni nequitia et dolo mundum esse necesse est, qui cupis regnare [Col. 0958A] cum Christo. Nolo enim illas respicias, quae saeculi, non Christi sunt virgines: quae propositi sui, et professionis immemores, gaudent in deliciis, in opibus delectantur. Tu autem, quaecunque Christi, non saeculi virgo es, omnem praesentis vitae gloriam fuge, ut eam, quae in futuro promittitur, consequaris. Contentionum verba, et animositatis causas, et litium occasiones subterfuge. Nam si juxta Apostoli doctrinam (II Tim. II) servum Domini litigare non oportet, quanto magis Dei ancillam, cujus quo verecundior est sexus, animus debet esse modestior? Linguam a maliloquio cohibe, et ori tuo frenum legis impone; ut tunc forte loquaris, quando tacere peccatum sit, secundum id quod Apostolus dicit: Omnis sermo malus ex ore vestro [Col. 0958B] non procedat (Ephes. IV). Semper linguam tuam de bonis loqui assuesce, et auditum tuum ad laudem bonorum magis, quam ad malorum vituperationem commoda. Vide ut omnia quaecunque bene facis propter Dominum facias, sciens ejus rei tantum te a Domino recepturam esse mercedis, quantum ejus timoris et dilectionis causa perfeceris. Sancta magis esse quam videri stude. In jejuniis vero magis quam in epulis delectare, illius viduae memor quae non discedebat de templo, jejuniis et obsecrationibus serviens Domino nocte ac die. Divinae magis lectionis convivium dilige, et spiritalibus te saturari dapibus concupisce: et illos potius quaere cibos quibus anima quam corpus reficiatur. Carnis et vini species, quasi caloris fomenta et libidinis [Col. 0958C] incitamenta fuge. Iracundiam vince, animositatem cohibe, et quidquid illud est quod post factum poenitentiam ingerit, velut proximi criminis abominationem declina.Satis tranquillam et quietam convenit esse mentem, et ab omni perturbatione furoris alienam, quae Dei habitaculum esse desiderat. Cum orationem celebrare desideras, talem te exhibe, quasi quae sis cum Domino locutura. Cum psalmum dicis, cujus verba dicis agnosce: et in compunctione magis animi, quam in tinnulae vocis dulcedine delectare. Lacrymas enim psallentis Deus magis quam vocis gratiam comprobat. Omnium operum et cogitationum tuarum speculatorem Deum crede, et cave ne quid quod divinis oculis indignum sit aut opereris aut cogites. Crescat in te cum annis gratia, [Col. 0958D] crescat cum aetate justitia. Omne tempus in quo te non meliorem senseris, hoc te existima perdidisse. Coeptum virginitatis propositum, ad finem usque conserva, quia non inchoasse tantum, sed perfecisse virtutis est. Esto ergo omnibus vivendi forma, esto exemplum. Virginem te in omnibus exhibe. Sit et inviolabilis conversatio: ut quisquis vitam tuam audire saltem contigerit, in tantum sibi intelligat gratiam ex tua conversatione transfundi, ut dum te imitari concupiscit Dei sacrificio et ipse sit dignus.

Ecce quibus saluberrimis documentis sanctissimi et eruditissimi viri Deo dicatas ad castimoniale propositum servandum instituunt. Ecce quibus insignium [Col. 0959A] virtutum indumentis eas exornant, ut illius sponsi, cui se dicaverunt, amplexibus dignae fiant. Unde solerter sanctimonialibus vigilandum est, ut tantorum Patrem obedienter obtemperent monitis: ne scilicet his resultando, cum fatuis virginibus reprobentur, sed potius parendo cum prudentibus Christi thalamo admittantur. Diligenter itaque eorumdem sanctorum Patrum sententiis praelibatis, dignum et necessarium judicavimus, per singula capita distinguere quid praelatis, quidve subditis observandum sit. Et quoniam subditarum vita praelatarum est exemplis informanda, primum quales debeant abbatissae constitui, qualiter eis vivendum, qualiter subditas gubernandum, qualiterve in monasteriis residendum, et instanter Domino [Col. 0959B] tota mentis et corporis devotione serviendum; dein quid subjectis specialiter observandum sit, ponendum censuimus.



CAPUT VII.

Tales abbatissae regendarum animarum curam suscipere debent, quae subditis verbis et exemplis ducatum praebeant sanctae religionis: quae non propriis voluntatibus deserviant, sed magis subditarum solertissimam curam gerant: quae se etiam, illasque, ut pote vasa sancta, in quibus instanter incensum orationis Deo digne offerri possit, ab omni labe vitiorum custodire norint: et ita eas secum in sancto proposito pervigiles reddant, ut una ad vitam tendentes aeternam, societate supernorum [Col. 0959C] civium mereantur perfrui. Qua igitur auctoritate, aut quibus sanctorum Patrum documentis, sibi attribuunt licentiam foras vagandi, aut per villas residendi, aut sericas vestes induendi, aut pompis vanis inserviendi? Sed quia hoc nulla auctoritate sibi licitum facere possunt, praesertim cum a sanctis Patribus in superioribus capitulis id penitus sanctimonialibus legatur inhibitum, restat ut abhinc hujuscemodi usus ab his modis omnibus, quantum Dominus posse dederit, caveatur. Quia quamvis in saeculari dignitate positae multigenis deliciis voluptuose hujuscemodi soleant uti, in monasteriis tamen, in quibus Christi sponsae sumptibus Dominicis communiter sunt gubernandae, prorsus est hoc censura aequitatis inhibendum. Nosse [Col. 0959D] etenim eas oportet, quia non ideo praelatae sunt, ut se solummodo, sed potius ut se, subditasque pascant, carnaliter videlicet, et spiritaliter: nec ut praesint tantum, sed ut prosint, a Domino sunt aliis praelatae. Ergo necesse est ut se sibique subditas in proposito sanctae religionis solerter constringant. Et sicut alias praecedunt prioratus honore, praecedant etiam piae conversationis exemplo; et quae aliis facere prohibent, nullatenus perpetrent. Recte enim, ut habet beatus Gregorius, aliorum errata corrigit, qui ea quae reprehendit minime agit. Sed quia pastoris absentia ovium solet fieri praeda, necesse est ut abbatissae in monasteriis consistant assidue, et ovium sibi subditarum vigilantissimam [Col. 0960A] curam gerant, ne illis absentibus praedae fiant subditae invisibilis lupi. Quales etiam esse debeant ductrices animarum, sanctus Caesarius in epistola quam ad Oratoriam abbatissam scripsit, plenissime docet: ex qua quaedam capitula ob instructionem abbatissarum excerpere, et huic capitulo annectere curavimus. Dicit enim ita: Audi ergo me, dulcissima soror, et filia. Tu quantumcunque semper in studiis spiritalibus occupari desideras, propter sorores tamen aliquando etiam exteriora tibi erunt negotia dirimenda. Curandum ergo tibi summopere est ut si temporalia quasi pro tempore agas; at semper tenacius in spiritali devotione et amore inhaereas, ut cum temporalia citius dispensaveris, ad orationem illico vel lectionem, quasi ad [Col. 0960B] matris sinum, recurras. Optare quippe debes ut, abjecta sollicitudine mundi, semper cogites de servitio Christi, propter illud quod dicitur: Nemo militans Deo implicat se negotiis saecularibus (II Tim. II), et caetera. In omnibus, juxta Apostolum (Tit. II), temetipsam praebe exemplum bonorum operum, vitaque tua velut pennatum animal ad alta semper per desiderium evolet, per verbum resonet, luceat per exemplum. Cum vero ad annuntiandum verbum Dei te sororibus affectaveris, prius cauta consideratione pensa, ut quod ore promis, factis impleas, et quod aliis praedicas, operibus praebeas. Prior in ecclesia inveniaris, postrema exeas. Par sis in communi cibo cum quibus pari uteris in mensa consessu. Abstinentiam, quam lingua praedicat, [Col. 0960C] proximae fauces, vel vicinus stomachus sentiat, ne forsitan subditae audientes tacitis cogitationibus dicant: O quam pulchre nobis abstinentiam praedicat plenus venter! Et in his omnibus caeterisque hoc tibi noveris convenire, ut angusti callis itinera, per quae socias admones gradiendum, prior ipsa gradiaris. Non sis vestibus ornatior caeteris, sed moribus: non quae tibi vultu intuituque placuerit, non quam tibi ad oculum cognoveris, vel cujus blandiori obsequio fueris delinita, sed quam amor Christi et religiosior demonstraverit vita praeponas. Oportet enim te propter quasdam cultrum nonnunquam habere in gutture, cauterium in lingua gestare, virgam tibi et baculum in manu ferre: ut per cultrum deseces vitia, per cauterium vero ad sanitatem secta reducas, [Col. 0960D] per virgae disciplinam corrigas, per baculum vero disciplinatam sustentes. Si quando vero cum saecularibus ad colloquendum fueris evocata, prius arma frontem tropaeo crucis, vexillo Christi pectus ingemina, ut cum sua virguncula Christus comitari dignetur. Confabulatio vero tua semper sit mixta gravitate atque dulcedine, et tantum loquaris quantum opportunitas flagitaverit rei ac temporis. Si quid vero ab eis petitum fuerit quod praestare deliberas, cum vultu hilari praesta. Si quid vero praestare non convenit, petitionem illorum saltem honestate sermonis mollifica. Nomen tuum plures noverint, beneficia tua in quantum praevales plures sentiant, vultum rari cognoscant. Si quando autem [Col. 0961A] tibi pro necessitate monasterii seorsum fuerit colloquendum, cum duabus, vel certe cum tribus electis sororibus facito. Quia opinio bonae famae, sicut etiam perfectae vitae custodia, tibi necessaria est: et tunc primum despicienda humana detractio cum Christus in causa est. Omnis quoque actio tua semper sit propter Deum, semper de Deo cogitatio in Deum. Et exceptis vitiis, quibus non compassio, sed rectitudo debetur, omnibus te cupio esse compassibilem, omnibus gratam, omnibus te praefectam piam. Ut videlicet juxta Paulum (I Cor. VII) sis sancta, corpore et spiritu, ipso sponso, et Domino tuo mentem tuam regente, et vias tuas sanctas disponente, qui vivit et regnat in saecula saeculorum. Amen.



CAPUT VIII.
[Col. 0961B]

Studendum summopere abbatissis est ut tot talesque in monasteriis admittant sanctimoniales, quae et morum probitate commendentur, et ecclesiasticis possint rationabiliter sustentari stipendiis. Quae vero adhuc carnalibus delectationibus irretiuntur, nequaquam sunt in monasteriis admittendae, quia satius est illis, juxta Paulum apostolum (I Cor. VII), foris nubere, tantum in Domino, quam in monasteriis admitti, et sub imagine simulatae sanctitatis dissolute vivere. Cum igitur hujusmodi religionis gratia monasteria expetiverint, non eis facilis tribuatur ingressus, donec prius eis haec legantur capitula: ut his perlectis noverint quid eis in castimoniali proposito observandum, quidve vitandum sit. [Col. 0961C] Quia postquam se Domino in hac militia devinxerint, nequaquam sibi licitum erit propriis uti consiliis, nec secularibus penitus implicari posse negotiis: nec frequentiam virorum, aut collocutionem familiarem absque causa inevitabili habere debent. Proinde scrutentur prius arcana cordis sui, simulque super adnotatas sanctorum Patrum sententias assidua meditatione perlegant, ne inconsulte, et minus caute vinculum continentiae et virginitatis arripientes, redeant post Satan, et fiant sicut canis reversus ad vomitum.



CAPUT IX.

Providendum est his quae ob amorem Christi castimoniae se dicaverint, et in collegio sanctimonialium [Col. 0961D] se admitti postulaverint, ut res suas, antequam monasterium ingrediantur, ita sapienter prudenterque deliberent atque disponant, ut ad vitam tendentes aeternam, nullam earum occasione patiantur perturbationem. Proinde si aliqua sanctimonialium res suas proprias ecclesiae ita contulerit, ut nihil ex his sibi proprium vindicare, sed tantum rebus sustentari velit ecclesiae, huic sufficienter in congregatione stipendia largiantur necessaria. Si autem ecclesiae eas tradiderit, et usufructuario habere voluerit, quaestor ecclesiae eas, ut pote ecclesiae, defendat. Quod si eas ecclesiae conferre noluerit, abbatissa, et caeteris sanctimonialibus conniventiam adhibentibus, committat eas per scriptum publice roboratum, aut propinquo, aut alio cuilibet bonae [Col. 0962A] fidei amico, qui eas jure fori defendat. Secundum hanc igitur constitutionis formam, sanctimoniales suas proprias res deliberent et disponant, et aut servis, aut certe aliis, quibus illis libuerit, eas ad procurandum, sibique fideliter earum fructus administrandum, commendent, quoniam ante ingressum monasterii, cuncta, ut praemissum est, rationabiliter illis disponenda sunt, ut remota quarumlibet forensium rerum occupatione, suum liberius, et quietius possint custodire propositum. Sed et de adolescentulis, et de his quarum conversatione simultates et dissentiones plerumque pati solent monasteria, cavendum abbatissis est, ne incaute et indiscrete eas in congregatione admittant, ne forte earum admissio aliquod in posterum generet scandalum.



CAPUT X
[Col. 0962B]

Meminisse debent quae se castimonialis nominis professione Domino devinxerunt, in monasteriis jugiter residere, et Domino tota mentis et corporis intentione instanter deservire debere, nec solum velamentum corporis sine ornamento mentis sibi prodesse posse. Quoniam nihil prodest corpus velare, et mentis vitiorum portentis maculare. Quid enim prodest corpus velare, et animum habere venenatum? Quid prodest nigris vestibus indui, et a detractione linguam non cohibere? cum Apostolus dicat: Si quis putat se religiosum esse, non refrenans linguam suam, sed seducens cor suum, hujus vana est religio (Jac. I). Nunquid enim velamentum corporis celare potest cupiditatem mentis? Quia igitur [Col. 0962C] oculis Dei cuncta opera filiorum Adam nuda et aperta sunt, et humilitas vestium nihil valet sine humilitate mentium, et quia non nisi corde mundo Deus videri potest; necesse est quod habitu demonstrant, opere perficiant, et humilitas, quam in corpore gestant, in mente potissimum resplendeat. Nam si, quemadmodum apud Salomonem legitur, in domo patris positae, instanter sunt monitis paternis erudiendae; et nexu conjugali devinctae, juxta Apostolum, debent viris esse subditae: quanto magis in domo Dei, quae se religiose vivere devoverunt, divinis sunt erudiendae disciplinis, et sponso suo Christo Domino cum omni humilitate et castitate subditae esse? Illud namque quod in domo patris et in vinculo conjugali constitutis prorsus [Col. 0962D] fuit illicitum, qua auctoritate, imo qua dementia, in monasteriis positae sibi, nisi ob suam perniciem, facere poterunt licitum? praesertim cum beatus Hieronymus dicat, pessimae esse consuetudinis, cum fragilis sexus, et imbecillis aetas suo arbitrio abutitur, et putat licere quod non licet. Quapropter oportet ut sibi illicita nequaquam faciant licita, sed earum voluntas Domini voluntati, imo servituti, succumbat. In monasteriis quoque positae non otio torpeant, non detractionibus et obscenis confabulationibus incumbant: sed aut psalmorum modulationibus, aut manuum operationibus insistant, aut certe divinis lectionibus aurem accommodent. Frequentias et familiaritates, atque confabulationes virorum, [Col. 0963A] sicut a sanctis Patribus inhibetur, modis omnibus caveant. Omnes in dormitorio dormiant, singulae scilicet in singulis lectis. In refectorio quotidie pariter reficiantur, nisi quam infirmitas, aut aetatis imbecillitas id facere prohibuerit. Omnes sibi charitatis officio vicissim serviant. Illis namque in refectorio comedentibus, et religiose silentium tenentibus, continuatim legatur lectio et intensissime ab his audiatur. Ad collationem quotidie veniant, et hanc institutionem, sive aliarum divinarum Scripturarum lectiones perlegant, et de animae suae salute pertractent. Ubi etiam delinquentes juxta modum delicti corripiantur. Horas canonicas cum omni devotione custodiant, et his divinum officium honeste expleant. Honorem sibi invicem humiliter deferant. Minores [Col. 0963B] natu eas quae provectae sunt aetatis obsequio sanctitatis venerentur. Provectae quoque annis juniores dictis et exemplis ad bene vivendum informent. Nobiles genere nequaquam ignobilioribus se praeferant, scientes quia personarum acceptor non est Deus. Neque enim quae castitate et caeterorum bonorum operum praerogativis, aut scientiae doctrinis pollent, se caeteris praeferant: sed potius de muneribus sibi divinitus collatis Deo gratias agentes, caeterarum imbecillitatibus charitatis officio humiliter condescendant, semper illud Apostoli perpendentes, quo dicitur: Qui se putat stare, videat ne cadat (I Cor. X). Et illud Hieronymi: Timendum, inquit, et cavendum est, ne veterem gloriam, et solidam firmitatem unius horae procella subvertat.



CAPUT XI.
[Col. 0963C]

Summa intensione abbatissis satagendum est ut monasteria puellarum ita undique firmissimis circumdent munitionibus, ut nulli intrandi, aut exeundi, nisi per portam pateat aditus: quatenus nec viri quiddam quod non decet in earum claustris agendi, nec sanctimoniales foras vagandi habeant facultatem. Habeant itaque interius sanctimoniales refectoria, cellaria, dormitoria, et caeteras suis usibus habitationes necessarias praeparatas, uti quae Domino devoverunt, postposita omni excusatione, inviolabiliter custodire valeant.



CAPUT XII

Usum reprehensibilem et emendatione dignum in nonnullis monasteriis puellaribus esse comperimus, [Col. 0963D] eo quod sanctimoniales stipendia ecclesiastica non aequaliter accipiant, cum utique hoc ita fieri debere nusquam sancitum possit reperiri. Sed quia hoc nulla auctoritate fulcitur, sed magis avaritiae causa aut personarum acceptione constat esse insolitum, necesse est ut aequitatis censura ab eisdem locis in quibus sit prorsus abdicetur. Dignum namque justumque est coram Deo et hominibus, ut omnes quae ob amorem Christi in castimoniali proposito, in una videlicet societate, se vivere proposuerunt, seclusa causa avaritiae et personarum acceptione cibum et potum aequaliter accipiant.



CAPUT XIII.

Quia perspicue compertum est, nonnullas abbatissas [Col. 0964A] negligenter et tepide subditis stipendia necessaria conferre, opportunissime, imo rationabiliter statutum est, ut in omnibus monasteriis puellaribus, in quibus canonice vivitur, singulae sanctimoniales per dies singulos tres libras panis accipiant, et in his regionibus, quae viniferae sunt, tres libras vini, si sterilitas temporis non impedierit; si autem plene eadem regio vini ferax non fuerit, duas libras vini, et duas cervisiae: et si minime vini ferax fuerit, tres libras cervisiae, et si facultas permiserit, libram vini. In locis vero minoribus, accipiant duas libras vini; et si eadem regio, ut praemissum est, vini ferax non fuerit, duas libras cervisiae, et si facultas suppetit, libram vini. Licet enim in nonnullis provinciis copia desit vini, abundat tamen sancta [Col. 0964B] Dei Ecclesia, Domino attribuente, aliarum rerum copiis, e quibus industria praelatarum ex aliis provinciis vinum adipisci, sibique subditis juxta facultatem pocula conferre possunt. In locis igitur ubi permodicae sunt res Ecclesiae, aut forte quorumdam abstractu valde attenuatae, tot talesque admittantur quibus saltem praemissa minor mensura potus sine difficultate dari possit. In his itaque locis, ubi forte nonnullae praelatae, piarum praelatarum imitantes exemplum, magis subditis dare solitae sunt, nullatenus bonum quod faciunt omittant. Sed et si cui ob aeternam retributionem magis subditis supererogare libuerit, hilariter quod poterit tribuat; sin autem, nullatenus mensuram praedictam eis subtrahat. Diebus vero festis, et sicut moris est Ecclesiae, prout [Col. 0964C] melius possunt, sanctimonialibus stipendia administrent. In pulmentis namque eis dandis nihilominus solertissime vigilare debet abbatissarum industria, ut juxta possibilitatem eis carnem, pisces, legumina, et olera, ligna, et caetera necessaria attribuant, ut his adminiculatae promptiores in Dei consistant servitio. Nam et talia eis debent constituere loca, in quibus aptissime nutriant pecora, et horti olerum possint fieri, unde pulmenta habeant, exceptis his quae de villis ecclesiae et de eleemosynarum oblationibus accipiant. Caveant siquidem ne propter earum incuriam et insolentiam aliquam in monasteriis patiantur inopiam, ut nec sibi in peccatum, nec sanctimonialibus proveniat in murmurationis lapsum. Sint quoque eis in refectorio convivae, quatenus [Col. 0964D] sanctimonialibus alimenta uberius administrentur, et quae forte minus habentur, aequiori animo communiter tolerentur. Quoniam si earum societatem curamque parvipendentes, lautiores sibi cibos privatim domi praeparaverint, excepta causa infirmitatis aut hospitum, procul dubio in detractionis aut murmurationis noxam sibi subditas corruere compellent. Dent etiam eis annis singulis Ianam et linum, e quibus sibi conficiant necessaria indumenta, exceptis infirmis et debilibus, quae propter corporis incommoditatem haec sibi conficere nequeunt, et his quae nihil proprium habere velint, quibus misericorditer studeant necessaria quaeque praebere. Eleemosynarum vero oblationes aequaliter accipiant.



CAPUT XIV.
[Col. 0965A]

Sicut ea quae superius praemissa sunt abbatissis ob necessitates corporum impendenda sunt sanctimonialibus, ita necesse est ut in agro mentium sibi subditarum studeant plantare documenta virtutum, seque in omnibus illis, vita, moribus, actu, habitu, ipso etiam incessu irreprehensibiliter vivendo imitabiles exhibeant, ne per earum exempla perversitatum in lapsum occurrant voraginum. Doceant ergo eas qualiter vitent superbiam, quae radix est omnium malorum, avaritiam, invidiam, odium, detractionem, susurrationem, murmurationem, scurrilitates, bilinguitates, dissensiones, simulationes, vanas verborum confabulationes, et caetera his similia, quae suos sectatores ad interitum pertrahunt. [Col. 0965B] Curiositates etiam nihilominus vitent, quibus femineus sexus potissimum implicatur. Defleant propria, aliena curiose non interrogent, attendentes illud Hieronymi: Sufficit, inquit, unicuique sua plangere, non aliena carpere. Instruant etiam eas ad sectandas bonorum operum virtutes, videlicet charitatem, humilitatem, patientiam, castitatem, continentiam, sobrietatem, benignitatem, obedientiam, mansuetudinem, et caeteras virtutes quibus animus Christianus ad aeternam patriam tendens jugiter famulari debet. Provideant etiam ut otio vacare non possint, sed potius aut orationi, aut lectioni, aut manuum operationi insistant, aut certe divinis lectionibus aurem accommodent, quatenus sibi subditis hanc geminam pastionem tribuentes, quae cavenda sunt [Col. 0965C] vitare, quaeve facienda sectari eas docentes, non de infideli, et negligenti administratione condemnari, sed potius de fideli a Domino mereantur feliciter remunerari. Meminisse itaque et ante oculos ponere eas oportet, quod de sibi commissis Domino procul dubio redditurae sunt rationes.



CAPUT XV.

Oportet ut, remoto totius excusationis obstaculo, expedite atque honeste sanctimoniales Dei exsequantur ministerium, sitque earum vigilantissima cura ut ad horas canonicas, mox ut signum datum fuerit, impigre occurrant, ecclesiamque cum Dei timore et reverentia ingredientes, divinae potentiae famulatui religiosissime inserviant. Illudque semper caveant ut in domo Dei nihil inhonestatis corde, aut lingua, [Col. 0965D] vel opere perpetrent, sed potius aut orent, aut legant, aut audiant. Si vero fuerit aliqua, exceptis his quae aut quadam incommoditate corporis, aut obedientia sibi injuncta detineatur, quae praefatas horas canonicas frequentare, diligenterque custodire, et in his, ut dignum est, coeleste neglexerit officium persolvere, digna invectione corripiatur. Custodes namque ecclesiae harum horarum spatia bene norint, ut scilicet signa certis temporibus pulsent, quibus etiam sit studii ut nihil de sibi commissis rebus ecclesiae pereat.



CAPUT XVI.

Ad imploranda divinae pietatis solatia, haec Domini verba petentium animum informant: Petite, inquit, [Col. 0966A] et dabitur vobis; quaerite, et invenietis; pulsate et aperietur vobis (Matth. VII). Sed si nobis pulsantibus aperiri gestimus, oportet ut Domino ad nos venienti, et ostium mentium nostrarum pulsanti, aditum dignum pandamus, ut impleatur illud: Si quis aperuerit mihi, intrabo ad illum, et coenabo cum illo, et ipse mecum (Apoc. III). Quia ergo constat assiduitate orationum remissionem adipisci posse peccatorum, si tamen labia cordi non discrepaverint, studeant sanctimoniales mentem noxiis cogitationibus mundare, et Deum jugiter orando placare: scientes quia tunc mens bene Deum orando contemplatur, quando nullis terrenarum rerum curis, aut vitiorum illecebris implicatur. Quoniam, ut ait Isidorus, necesse est, ut cum ad impetranda muneribus suffragia assistitur, [Col. 0966B] munda simplexque acies cordis ad Dominum dirigatur: quatenus illuc dirigatur deprecantis oratio, quo Propheta suam dirigi optabat dicens: Dirigatur oratio mea sicut incensum in conspectu tuo, Domine (Psal. CXL). Oratio namque, ut ait beatus Gregorius, cordis debet esse, non labiorum, quia nequaquam Deus verba deprecantis intendit, sed orantis cor aspicit.



CAPUT XVII.

Vespertinis officiis devotissimo obsequio celebratis, et collatione divinarum Scripturarum solemniter habita, dato signo ad completorium celebrandum, sanctimoniales pariter devotissime occurrant. Quo expleto, non ad epulandum et bibendum, et supervacuis loquelis instandum se convertant, sed his [Col. 0966C] postpositis honeste dormitorium petant. Caveatur etiam ab illis ut nihil inhonestum aut indecens in dormitorio geratur, nec aliquam inquietare praesumat, nec ad verba inutilia et otiosa prorumpere cogat. Si qua vero id fecerit, severissima invectione corripiatur. Lucerna quoque noctis tempore in eodem dormitorio jugiter ardeat.



CAPUT XVIII.

Studendum vigilanter abbatissis est ut subditarum vitia nullatenus dissimulent, sed mox ut oriri coeperint, ea radicitus evellant, ne per earum scilicet desidiam atque incuriam animae illarum laqueis irretiantur diaboli. Quanto enim idem sexus fragilior esse dignoscitur, tanto necesse est majorem erga eum custodiam adhiberi. Modus vero correptionis [Col. 0966D] circa delinquentes sanctimoniales, omissis his quarum latera, juxta Salomonem (Eccli. XXX), ne indurescant, virgis tundenda sunt, iste obnixe ab abbatissis teneatur. Si aliqua in congregatione sanctimonialium horas canonicas frequentare neglexerit, et opus Dei negligenter exsecuta fuerit, ad collationem venire distulerit, obedientiam sibi injunctam agere recusaverit, in discendis bonorum operum instrumentis juxta vires operam non dederit, in dormitorio aliquid indecens aut inhonestum verbis aut actibus perpetraverit, alibi quam in dormitorio absque causa inevitabili dormire praesumpserit, sororibus charitatis officio servire neglexerit; irae, detractioni, susurrationi, scurrilitati, bilinguitati, [Col. 0967A] verbositati, dissensioni, simulationi, curiositati vanisque verborum confabulationibus inservierit; discordiam inter sorores seminaverit, huic institutioni contumax, aut superba, aut murmurans, seu in aliquo contraria exstiterit, et caetera hujusmodi agere tentaverit: primo, secundum Domini praeceptum, non solum semel, et secundo, ac tertio, quin etiam crebrius admoneatur, et si his admonitionibus non paruerit, publica objurgatione corripiatur. Quod si et huic renisa fuerit, caeteris alimentis sibi interdictis, pane tantum usque ad dignam poenitentiae satisfactionem utatur et aqua. Si vero nec sic se correxerit, separetur a mensa, et a caeterarum sanctimonialium in choro psallentium societate, et seorsum in loco hujuscemodi negligentibus [Col. 0967B] ab abbatissis constituto stare cogatur, ut statim rubore sequestrationis emendetur. Si autem his modis admonita atque castigata, incorrigibilis adhuc exstiterit, congrue, si tamen aetas permiserit, verberum adhibeatur castigatio. Verum si talis fuerit, quam aut aetas, aut qualitas personae verberari non siverit, haec et publica objurgatione, et jejuniorum continuatione, et sequestrationis rubore tandiu corripiatur, donec digna poenitentiae satisfactione veniam consequi posse videatur. Si igitur ea quae flagellatur, et ea quam flagellari aut aetas, aut qualitas personae prohibet, incorrigibiles apparuerint; sit locus intra claustra quo ad tempus retrudantur, et secundum modum culpae castigentur. Quod si etiam aliqua in tantam insaniam devenerit, quae [Col. 0967C] post tot saluberrimas admonitiones et castigationes necdum se correxerit, deprecetur pro ea communi voto ab omni congregatione, ut ab illo, cui nihil est impossibile, sanetur. Postremo, si his omnibus exhibitis inemendabilis atque incorrigibilis apparuerit, quia nullatenus huic saeculum repetere fas est, advocetur, si necesse est, episcopus, et illius sapientissimo ac discretissimo judicio, ita ejusdem vita, quae se tot vitiis foedando, et in pertinacia permanendo, a collegio sanctimonialium quodammodo secrevit, intra septa monasterii moderetur, quatenus et poenitentiam sibi ab eo injunctam salubriter gerat, et caeteris nullius contagionis morbum inferre valeat. Quae autem criminale peccatum commiserit, huic nullatenus differenda est correptionis utilitas, [Col. 0967D] quin aut sponte peccati sui facinus poenitendo abluat, aut si id agere renuerit, ab episcopo, ut praemissum est, juxta modum taxatum sententiam excommunicationis, et modum poenitentiae excipiat. In castigandis namque atque corrigendis delinquentibus, opem ferre non desistant abbatissis caeterae sanctimoniales.



CAPUT XIX.

Scripturarum sanctarum doctrinis demonstratur, quod subditarum vita praelatarum sit exemplis informanda. Et quia sanctimoniales, secundum Patrum documenta, virorum debent vitare familiaritates et sermocinationes, decet ut abbatissae, sicut in caeteris, ita quoque et in virorum confabulationibus [Col. 0968A] bonum sibi subditis exemplum praebeant. Si quando autem eis sermocinandi necessitas incubuerit, juxta supra notatam sententiam beati Caesarii, adhibitis secum sanctimonialibus quas et aetas, et morum probitas, et vitae innocentia commendant, id faciant, et quod deliberandum est, prudenter deliberent; et quod disponendum, utiliter disponant: quia si earum consilio et praesentia usae fuerint, et morsum detractionis vitabunt, et exemplum sibi subditis salubrius praebebunt. Licet enim hujuscemodi sanctimoniales talium negotiorum experientiam non habeant, earum tamen praesentia capaces boni consilii castique factae sunt.



CAPUT XX.

Quia virorum frequentias sanctimoniales, juxta [Col. 0968B] superiorum Patrum sententias, penitus vitare debeant, satis liquido patet: restat ut imminente inevitabili necessitate, qualiter id facere debeant, demonstretur. Decet porro ut abbatissae tres aut quatuor sanctimoniales vitae probabilis constituant, coram quibus caeterae sanctimoniales, aut cum propriis equis, aut eum propriis servis res sibi necessarias deferentibus, tempore competenti, in loco videlicet ad hoc negotium constituto loquantur, et id quod delatum fuerit recipiant. Ut videlicet hujuscemodi confabulatio nullam possit in quoquam sinistrae opinionis afferre suspicionem. Sed et tempore novarum frugum, coram memoratis sanctimonialibus, quidquid eis recipiendum aut recondendum est, recipiant, et recondant. Similiter quoque, quando eis in propriis mansiunculis [Col. 0968C] aliquid operis agendum est, quod non sine virorum labore perfici potest, hae sanctimoniales coram sint, ut nullus in his negotiis possit oriri detrahendi aut peccandi locus. Sed et hoc abbatissae, non solum praepositarum suarum cura, et memoratarum sanctimonialium instantissima procuratione, verum etiam suo studio, imo saepissima investigatione, scrutari atque solerter inquirere debent, ne quid inhonestatis in mansiunculis sanctimonialium aut in earum claustris quispiam quolibet modo perpetrare, aut ab aliqua alicujus familiaritatis occasione suscipi, aut clanculo abscondi possit. Tanta igitur sanctimonialibus in confabulando cum viris pudicitiae fiducia inesse debet, ut aliis aspicientibus minime erubescant. Ut enim beatus Hieronymus dicit [Col. 0968D] (in epist. ad Furiam): Speculum mentis est facies, et taciti oculi cordis fatentur arcana. Unde ait et quidam: Frons hominis propriae mentis depromit amictum: qualis vultus erit, talia corda gerit. Si qua vero inventa fuerit his confabulationibus dedita, ita juxta superiorem modum corripiatur, ut et ipsa emendetur, et caeterae timorem habentes nihil tale agere pertentent



CAPUT XXI.

Quia licitum est Deo dicatis canonice viventibus vernulas secum famulandi gratia in monasteriis habere, cavendum est illis ut in eis animae potius salutem quam commodum terrenum quaerant. Solent enim hujuscemodi effrenes et impudicae effectae, [Col. 0969A] cultu meretricio ornatae incedere, et turpia quaeque et obscena, quae foris vagando viderint aut audierint, auribus dominarum suarum impudenter ingerere, et animos earum a rigore divinae servitutis emollire. Quapropter necesse est ut in talibus congregandis modum adhibeant discretionis: ut non amplius quam necessitas exigit, sibi ad serviendum congregent, et erga congregatas curam adhibeant, ne illis quolibet peccato ruentibus, illarum ruinae participes existant. Si vero hae famulae, aut abbatissarum, aut certe sanctimonialium, in claustris monasterii quippiam indecens admiserint, et crebro admonitae atque correptae, non se correxerint, extra claustra monasterii procul ejiciendae atque eliminandae sunt.



CAPUT XXII.
[Col. 0969B]

Religio ecclesiastica docet ut puellae quae in monasteriis erudiuntur, cum omni pietatis affectu et vigilantissimae curae studio nutriantur; ne si lubricae aetatis annos indisciplinate vivendo transegerint, aut vix aut nullatenus corrigi postea possint. Quapropter praeferantur eis ex sanctimonialibus tales magistrae quae utique et probabilis sint vitae, et erga eas talem exhibeant curam ut nequaquam huc atque illuc possint habere progressum, et aut desidiae, aut lasciviae vitio maculentur; quin potius sacris imbuantur disciplinis, quatenus his mancipatae vagandi otio careant. Sed qui modus hujuscemodi erudiendis tenendus sit, beatus Hieronymus in epistola, quam ad Laetam de institutione filiae scripsit, plenissime docet, [Col. 0969C] dicens: Igitur quae de repromissione nata est, dignam habeat ortu suo institutionem parentum. Samuel enim in templo nutritus est: Joannes in solitudine praeparatur, locustis alitur, et melle silvestri, et in typum poenitentiae praedicandae tortuosissimi animalis vestitur exuviis. Sic erudienda est anima, quae futura est templum Domini. Nihil aliud discat audire, nihil loqui, nisi quod ad timorem Dei pertinet, turpia verba non intelligat, cantica mundi ignoret. Adhuc tenera lingua psalmis dulcibus imbuatur, procul sit aetas lasciva puerorum, habeat modestam gerulam, nutricem gravem. Discat in pueritia cui imperatori tiruncula nutriatur. Ipse habitus et vestitus doceat eam, cui promissa sit. Aures ejus non perforentur, nec ora Christo consecrata cerussa [Col. 0969D] et purpurisso depingantur: nec aurum, et margaritae collum ejus deprimant; nec caput sacratum gemmis oneretur: sed habeat alias margaritas, quibus postea venditis emptura est pretiosissimum margaritum. [a 1Kb] Sit nutrix ejus sollicita et prudens, ut ea, quae nutritur, ne percutiatur a vipera. Ne bibat de aureo calice Babylonis; nec cum Dina egrediatur videre filias regionis; ne ludat pedibus, et trahat tunicas: quia venena non dantur nisi melle circumlita, et vitia non decipiunt, nisi sub specie virtutum. Postquam grandiuscula fuerit et in exemplum sponsi sui, sapientia, aetate et gratia apud [Col. 0970A] Deum et homines crescere coeperit, pergat ad templum veri Patris cum parentibus suis: sed cum illis non egrediatur e templo, et nusquam ab eis inveniatur, nisi in auditu sanctarum scripturarum. Nusquam exeat foras, ne inveniant eam qui circumeunt civitatem, et vulnerent pudicitiam ejus auferentes theristrum, et nudam in sanguine derelinquant. Non vescatur in publico, ne videat cibos quos desideret. Discat jam nunc vinum non bibere, in quo est luxuria: usque ad perfectam tamen aetatem propter indulgentiam modico utatur vino, et carnium edulio sustentetur. Nullus ei juvenis, nullus cincinnatus arrideat. Vigiliarum dies et solemnes pernoctationes sic celebret, ut ne transversum quidem unguem a nutrice discedat. Non cum ancillis in auribus susurret, [Col. 0970B] sed quod uni loquitur omnes intelligant. Sit ei comes non compta, atque formosa, quae gutture carmen dulce moduletur: sed gravis, pallens, subtristis, et pudicitiae veterana, quae illam doceat, et assuescat exemplo, ad orationes et psalmos nocte consurgere, mane hymnos canere et stare in acie quasi bellatricem Christi. Horarum diei cursu peracto, accensaque lucernula, reddat sacrificium vespertinum. Sic dies transeat, sic nox inveniat laborantem. Cibus ejus olusculum sit, et simila, raroque pisciculi. Sic comedat ut semper esuriat, ut statim post cibum possit legere, orare et psallere. Non habeat colloquia saecularium puellarum, et malarum virginum contuberniis non misceatur. Balnearum vero fomitibus sopitos non suscitet ignes. Pro gemmis [Col. 0970C] et serico, divinos codices amet. Discat primo Psalterium, erudiatur in Proverbiis Salomonis ad vitam, consuescat in Ecclesiaste calcare quae mundi sunt. Sectetur in Job virtutis et patientiae exempla. Ad Evangelia transeat, nunquam ea positura de manibus. Apostolorum Acta et Epistolas tota cordis imbibat voluntate. Et sic per ordinem seriem Novi Veterisque Testamenti. Cumque pectoris sui cellarium his opibus locupletaverit, tunc virtutum floribus adornata, soli sponso coelesti, cui commissa est, calcatis cunctis quae mundi sunt, placere studeat.



CAPUT XXIII.

Quanquam intra claustra monasteri sanctimoniales canonice viventes proprias solitae sint habere [Col. 0970D] mansiunculas, propter anus tamen et infirmas debet intra claustra ab abbatissis mansio fieri, ubi earum quae forte suas non habent imbecellitatibus atque infirmitatibus misericordissime possit opitulari. Quarum curam abbatissae, ut pote spiritales matres, ante omnia gerere debent, ut his ea quibus opus habent misericorditer administrent. Sed et caeterae sanctimoniales, accessu eas frequenti visitantes, divinarum Scripturarum collocutionibus demulceant, et suis facultatibus eis adminiculum prae beant, earumque imbecillitates et infirmitates cum charitate aequanimiter portent, ut merito a Domino [Col. 0971A] eis dicatur: Infirmus fui, et visitastis me, etc. (Matth. XXV).



CAPUT XXIV.

Quia constat abbatissas exteriorum et interiorum pondere gravatas, adeo ut praepediente ignorantia fragilitatis humanae multa nesciant quae in monasteriis negligenter fiunt, necesse est ut tales sub se constituant, cum quibus secure possint partiri onera regiminis. Quibus etiam talem conferent potestatem, ut vice sua fungentes, et bene agentes in melius proficere dictis et exemplis exhortentur, et delinquentium errata districtissima invectione corripiant: et quae in monasteriis ab abbatissis, ob diversarum curarum occupationes, perfici minime possunt, ab his digne et utiliter perficiantur. Quibus etiam expedit ut se imitabiles caeteris praebeant, [Col. 0971B] quatenus irreprehensibiliter vivendo, et sanctarum virtutum exempla praebendo, coetibus sanctarum feminarum mereantur adscisci. Quod si negligenter vixerint, et his quibus bene vivendo prodesse debuerant exemplo suae perversitatis aliquam laesionis maculam ingesserint, juxta modum praemissum judicentur, et si inemendabiles exstiterint, a ministerio amoveantur, aliaeque in loca earum probabilis vitae constituantur.



CAPUT XXV.

Expedit abbatissis ut de congregatione sibi commissa tales eligant quibus alimenta sanctimonialium committant, quae non sint criminatrices, non vinolentae, non prodigae, et caeteris vitiorum illecebris mancipatae, sed magis quae vitae sint probabilis, et [Col. 0971C] inviolabiliter congregata conservent, et fideliter ea atque humiliter sanctimonialibus administrent, ut de fideli administratione a remuneratore omnium bonorum Deo fideliter remunerentur. Erga hujuscemodi vero delinquentes et inobedientes modus praemissus obnixe tenendus est.



CAPUT XXVI.

Oportet ad portam monasterii talis constituatur sanctimonialis, quae aetate et morum probitate caeteris emineat: ut neque propter personarum acceptionem, neque propter alicujus adulationem aut timorem porta monasterii nisi horis statutis reseretur. Quia nisi talis ad portam constituta fuerit, magnum procul dubio in monasteriis degentibus poterit [Col. 0971D] provenire periculum. Quod si alicujus gratia contra hanc institutionem facere tentaverit, et admonita non se correxerit, digna invectione correpta ministerio amoveatur.



CAPUT XXVII.

Presbyteris qui in monasteriis puellaribus missarum solemnia celebrare debent, extra monasterium sit locus et ecclesia ubi cum ministris suis habitent et divinae servitutis obsequium expleant: et non nisi [Col. 0972A] statuto tempore monasterium ingrediantur puellarum, et cum eis diaconus tantum et subdiaconus, qui scilicet et vitae honestate clarescant, et non se, sed Christum amare cupiant; nec sua quaerant, sed quae Jesu Christi, et non amplius ibi immorentur, nisi in missarum celebrationibus ad sanctimoniales publice faciendis. Quibus rite ac devote celebratis, illico foras egrediantur. Sanctimoniales namque velo ante posito, ut moris est, horas canonicas et missarum solemnia celebrent. Sed et hoc caveant ut nulla illarum cum eisdem presbyteris eorumque ministris aliquam sermocinationem familiarem habeat. Si qua igitur peccata sua sacerdoti confiteri voluerit, id in ecclesia faciat, ut ab aliis videatur, sicut in dictis sanctorum Patrum continetur, exceptis infirmis, [Col. 0972B] quibus in domibus id facere necesse est. Nam presbyter diaconum et subdiaconum, qui utique boni sint testimonii, ob detractionem vitandam secum habeat, a quibus scilicet videatur, et suae innocentiae bonum testimonium exhibeatur.



CAPUT XXVIII.

Quia sanctarum Scripturarum auctoritatibus liquido demonstratur quod hospitalitas modis omnibus sit diligenda, et res ecclesiae oblationes sint fidelium, pretia peccatorum, patrimonia pauperum; quanquam ad portam monasterii locus talis sit rite habendus, in quo adventantes quique suscipiantur; oportet tamen ut extra, juxta ecclesiam scilicet, in qua presbyteri cum ministris suis divinum explent officium, sit hospitale pauperum, cui etiam [Col. 0972C] praesit talis qui et avaritiam oderit et hospitalitatem diligat. Et exceptis decimis quae de ecclesiae villis ibidem conferuntur, de rebus ecclesiae, prout facultas suppetit, eidem deputetur hospitali, unde pauperes ibidem recreentur, et foveantur. Sed et de oblationibus quae fidelibus sanctimonialibus deferuntur, decimae dentur ad eorumdem sustentationem pauperum. Is namque cui hospitale committitur, nequaquam res pauperum in suos usus retorqueat, ne cum Juda loculos Domini furante sententiam damnationis excipiat. Sit etiam intra monasterium receptaculum ubi viduae et pauperculae tantummodo recipiantur et alantur; et si non possunt alio, saltem Quadragesimae tempore, sanctimoniales, Domini implentes praeceptum, earum lavent [Col. 0972D] pedes, juxta illud: Si ego Dominus et magister vester lavi vobis pedes, quanto magis vos debetis alter alterius lavare pedes (Joan. XIII)!





EPISTOLA LUDOVICI PII [a 1Kb] AD SICHARIUM ARCHIEPISCOPUM BURDIGALENSEM. Mittit exemplum statutorum concilii Aquisgranensis, ut ea in provincia sua diligenter transcribi et observari faciat.

Ludovicus divina ordinante providentia imperator [Col. 0973A] Augustus, venerabili in Christo Sichario archiepiscopo in Domino salutem [a 1Kb] .

Sacrum et venerabile concilium, divino nutu nostroque studio in Aquisgrani palatio nuper aggregatum, in quo multa ob propagandam ecclesiasticam dignitatem, praecedente et subsequente gratia Christi, diligenter tractata atque instituta sunt, tuam nullatenus credimus latere sanctitatem. Sed quia contingit eidem sancto et venerabili concilio tuam non interfuisse paternitatem, ad tuam destinare decrevimus beatitudinem, per praesentem missum nostrum, nomine Adalelmum, formulam canonicae institutionis, ab eodem sacro conventu ex sanctorum Patrum sparsim digestis sententiis collectam atque in unum congestam. Quam etiam idcirco penes palatium [Col. 0973B] nostrum diligenter scribi fecimus, ut nihil in se scriptorum vitio depravationis aut detruncationis habens, ad te usque incolumis perferretur. Quapropter volumus atque decernimus ut juxta metropolitanae sedis tibi canonice collatam dignitatem, nostraeque auctoritatis sanctionem, dioeceseos tuae episcopos, et caeteros Ecclesiae praelatos, tempore et loco congruenti ad te accersere facias, et his coram capitulatim memoratam institutionis formulam praelegi jubeas, et quod ob exaltandum ecclesiastici culminis fastigium, et animarum salutem, idem sacer conventus eam ediderit, liquido demonstres; sed et his qui in uno collegio canonice degunt, tenendam observandamque coram memorato misso nostro conferas: ac si alicujus cordis obtusio eam intelligere [Col. 0973C] nequiverit, huic sive abs te, sive ab aliis episcopis, comprovincialibus scilicet tuis, doctrinae fulgore renitentibus sobrie tradatur. Sed et in hoc nihilominus circumspectam monemus esse tuam prudentiam, ut ab his qui eam transcripturi sunt, ita transcribatur, ut nec depravata vitio scriptoris, nec detruncata ab aliquo fiat: sed sicut a praedicto misso nostro eis demonstratum fuerit, absque aliqua depravatione vel detruncatione transcribatur. Noveris etiam, quia ideo illius exemplum apud armarium palatii nostri detentum est, ut eo probari patenter possit quis eam incuriose transcripserit, vel quis aliquam ejus partem detruncarit. Ut enim comperimus, dum in eodem sacro concilio perlegeretur, antequam coram nobis ab eodem concilio prolata, [Col. 0973D] et necdum mensura cibi ac potus statuta fuisset, quidam magna ex parte illam detruncantes, quaedam capitula inconsulte ex ea transcripserunt. Unde necesse [Col. 0974A] est ut si aliquem in tua dioecesi tale fecisse repereris, hujusmodi factum coram provincialium tuorum episcoporum conventu, et coram praescripto misse nostro frustreris, et hanc authenticam, ut praemisimus, diligenter, sicut missus noster eis insinuaverit, transcribi percenseas. Omnes ergo tuae dioeceseos episcopi et caeteri praelati eam vigilanti cura transcribere, solerti studio intelligere, instantissimae assiduitatis exercitio divinitus adjuti operibus complere decertent: ut cum nos hujus rei gratia inquirendae venturis Kalendis Septembribus, (sicut eidem sacro et memorabili concilio meminimus nos dixisse facturos) missos nostros per imperium a Deo nobis collatum destinaverimus, remota cujuslibet difficultatis oppositione, ejusdem salutiferae [Col. 0974B] institutionis praelati et subditi, prout Dominus posse eis dederit, strenui inveniantur operatores. Quoniam diligenti indagine, vita comite, perquirere jubebimus quis praelatorum injunctum sibi officium strenue peregerit, vel quis in claustris canonicorum et caeteris [b 2Kb] habitationibus construendis, et in necessariis stipendiis eis tribuendis, et in domibus ad receptacula pauperum reparandis, sanctioni nostrae paruerit, quisve clerum suum eadem institutione et caeteris spiritalibus documentis instruere curaverit, vel quis causa avaritiae eos quos Christi militia rationabiliter alere poterat, propulerit: quia unius anni spatium dedimus, ut ea quae promissa sunt absque ullius difficultatis excusatione perfici, ubi necdum facta erant, facillime possent. Proinde qui [Col. 0974C] hoc anni tempore in hoc negotio nostrae admodum jussioni pro viribus obedire neglexerit, caeteris sine dubio terrori erit, ne tale admittere praesumant. Direximus sane tibi institutionis formulam, quam ejusdem sacri concilii par consensus parque studium ex sanctorum Patrum dictis enucleatim excerpsit, et castimoniae dicatis in una societate canonice degentibus observandam statuit. Quam volumus a te, sive a tuis comprovincialibus episcopis, studiose jubere transcribi, et monasteriis puellaribus in tua dioecesi consistentibus, in quibus scilicet canonice vivitur, tenendam conferri, qualiterque ab abbatissis et caeteris sanctimonialibus religiosissime ac devotissime observari debeat, apertissime perdoceri. Quoniam, nisi quando nos aliquam abbatissarum [Col. 0974D] nostram adire jusserimus praesentiam, alio tempore volumus in monasteriis resideant, et secundum ejusdem institutionis formam vitam ducant, sibique [Col. 0975A] subditas in sancto religionis proposito constringant. Et nulla illarum foras evagandi, aut occasione qualibet accepta per villas residendi, suisque voluptatibus deserviendi licentiam sibi attribuat. Quanquam enim nonnulli clerici monasteria puellarum, et nonnulli laici monasteria virorum etiam et puellarum habeant, tua tamen debet praevidere solertissima industria, ut in omnibus locis sub tua dioecesi constitutis, ubicunque congregationes clericorum et sanctimonialium sunt, juxta possibilitatem et facultatem rerum secundum hujus institutionis formam vivant. Quia nulla est omnino ecclesia quae facultates habeat, ubi non possint tot talesque gubernari, qui divinum expleant officium, et ubi hospitalitas juxta vires non possit diligi. Nos quoque praefatum missum [Col. 0975B] nostrum ad tuam sanctitatem ideo direximus ut tuum caeterorumque ecclesiasticorum in tua dioecesi existentium diligenter atque subtiliter in hoc negotio intueretur studium, et tibi opem in caeteris commonendis ferret: qui etiam nobis referret qualiter praelati et praelatae eas formulas libenter susceperint, diligenter transcribere studuerint, et devote adimplere juxta vires curaverint. Quoniam tandiu illum in tua vel comprovincialium tuorum dioecesi immorari et discurrere una cum misso tuo jussimus, donec ab omnibus memoratae formulae transcriberentur. Ut videlicet cuncta procurans, diligenterque perficiens, cum ad nos illum redire opere expleto tempus permiserit, cuncta quae acta sunt vestro [Col. 0976A] utrorumque scripto notentur, atque per ipsum tuumque commissum nostrae dignoscentiae intimentur, ut sciamus quibus gratiarum actiones referre, quosque etiam dignis correptionibus corrigere debeamus. Si vero aliquis tuae dioeceseos eidem institutioni vestraeque admonitioni procaciter reniti voluerit, et eam quae ab eodem sacro conventu constituta atque decreta est, pro viribus observare neglexerit, et subinde admonitus non se correxerit, quicunque ille est, ante praesentiam nostram, tua vel missi nostri admonitione, venire festinet, quatenus a nobis juxta quantitatem culpae digne corrigatur. Direximus praeterea tibi pondus et mensuram secundum quae clericis et sanctimonialibus panis et potus aequaliter tribuenda sunt. Quae ab omnibus firmissime atque [Col. 0976B] inviolabiliter teneantur decernimus, et ne quid incrementi aut detrimenti a quoquam patiantur, modis omnibus inhibemus. Tuam igitur in calce epistolae admonemus sanctitatem, ut secundum ministerium tibi divino munere collatum, nostrae in hoc negotio saluberrimae admonitioni obedienter atque inexcusabiliter pareas, et caeteris in parendo bonum exemplum tribuas. Dignum quippe justumque est ut quanto sublimius sacerdotii dignitate aliis superemines, et a nobis venerabiliter diligeris, tanto magis ad Dei nostramque voluntatem exsequendam devotiorem te atque promptiorem exhibeas. Vale in Domino, et ora pro nobis.




[Col. 0975]
AD FORMAM INSTITUTIONIS CANONICORUM ET SANCTIMONIALIUM AUBERTI MIRAEI NOTAE.

[Col. 0975C] Forma institutionis canonicorum. Ea vulgo nuncupatur Regula canonicorum. Regula autem significat institutum seu formam pie recteque vivendi. Regula Graece canon dicitur: a canone dicti canonici, hoc est, clerici juxta regularia praecepta viventes. Isidorum lib. VI Orig., cap. 16, loquentem audiamus: »Canon Graece, Latine regula nuncupatur. Regula autem dicta, quod recte ducit, nec aliquando aliorsum trahit.« Alii dixerunt regulam dictam, vel quod regat, vel quod normam recte vivendi praebeat, vel quod distortum pravumque corrigat.

Canonicorum. Sunt qui disputant an Patres concilii Aquisgranensis formam institutionis seu regulam vivendi anno 816 scripserint canonicis regularibus Augustinianis, an vero canonicis quos vulgo saeculares nunc vocant. Ad hanc quaestionem Clemens Reynerus, S. Theologiae doctor ac professor Duacensis, in libro de Apostolatu Benedictinorum in [Col. 0975D] Anglia, Duaci 1628 edito, pag. 131, fuse respondet, ex quo haec habe: »Canonici illi qui in concilio Aquisgranensi instituuntur, non fuerunt Augustinianae regulae professi; imo ne quidem religiosi sive regulares, ea notione vocabuli qua nunc vocamus regulares seu religiosas personas illas tantum quae per tria vota et plenam saeculi abrenuntiationem Deo sese dedicaverunt. Primo id clarum est ex ipso concilii prooemio, in quo inter alia dicitur canonicorum [Col. 0976C] vita sparsim in sacris canonibus et in SS. Patrum dictis indita. Post prooemium sequitur institutio canonicorum, descripta ex multis conciliorum antiquorum canonibus; ex multis capitulis S. Isidori, Prosperi et Gregorii; ex aliquot epistolis S. Hieronymi, et ex duobus sermonibus S. Augustini de communi Vita clericorum, et ex uno sermone ejusdem De pastoribus. Itaque ex Isidoro, Prospero, Gregorio et Hieronymo, hoc est, ex unoquoque istorum Patrum, longe plura desumpta sunt, quam ex S. Augustino. Deinde nulla prorsus ibi fit mentio Regulae S. Augustini, nec quidquam ex illa (quippe non viris, sed mulierious data) decerptum est. Cur enim, si hic de canonicis Augustinianis informandis ageretur, non potius et praecipue ex Augustini Regula desumpta esset informatio? Imo si canonici isti essent Augustiniani, quare (sicut Patres in concilio II Aquisgranensi, anno 836 habito, monachos omnes instituendos ad regulam S. Benedicti ablegant, his verbis, Monachi secundum traditam a S. Benedicto Regulam, [Col. 0976D] unanimiter regularem vitam in omnibus sectentur; non etiam canonicos ad Regulam S. Augustini remittunt? et quamvis haec deductio satis sit manifesta, ex alio tamen capite adhuc fiet manifestior. Canonicos namque regulares S. Augustini, vere et proprie loquendo religiosos esse, perfectamque saeculi abrenuntiationem profiteri nemo ignorat; atqui canonicos, quibus informandis Patres Aquisgranenses [Col. 0977A] Regulam ex canonibus Ecclesiae, dictisque SS. Patrum praescripserunt, proprie loquendo non fuisse religiosae abrenuntiationi astrictos ipsum concilium cap. 115 diserte his verbis enuntiat: »quanquam canonicis, quia in sacris canonibus illis prohibitum non legitur, liceat linum induere, carnibus vesci, dare et accipere, proprias res et ecclesiae cum humilitate et justitia habere (quod monachis, qui secundum regularem institutionem, arctiorem ducunt vitam, penitus inhibitum est), tamen in cavendis vitiis et amplectendis virtutibus eorum et monachorum distare non debet vita.« Ex his liquet, tempore Ludovici Pii, canonicos in communi viventes etiam sub abbatibus et praepositis, non fuisse regulares, prout nunc usus habet vocabuli, sed saeculares: quibus (praeter praebendas seu stipendia, ut Patres Aquisgranenses loquuntur, quae ab episcopo et ecclesia cui inserviebant, ordinarie accipiebant, etiam sua licuit retinere, et quibus vellent dare: et qui in hoc solum a canonicis saecularibus [Col. 0977B] nostri temporis differebant, quod in communi domo viverent, et mensa communi et dormitorio communi uterentur, sicut nunc clerici academici in seminariis (et Patres Oratorii in Italia, Gallia, Belgia et alibi vivunt). In Gallia autem quam plurima adhuc collegia canonicorum saecularium visuntur illius veteris instituti: quos licet pios et ex virtutum actibus religiosos nuncupare possimus, non tamen religiosos aut regulares ex notione qua nunc vocantur illi soli qui perfecte abrenuntiantes saeculo, nihil prorsus retinent in sua potestate, de quo possint tanquam de re propria disponere.« Sic fere Clemens Reynerus loco citato.

In concilio Aquisgranensi. Aquaegrani, urbs imperialis sita in dioecesi Leodicensi, a Grano nescio quo sic dicta, domicilio, tumulo et reliquiis sancti Caroli Magni imp. itemque balneis celeberrima, nostratibus Aken, Francis Aix-la-Chapelle. Olim dicta fuit Novum Castellum; et diu ante Caroli Magni [Col. 0977C] aevum, principibus in deliciis fuit, ut Pippino Herstallio, majori domus regiae in Austrasia, ejusdem Caroli Magni proavo, qui Aquisgranensem B. Mariae basilicam liberaliter dotavit, ut ex diplomate ejus liquet. »Carolus Dei gratia rex Francorum et Longobardorum ac patricius Romanorum. Noverit omnium fidelium nostrorum magnitudo, quod inclytae memoriae proavus noster Pippinus, quondam majordomus, ecclesiae S. Mariae in Novo Castello constructae diversas res pro mercedis augmento dedit. Unde servientes ejusdem loci consolationem substantiae usque nunc visi sunt habere, perpetuoque tempore ipsas res quieto ordine possidere videntur. Data V Nonas Maii, anno 11 et 5 regni nostri. Actum Haristalio palatio in Dei nomine feliciter. Amen.« Caeterum anno Christi 816 in urbe Aquisgranensi habitum est concilium; in quo (jussu imp. Ludovici Pii, qui Caroli Magni filius ac successor fuit) duplex condita est Formula institutionis seu Regula; una [Col. 0977D] canonicorum, altera sanctimonialium canonice viventium quas vulgo canonicas vel canonistas vocant. Prior a Surio et Binio in tomis Conciliorum jam olim evulgata fuit. Alteram, cum Lutetiae Parisiorum anno 1610 negotiorum publicorum causa agerem, ex manuscripto codice viri humanissimi mihique amicissimi Nicolai Fabri Parisiensis qui Petro Pithaeo studiorum socius fuerat, et quem postea Ludovicus XIII Gallorum rex in litteris praeceptorem habuit, describendam curavi. Ex eodem codice, qui nunc Lutetiae in Thuana bibliotheca asservatur, hanc ipsam Jacobus Sirmondus, tomo II Conciliorum Galliae, 1629 publicavit. Caeterum in condenda utraque regula praecipuam operam navasse creditur Amalarius Metensis ecclesiae Diaconus, is qui ejusdem Ludovici Pii libros quatuor de divinis officiis contexuit. Quos quidem libros Amalario Fortunato, Trevirensi episcopo, hactenus falso typographi attribuerunt. Amalarius porro Metensis, ut dixi, diaconus [Col. 0978A] (quem Honorius libro de Scriptoribus ecclesiasticis, episcopum Metensem non recte appellat) Amalario Trevirensi episcopo aetate suppar, vir fuit longe eruditissimus. Ab isto Amalario Metensi ferunt, facta e palatio Aquisgranensi librorum copia, totum hoc opus institutionis canonicae ex diversis doctorum sententiis concinnatum, conciliique Aquisgranensis judicio et auctoritate comprobatum: quod ex Ademari Chronico Engolismensi Sirmondus observavit.




LIBRI PRIMI



CAP. I.

De tonsura clericorum. In veteri Ecclesia Occidentali comam fluentem statim ponebant, qui se militiae sacrae accinxerant. Prudentius de S. Cypriano:

Deflua caesaries compescitur ad breves capillos;
et manent hujus moris vestigia in sacro ritu quo fiunt clerici: Episcopus enim quos cooptat, iis capillorum cinnos hinc inde delibat; quae prima tonsura nominatur, et tonsi olim dicebantur ejus gradus [Col. 0978B] clerici. Olim enim revera tondebantur, nec postea integrum erat comam alere. Inde concilii IV Carthaginiensis canon 44: Clericus nec comam nutriat, nec barbam radat, vel, ut alii veteres libri legunt, tondeat. Barbam igitur alebant; ut hodieque Graeci, et Latini non pauci; ut prorsus non capiam quod scribit Gregorius VII papa ad judicem Caralitanum, lib. IX, epist. 10, totius Occidentalis Ecclesiae clerum, ab ipsis Ecclesiae Christi primordiis, barbam radendi morem tenuisse; Latini tamen postea barbam plerique rasitarunt, idque discrimen Graeci Latinique cleri. Quod religioni nostrae nihil officere accurate disserit synodus Lemovicina, in cujus actis diei secundae recitantur canones synodi Bituricensis, quorum septimus clericos omnes tonsuram ecclesiasticam habere jubet, hoc est barbam rasam et coronam in capite. Adeo variae hac etiam in parte vices temporum fuerunt. Sic fere Sirmondus in notis ad Apollinarem Sidonium et Ennodium.

[Col. 0978C] Isidori. S. Isidorus Hispalensis in Baetica, Hispaniae provincia, episcopus an. 629 floruit, et juxta Bellarmini calculum, an 636 decessit. De isto et aliis Isidori Baronius in notis ad Martyrologium Rom. 4 Aprilis consuli poterit.

Inferius circuli corona. Tonsura clericalis olim ita fiebat, ut circulus tantummodo capillorum emineret, instar coronae. Sic eam describit Gregorius Turonensis, de Nicetio Trevirorum episcopo agens: »S. Nicetius, inquit, ab ortu suo clericus est designatus: nam cum partu fuisset effusus, omne caput ejus, ut est consuetudo puerorum, a capillis nudum quidem cernebatur; in circuitu vero mediorum capillorum ordo apparuit, ut putares ab iisdem coronam clerici fuisse signatam.« Hodie apud nos antiquam coronae formam soli fere monachi retinent, et pueri vocales symphoniaci. Nam brevis ille orbis in vertice, quo cleri pars magna utitur, insolens olim atque inusitatus in Ecclesia fuit, ut docet canon 40 [Col. 0978D] concilii IV Toletani. Ita Sirmondus ad Sidonium.



CAP. V.

Acolythi. De disciplina acolythorum libros duos edidit Augustinus Valerius, cardinalis et episcopus Veronensis.



CAP. VI.

Subdiaconi. Olim dicti sunt obsequentes, ut infra cap. 77 ex concilio Laodiceno constabit.



CAP. VIII.

De presbyteris. Qui olim presbyteri dicebantur, erant episcoporum quasi assessores; quorum consilio Ecclesiam sibi creditam regebant. Atque hac ratione eos S. Cyprianus suos collegas et fratres passim nuncupat, et S. Augustinus hujus ordinis pondus tanti aestimavit, ut ipsum pene invitum et cum lacrymis reluctantem Valerius episcopus ordinavit presbyterum, ut in Augustini Vita tradit Possidius, et ipse Augustinus in sua ad Valerium epistola declarat.



CAP. X.

Hujus rei gratia. Hoc capite ut et subsequenti ex professo agitur de episcopis. Utriusque capitis textus ex S. Hieronymo est desum [Col. 0979A] ptus. Idem Hieronymus epist. 50, ad Pammachium: »Episcopi, presbyteri, diaconi, aut virgines eliguntur, aut vidui, aut certe post sacerdotium in aeternum pudici. Primis Ecclesiae saeculis qui ex conjugio ad sacerdotium asciscebantur, ab uxorum toro separati, non aliter deinceps cum illis quam cum sororibus versabantur. Sic Paulino Nolano Terasia de conjuge facta est soror, ut in Chronico loquitur Idacius. Idem de placidina Leontii Burdigalensis episcopi scribit Fortunatus. Caeterum primo in ordine clericorum sunt episcopi, in secundo presbyteri, in tertio diaconi, atque ita deinceps. Optatus Milevitanus, lib. I: »Quid commemorem diacones in tertio, quid presbyteros in secundo sacerdotio constitutos? Ipsi apices et principes omnium episcopi.« Est autem mera fabula, quam de primi et secundi ordinis episcopis nonnulli finxerunt; quasi duo olim, si Deo placet, in singulis cathedris episcopi fuissent.

B. Hieronymi. Is in oppido Stridone (quod a Gothis [Col. 0979B] eversum, Dalmatiae quondam Pannoniaeque confinium fuit) natus, anno Christi 420, aetatis 91, pridie Kalendas Octobris decessit, ut Prosper in Chronico ait; sed Baronius nonnisi 78 vel 79 annos ipsi tribuit.



CAP. XII.

Augustini. Is Arbetio et Mavortio Lolliano consulibus (ut ipse lib. I de Vita beata et lib. I de Ordine tradit), hoc est, anno Christi vulgari 355, in Africa natus est. Decessit autem V Kalendas Septembris, aetatis 76, episcopatus 36, conversionis 43, anno; quo tempore Vandali Hipponem tertio jam mense obsidebant, ut Possidius in ejus Vita narrat.



CAP. XIII.

Gregorii. Pastoralis curae officia S. Gregorius Nazianzenus Graece explicuerat eo libro quem Apologeticum inscripsit. Hunc aemulatus S. Gregorius Magnus papa I in sui pontificatus exordio, ad Joannem Ravennae episcopum scripsit librum de Pastorali Cura, eumque in Hispaniam ad [Col. 0979C] Leandrum episcopum Hispalensem transmisit. Hunc librum tanti fecit Graecia, ut recens editum Amphilochius patriarcha Alexandrinus in linguam Graecam transfuderit. Eumdem ut studiose legant episcopi, cautum est a Patribus concilii III Turonensis, et Cabilonensis II, anno 813, et Aquisgranensis II, anno 836, celebratorum. Caeterum S. Gregorius anno Christi 590 electus papa, demum anno 604, indictione 7, ad Christum migravit.



CAP. XIX.

Prosperi. Jam tum videlicet, hoc est, Ludovici Pii imp. aevo, Prospero tribuebantur libri tres de Vita contemplativa, qui inter ejus Opera edi solent, ejusque nomine a Gratiano et aliis passim citantur; re autem vera Prosperi non videntur: primo quia Gennadius, Prosperi Opera recensens, horum librorum non meminit; deinde quia illorum auctor lib. II, cap. 9, de Hilario Arelatensi (qui aequalis fuit Prosperi) sic loquitur, ut aetate sua superiorem fuisse significet: denique, ut aliis argumentis [Col. 0979D] supersedeam, in antiqua Collectione canonum Codicis Andegavensis, S. Pomerio (sic enim appellat) ut auctori tribuuntur, loco citato, qui apud Prosperum exstat lib. II, cap. 6; et in codice S. Salvatoris Vicecomitis, qui nunc est in bibliotheca archiepiscopi Tolosani, ejusdem loci abbatis, auctor his libris ascriptus est Julianus Pomerius. Et Juliano Pomerio eosdem prorsus asserit Isidorus de ecclesiasticis Scriptoribus, cap. 12. »Alios quoque, inquit, tres libros edidit de futurae vitae Contemplatione, vel actuali conversatione, nec non etiam de vitiis et virtutibus.« Quibus verbis liquido patet, singulorum hujus operis librorum argumenta describi. Ediderat idem Julianus Pomerius praeterea alios libros octo; quorum etiam lemmata ibidem singillatim explicat Isidorus, quorumque testimonio frequenter usus est Julianus alter, Toletanus antistes, in Prognosticis futuri saeculi. Fuit porro Pomerius hic Afer Maurusque patria; sed in Gallia primum [Col. 0980A] rhetor, postea presbyter et abbas. Floruit Arelate ut ex Vita S. Caesarii Arelatensis episcopi et ex Ruricii ad Pomerium epistolis intelligi datur. Sic fere Sirmondus in suis notis ad tomum II Conciliorum Galliae. Caeterum Prosper Aquitanus presbyter, non episcopus (si Victorio itidem Aquitano, Gennadio, Gelasio, Marcellino et Bedae credimus), »Eusebii tenorem secutus, ut Victorii verbis utar, Chronicon egregia brevitate composuit, et a mundi inchoatum exordio ad Valentiniani Augusti VIII et Anthemii consulatum, seu ad annum Christi 455, deduxit;« tertia editione; primam namque editionem Theodosio XIV et Maximo consulibus, hoc est, anno Christi 433, videtur conclusisse: quando quidem eo anno priorum annorum epochas summasque colligat, quod nonnisi in operum fine fieri consuevit; nisi forte causa aliqua peculiaris intercurrat quae hic nulla apparet. Secundam vero editionem Prosper duodecim annis auxisse, et ad Valentiniani VI ac Nonii consulatum, seu ad vulgarem 445 Christi [Col. 0980B] annum, videtur produxisse; quo vulgare ejus Chronicon, Eusebiano et Hieronymiano subnecti solitum, terminatur. Tertia denique et postrema editio fuit ea quae ad Valentiniani Aug. VIII et Anthemii consulatum, id est, ad annum Christi 455, protenditur; quam a Chiffletio, soc. Jesu theologo, cum mss. codicibus collatam nuper Andreas Quercetanus in Bibliotheca veterum Ecclesiae historicorum et chronographorum Lutetiae publicavit. De tribus aut quatuor hujus saeculi Prosperis, Aurelianensi, Regiensi, Chronographo et Tirone, Bucherius in Commentario ad Victorii Canonem, cap. 6, fuse disputat.



CAP. XXXIX.

Ex concilio Nicaeno. Dionysius cognomento Exiguus, abbas Romanus (qui omisso profano annorum calculo, primus numerare coepit a Christi incarnatione), concinnavit codicem canonum Ecclesiae Romanae, et Stephano episcopo Salonitano inscripsit; Moguntiae primum anno 1525, [Col. 0980C] deinde Parisiis 1609, typis editum. Codicis hujus exemplar fideliter descriptum Carolo Magno Francorum regi, cum Romae anno 787 esset, Adrianus papa obtulit. Id certo constat ex plurimis quae in bibliothecis Galliae visuntur Collectionis hujus exemplaribus; quorum in fronte, velut oblati muneris dedicatio, praefixa est Adriani ad Carolum epistola, quae primis singulorum versuum litteris hunc titulum reddit: Domino excell. filio Carolo regi Adrianus papa. Exstat ea typis edita apud Sirmondum tom. II Conciliorum Galliae. Collectionis istius Dionysianae Magna apud Francos exinde fuit auctoritas, ut patet ex capite 39 hujus Institutionis canonicorum, et aliis pluribus subsequentibus.



CAP. LXIV.

Diaconi septem. Sic et septem fuisse jam olim urbis Romae diaconos cardinales constat ex antiquis canonibus.



CAP. LXXX.

Agapae. Communia erant Christianorum convivia, sic dicta quod charitatis mutuae causa [Col. 0980D] essent instituta. Tertullianus, lib. adversus gentes: »Coena nostra de nomine rationem suam ostendit; vocatur Agape, id quod Dilectio penes Graecos est.« Sed piam hanc consuetudinem lapsu temporis abusus, luxus et ebrietas, corruperunt: ideoque merito abrogatae fuerunt, et a SS. Ambrosio, Augustino aliisque Patribus reprehensae. Baronium ad annum 377 et 391, consule.



CAP. LXXXIII.

Thymetici. Proprie sunt dicti ludiones, qui in orchestra modo versus histriones, modo versus populum, saltitabant, histrionibus interim in scena abditis.



CAP. CVIII.

Clerici sive in domibus suis, sive in congregatione viventes. Notet hic lector a Prospero Aquitano, seu potius a Juliano Pomerio, disertam fieri mentionem duplicis classis clericorum, hoc est, clericorum in domibus suis privatim, et aliorum in communi seu congregatione viventium. Sic et Gerundense apud Hispanos concilium, circa annum [Col. 0981A] 517 celebratum, canonem edidit pro clericis qui domus familias habebant. Ex ejusdem Prosperi seu Pomerii verbis, superiore capite recitatis, colligi datur, ex clero multos sibi retinuisse rerum suarum proprietatem ac dispositionem. Verba sunt ista: »Quod si aliquid de fructibus suis ecclesiae, velut pro ipsa expensa sua, contulerint,« etc. Sic hodie faciunt Patres Oratorii, in Italia, Gallia, Belgia et alibi. Similem vitae rationem fuisse clericis Hispaniae, concilium IX Toletanum, anno 655 celebratum, cap. 4 testatur. Videatur et caput proxime subsequens.

Monasterium clericorum. S. Augustino monasterium clericorum est congregatio clericorum, instar monachorum in communi viventium. Sic passim loquuntur vetustioris et medii aevi Scriptores, Baldericus Noviomensis ac Tornacensis episcopus (qui anno 1112 obiit) in chronico Cameracensi, lib. II, et alibi passim, Cameracense et Atrebatense cathedralia canonicorum collegia nuncupat monasteria [Col. 0981B] canonicorum S. Mariae: quas tamen ecclesias constat jam inde a primis initiis fuisse clericorum seu canonicorum, non monachorum. Sic idem Baldericus, sub finem libri II monasterium canonicorum S. Rumoldi apud Mastinas, et monasterium canonicorum a viro Dei Guntmaro structum memorat; quae sunt hodie canonicorum illustria collegia Mechliniense et Liranum in Brabantia.

Carraria. Hoc est lapidicina. Apud Francos, Gallo-Belgas, Hispanos et alias nationes, carrariae, vulgo carrières, dicuntur fossae seu cryptae subterraneae, ex quibus lapides aut marmora eruuntur. Porro ut apud veteres Lunense marmor, sic hodie in pretio est Carrariense, ab oppido vicino sic dictum, in cujus vicinia e visceribus terrae extrahitur.

Nemo det lineam aut byrrhum. Ex his verbis colligitur S. Augustinum ejusque clericos veste linea et byrrho seu birro, non tamen pretioso, usos fuisse. Byrrhos Lipsius in suo Amphitheatro, reponit inter [Col. 0981C] pileos, referens illud Vopisci de imp. Carino, donati ab Atrebaticis Byrrhi petiti, donati Byrrhi Canusini. A birro birretum, pileum clericalem quadratum, Molanus libro de Canonicis derivat. Alciatus libro I Praetermiss. byrrhum interpretatur Sagum, et vestem qua supra alias induimur. Cui Baronius accedit, qui lacernum byrrhum in concilio Gangrensi memoratum explicat byrrhum per modum lacerni seu lacernae compositum. Caeterum ut in Africa, sic et in Gallia et alibi byrrhos rigentes reprehendit.

Explicit. Hic finit pars prior Institutionis seu Regulae canonicorum, ex SS. Patrum scriptis et veterum conciliorum decretis, a Patribus concilii Aquisgranensis anno Christi 816 concinnatae. Pars subsequens seu posterior fere tota ab ejusdem concilii Patribus fuit dictata.



CAP. CXV.

Canonicis liceat linum induere, carnibus vesci, etc. Ex his verbis clarissime convincitur, istam formam institutionis ab Aquisgranensis concilii [Col. 0981D] Patribus non fuisse scriptam seu datam canonicis regularibus Augustinianis (ut Pennottus et alii contendunt), sed nostri ordinis canonicis, quos ut pote saeculi hominibus immixtos vulgus saeculares vocat.

Carnibus vesci monachis inhibitum est. In Orientali Ecclesia monachis Basilianis, et in Occidentali monachis Benedictinis, ex primaevo instituto esus carnium vetitus fuit. Hos postea aemulati fuerunt canonici regulares Praemonstratenses, Vallis-Scholares et alii votis solemnibus, instar monachorum, astricti.

Dormitoria. Refectoria. Haec et alia id genus loca publica, quibus nostri ordinis canonici olim usi fuerunt, hodieque exstant et cum admiratione monstrantur Coloniae Agrippinae, Tornaci, Leodici, Brugis, Insulis et alibi.



CAP. CXXIV.

Quotidie ad collationem veniant. Hoc est ad capitulum disciplinae, ut concilium Coloniense, anno 1536 habitum, p. III, c. 14, interpretatur: [Col. 0982A] »Capitula, inquit, disciplinae multo majore diligentia observentur atque hactenus. Id ita fiet, si non tam profanae quam res sacrae in his tractentur; si de moribus inquiratur, si vita expendatur singulorum; et quod olim SS. Patres fecisse dignoscuntur, ex temporali oratione interdum commonerentur fratres: et in primis ad sacras litteras capessendas instigarentur, atque ut in his optimas horas collocarent, incitarentur.« Huc spectat et constitutio concilii itidem Coloniensis, anno 1260 celebrati: »Decanus et fratres canonici ingrediantur domum capituli, et ante omnem tractatum disciplinae, vel etiam praebendae tabulae capitularis (habentis quid unicuique cantandum vel legendum sit in choro), lecturam audiant diligenter: nec non alia lectio de regula et vita clericorum legatur.« Istis decretis longe vetustiora sunt ea quae Isidorus in Regula monachorum, et lib. II, cap. 15, de Officiis ecclesiasticis, memorat: »Ad audiendum, inquit, in collatione Patrem, tribus in hebdomada vicibus, fratres [Col. 0982B] post celebrationem tertiae, dato signo ad collectam conveniant; audiant docentem seniorem, instruentem cunctos salutaribus praeceptis; audiant Patrem studio summo et silentio; intentionem animorum suorum suspiriis et gemitibus demonstrantes. Ipsa quoque collatio erit vel pro corrigendis instruendisque moribus, vel pro reliquis causis ad utilitatem coenobii pertinentibus. Quod si talia desunt, pro consuetudine tamen disciplinae, nequaquam erit omittenda collatio, sed in praefinitis diebus, cunctis pariter congregatis, praecepta Patrum regularia recensenda sunt; ut qui necdum didicerunt, percipiant quod sequantur; qui vero didicerunt, frequenti memoria admoniti, sollicite custodiant quod noverunt. Sedentes autem omnes in collatione tacebunt.« Hactenus ex Isidoro.



CAP. CXXV.

Ut canonici cucullas monachorum non induant. Cucullus seu cuculla proprie est operimentum capitis, forma pyramidali, simile papyraceis [Col. 0982C] illis vasculis quibus pigmentarii suas merces inclusas divendunt. De quibus lepide Martialis ad suum libellum:

Festina tibi vindicem parare,
Ne nigram cito raptus in culinam
Cordyllas madido tegas papyro
Vel thuris papaverisque sis cucullus
Cucullum proprie nunc gerunt Capucini: quod capitis tegumentum Itali nunc capucium seu capuccium nuncupant: unde et Capucinis nomen apud vulgus est natum. Cassianus Instit. lib. II, cap. 4, legatur.



CAP. CXXVI.

Horam tertiam, sextam. De horarum canonicarum antiquitate multi scripserunt: ad quos lectorem remitto. Legi insuper poterunt Bartholomaei Gavanti Thesaurus sacrorum rituum et Anacleti Sicci ecclesiastica Hymnodia.

Missarum solemnia. Missa sacrificium Christianorum, sic dicta est, non a voce Hebraea nec a missa, id est, dimissa multitudine, sed a missa hostia, [Col. 0982D] hoc est, delata in conspectum, vel ad altare coeleste. Mittit enim Ecclesia Christum in hoc mysterio, velut legatum et deprecatorem ad Patrem, ac offert ei atque ostendit hoc tantum Filii beneficium; per id eum placare studet; orat eum pro vivis et mortuis; non mactat iterum, non crucifigit ut blasphemi calumniantur; et valet hoc ex opere operato, ut loquuntur in scholis theologicis, id est, ex institutione divina, non ex opere operantis.



CAP. CXXXIV.

Si quis frater. Habemus hic modum correptionis capitularis olim inter canonicos usitatae.



CAP. CXXXV.

Pueri et adolescentes. Lector notet in claustris canonicorum et palatiis episcoporum celeberrimas olim scholas seu gymnasia litteraria exstitisse. Carolus Magnus cum anno 804 Osnaburgensem in Westphalia episcopatum fundaret, in eodem loco Graecas et Latinas scholas in perpetuum manere ordinavit; ne unquam clerici utriusque linguae [Col. 0983A] gnari deessent. De episcopis et aliis viris illustribus qui ex Norgeri Leodicensis episcopi schola prodierunt, item de Eraclio, ejusdem urbis episcopo, eximio scholarum promotore, consuli poterit Anselmus in Historia Leodicensi. De Lietberto scholarum Cameraci rectore, post illius urbis episcopo, Baldericus in Chronico Cameracensi lib. III, cap. 61, tractat.



CAP. CXXXVII.

Cantorum schola. Officio divino recte cantum admisceri, ex concilii IV Toletani et aliorum decretis constat. De cantorum schola Onuphrius Panvinius Platinae continuator, haec tradit: »Schola cantorum communibus sumptibus vivebat habebatque magnae in urbe existimationis et dignitatis praefectum, qui primicerius, alias prior scholae cantorum vocabatur: cujus opera optimi juvenes selecti, in cantu, lectione sacrorum librorum et optimis moribus instituebantur. Hinc origo primiceriorum per alias orbis ecclesias cathedrales manavit: de quorum officio et dignitate distinctione 25 [Col. 0983B] fit mentio. Hanc scholam eam esse opinor cujus initium sic describit Anastasius Bibliothecarius in Vita Hilarii papae: »Hic constituit in urbe ministrales, id est clericos, qui circumirent constitutas stationes, id est, ministrando sacris et psallendo.« Joannes tamen diaconus, lib. II de Vita S. Gregorii I papae, scribit S. Gregorium ipsam hanc scholam constituisse; quod potius de ejus quadam reformatione seu restitutione esse intelligendum opinor, quam de prima institutione.« Hactenus ex Onuphrio. Juxta mores nostrorum temporum cantoris dignitas inter primarias in ecclesiis cathedralibus et collegiatis computatur. Molanum consule lib. de Canonicis.



CAP. CXL.

Cellararius. Aliis cellarius. Juxta grammaticos vocabulum istud est latae significationis. Cella enim dicitur omnis locus in quo aliquid reconditur, ut est cella vinaria, cerevisiaria, farinaria, pomaria et similium rerum. Cellararius autem hic dicitur procurator et custos annonae, et qui rebus [Col. 0983C] esculentis et poculentis praeerat. Monachi hodie oeconomum domus procuratorem aut dispensatorem vocant. Plautus promum et condum appellat. Tornaci hodieque duo sunt magistri cellarii.

Eum qui hospitale pauperum. Is hospitalarius vocatur, et habebat curam domus hospitalariae, ad usum pauperum exstructae. Quales domus hodieque multis in locis juxta canonicorum templa visuntur, ut ad S. Servatium in urhe Trajectensi ad Mosam, Tornaci et alibi in Belgio. Sic et Antuerpiae olim hospitalaria domus stetit juxta basilicam Marianam; inde postea ad extremam urbis regionem translata.



CAP. CXLIV.

Oportet claustra canonicorum. Mansiones canonicorum olim circumquaque muris ac portis clausa fuerunt; unde et claustra hodieque nuncupantur; etsi nunc die noctuque cuique sint pervia. Plerisque tamen in locis supersunt veteris clausurae vestigia, ut et quibusdam locis portae nunc quoque de nocte clauduntur. Quo nomine laudandos [Col. 0983D] censeo canonicos Insulenses in Flandria, et canonicas nobiles Melbodienses in Hannonia ad Sabim fluvium.

Ut signum datum fuerit. Saevientibus persecutionibus, olim convocabantur fideles ad ecclesiam per cursorem: et erat plerumque subdiaconus, aut lector, aut acolythus. Ecclesiae pace reddita, putatur coepisse usus tintinnabulorum; quibus et gentiles ad thermas et operas convocari solitos. Martialis epigram. 128 subindicat:

Redde pilam, sonat aes thermarum.
Polydorus Virgilius, lib. VI, cap. 12, de inventoribus rerum, ad tempora Sabiniani papae id refert: »Quod, inquit, tintinnabulorum sono populus invitatur ad sacra, statis diebus, Sabiniani, qui Gregorio successit, hoc decretum.« Sane paulo post aevum Sabiniani, communem fuisse in Occidente usum aeris campani seu campanarum, Baronius in Gestis anni [Col. 0984A] 616 probat. Beda libro IV, cap. 23, Hist. Anglorum: »Campanae sono ad orationes excitari vel convocari solebant, cum quis eorum de saeculo fuisset evocatus.« Walafridus Strabo de eisdem scribens, »Vaforum, inquit, de quibus sermo est, usum primo apud Italos affirmant inventum, unde a Campania, Italiae provincia, eadem vasa majora quidem campanae dicuntur; minora vero quae et a sono tintinnabula dicuntur, nolas appellant, a Nola ejusdem Campaniae civitate, ubi eadem vasa sunt commentata.« Tintinnabulorum certe usus longe antiquissimus est, ut pote jam inde a Moysis temporibus notus; ut ex cap. XXIII Exodi et lib. III Josephi de Antiquitatibus Judaicis colligi datur. Caeterum ex Occidente in Orientem signa aerea circa an. Christi 815, transmigrasse putantur: cum Ursus Patriciatus, dux Venetus, Michaeli imp. Graece plures campanas dono misit, ut rerum Veneticarum Scriptores narrant.

Signi porro, ad ecclesiam convocantis, apud veteres [Col. 0984B] frequens est mentio. Gregorius Turonensis in Vitis Patrum a se conscriptis; in Gregorio Lingonensi episcopo: »Commoto signo, sanctus Dei, sicut reliqui, novus ad officium Dominicum consurgebat.« Idem in Nicetio ep. Lugdunensi: »Quod presbyter audiens, jussit signum ad vigilias commoveri.« Idem, lib. II, cap. 23, Hist. Francorum: »Signum ad matutinas.« Eginhardus de Translatione S. Marcellini et Petri, lib. III, cap. 15: »Turricula, quae signa basilicae continebat, ab eis conspici potuisset.« Capitularia, lib. VI, tit. 168, »ut sacerdotes signa tangant horis canonicis.« In Ordine Dunstani Dorobernensis in Anglia archiepiscopi; »Benedictio ad signum ecclesiae, id est, tintinnum.« A signo Gallis sein, et inde toc-sein. Signa autem primis saeculis non aerea, sed lignea erant. Id constat ex libro Miraculorum Anastasii martyris, qui in VII synodo, actione 4, recitatur: »Ligna sacra pulsantes, invicem obviam facti sunt.« Lignea quidem [Col. 0984C] monachorum plerumque erant: qualibus etiamnum utimur tribus ultimis diebus majoris hebdomadae, in Quadragesima. Alicubi tamen in monasteriis singulorum fores malleo pulsabantur. Plura de his qui volet, Baronium anno 58 consulat.

Diversarum artium erudiantur disciplinis. In claustris canonicorum olim omnis generis disciplinae juventuti tradebantur: nec Latine solum, sed et Graece litterae explicabantur.



LIBER SECUNDUS. De institutione sanctimonialium.

Eas hodie canonicas seu canonissas vocamus, ut Clemens Reynerus, libro supra a nobis citato, censet. Lector porro notet, in hac forma Institutionis canonicae nullam fieri mentionem Regulae a S. Augustino feminis datae; adeoque hanc institutionem a Patribus Aquisgranensibus non esse scriptam sanctimonialibus Augustinianis.



CAP. V.

S. Caesarii episcopi. Arelatensis, qui praeter Regulam ad monachos scripsit alteram ad sanctimoniales; [Col. 0984D] ex qua istud caput est desumptum. Regulae hujus meminit S. Radegundis, abbatissa Pictaviensis, in epistola ad episcopos anno 567 in Turonensi II concilio congregatos: »Congregationi per me, Christo praestante, collectae Regulam sub qua S. Caesaria deguit, quam sollicitudo B. Caesarii antistitis Arelatensis ex institutione SS. Patrum convenienter collegit, ascivi.«



CAP. VI.

S. Athanasii. Alexandrini in Aegypto episcopi. Sunt qui scribunt ipsum Gratiano II et Probo consulibus, hoc est, anno Christi 371, obiisse. Sed anno 373 ipsum adhuc superstitem fuisse constat ex Proterii patriarchae Alexandrini ad Leonem I papam epistola, quam Joannes Bucherius in Commentario ad Victorii canonem paschalem, cap. 2, edidit.



CAP. X.

Nobiles genere. Hinc liquet jam inde a Ludovici Pii temporibus virgines genere nobiles, [Col. 0985A] prae caeteris sese sanctimonialibus canonice viventibus aggregasse.



CAP. XX.

In earum claustris. Ut canonici, sic et sanctimoniales canonice viventes sua olim claustra circumquaque muris septa, itemque dormitoria ac refectoria communia habuerunt: quorum vestigia plerisque in locis etiamnum supersunt. Huic disciplinae in usum revocandae, excellentissima heroina D. Margarita de Lalain, comitissa de Berlaimont, annis superioribus illustre nobilium virginum canonicarum, sub Regula S. Augustini militantium, coenobium, in urbe Bruxellensi, de suo a fundamentis excitavit ac dotavit, Urbano VIII pontifice maximo approbante.



CAP. XXII.

Puellae quae in monasterio erudiuntur. Lector observet, in claustris sanctimonialium canonice viventium scholas etiam puellarum viguisse. Quod pium institutum cum laude aemulantur canonicae nobiles Bruxellis, quas a comitissa Berlaimontia [Col. 0985B] fundatas jam dixi.



CAP. XXIV.

Quales sint praepositae constituendae. Nivellis, Melbodii, Thorae et alibi hodieque inter canonicas prima post abbatialem est dignitas praepositurae.



CAP. XXVII.

Presbyteris extra monasterium puellarum. Nivellis, Montibus Hannoniae et alibi passim [Col. 0986A] sunt collegia canonicorum, qui in sanctimonialium canonice viventium templis missarum solemnia ex ordine celebrant; et habent ii insuper sua propria ac peculiaria templa, in quibus horas canonicas cantant, et alia sacra munia obeunt.

Epistola Ludovici Pii. Institutionum seu Regularum, canonicis et sanctimonialibus canonice viventibus, a Patribus concilii Aquisgranensis, anno 816 praescriptarum, exemplaria in singulas provincias, cum Ludovici Pii imp. epistola, ad uniuscujusque provinciae metropolitanum, ut omnibus innotescerent, missa fuerunt Hinc epistolarum quae in manuscriptis codicibus occurrunt, tituli sunt diversi. In exemplari, quo Jacobus Sirmondus in editione Conciliorum Galliae usus est, nomen habetur Sicharii archiepiscopi Burdegalensis, quia in Aquitaniam secundam a Ludovico Pio missum fuit. In Antissiodorensi codice nomen est Magni Senonensis archiepiscopi: quae urbs caput est illius provinciae. [Col. 0986B] In codice Nicolai Fabri Parisiensis (ex quo Lutetiae anno 1610 Regulam sanctimonialium canonice viventium describendam curavi) nomen habetur Arnonis archiepiscopi Salisburgensis. Omnes porro epistolae ejusdem sunt argumenti, tametsi quaedam, prout res poscebat, in singulis sint diversa.




[Col. 0985]
SYMPHOSII AMALARII METENSIS PRESBYTERI ET CHOREPISCOPI DE ECCLESIASTICIS OFFICIIS LIBRI QUATUOR [a 2Kb] AD LUDOVICUM PIUM IMPERATOREM.
(Bibl. vet. Patr.)



AMALARII PRAEFATIO.
[Col. 0985]

[Col. 0985C] Gloriosissime imperator, et magnificentissime ac centies invictissime, a Deo coronate, necnon et conservate atque conservande? Servus ego vester, quamvis minimus omnium, afficiebar olim desiderio, ut scirem rationem aliquam de ordine nostrae missae, quam consueto more celebramus, et amplius ex diversitate quae solet fieri in ea, hoc est, quod aliquoties una epistola legitur, aliquoties duae et caetera talia, simulque de caeteris officiis. Praeterita proxima aestate videbatur mihi quasi in crypta posito fenestratim lucis scintillas radiare usque ad nostram parvitatem de re quam [Col. 0986C] desiderabam longa esurie avidus, non frenum passus sum timoris alicujus magistri, sed illico meo gratias agens Deo, scripsi quod sensi. Deinde tractare coepi cui sapientum porrigerem ea quae scripsi, ut ejus auctoritate statuerentur ea quae ordinate sunt scripta, seu corrigerentur quae inordinate. Venit in mentem inter omnes spiritales mentes in hoc saeculo degentes, vestram potissimum pollere, cui inest charitas sine livore, sapientia sine praejudicio scientiae quae inflat, humilitas cum pietate, quae nulli rectitudini resistit, quae vos quotidie exaltat [Col. 0987A] ante Dominum, et eos qui vestigia vestra intuentur sequendo ab infimis et caducis ad sublimia et sempiterna erigit. Quapropter arbitratus sum posse meam parvitatem aditum reperire ad vestram excellentissimam praesentiam. Insuper me etiam cognovi debitorem vestri servitii, quamvis absens degerem, et non vacuum redire ad vestram gloriosissimam et piissimam praesentiam debere, dicente Domino in lege: Non apparebis in conspectu meo vacuus (Exod. XXIII). Et iterum in Evangelio: Reddite quae sunt Caesaris, Caesari (Matth. XXII). Praesumpsi propter nimiam humilitatem vestram, de qua diximus, vestrae excellentissimae potestati ea offerre, praesertim cum sciamus vos rectorem esse totius Christianae religionis, quantum ad homines pertinet. Ardor [Col. 0987B] mihi inerat ut scirem quid priores auctores haberent in corde, qui nostra officia statuerunt. Sed quia hoc difficillimum mihi est affirmare, ut identidem scripsissem quod illi meditabantur, unum tamen suffugium mihi est, si ea quae scripsi videbuntur vestrae pietati a via charitatis non excedere. Ex libro Augustini de Doctrina Christiana defendar ab illis qui me voluerint carpere, quasi periculose scripsissem, eo quod mentes auctorum officii nostri non praesentes haberem. Dicit memoratus doctor in libro memorato primo: »Quisquis vero talem inde sententiam dixerit, quae huic aedificandae charitati sit utilis, nec tamen hoc dixerit, quod ille quem legit eo loco sensisse probabitur, non perniciose fallitur, [Col. 0988A] nec omnino mentitur. Inest quippe in mentiente voluntas falsa dicendi.« Et paulo post: »Sed quisquis in scripturis aliud sentit quam ille qui scripsit, illis non mentientibus, fallitur.« Sed tamen, ut dicere coeperam, si ea sententia fallitur quae aedificet charitatem, quae finis praecepti est, ita fallitur ac si quisquam errore deserens viam, eo tamen per agrum pergat quo etiam via illa perducit: corrigendus est tamen, et quam sit utilius viam non deserere demonstrandum est, ne consuetudine deviandi etiam in transversum aut perversum ire cogatur. Notandum est etiam, ne videretur parvitas mea quasi furtum interpolare meis verbis sanctorum dicta Patrum, interposui in fine eorum et principio signum crucis +. Divo Hludovico vita. Novo David [Col. 0988B] perennitas. Da principi, Domine, vitam. Ipsi novo Salomoni felicitas. Pax mundi vos estis. Pio principio prosperitas. Domine, vitam ipsi concede. Vestra fides vos servet. Christus quem vos honoratis, ipse vos servet. Potestatem vestram Deus conservet. Deus pacificet regnum vestrum. Judith orthodoxae, nobilissimae atque prudentissimae Augustae salus per multos annos. Lumina pacis, Domine, serva. Lumina mundi, Domine, serva. Vita vestra tutela omnium est. Vestra fides Ecclesiarum est gloria. Piissimos dominos nostros imperiales natos Hlotharium gloriosissimum coronatum et fratres ejus Christus conservet. Ex proavis orthodoxos, Domine, serva. Custodes fidei, Domine, serva.



PRAEFATIO ALTERA Ex Auctoris sententia ad initium hujus operis ponenda.
[Col. 00987]

[Col. 0987C] Postquam scripsi libellum qui a parvitate mea vocatur de ecclesiastico Officio, veni Romam, interrogavique ministros ecclesiae Sancti Petri, quot orationes soliti essent celebrare ante epistolam missae per dies festos, in quibus duas solemnitates celebramus, sicuti est in Nativitate Domini ad missam secundam de nocte, in qua continetur duplex officium in Sacramentario, id est, unum de eadem Nativitate Domini, et alterum de sancta Anastasia; et in Dominicis diebus in quibus frequenter recolimus solemnitates plurimorum sanctorum. Responsum est mihi, Unam tantum. Hoc sciscitato, quia vidi apud plerosque diverso modo eumdem ordinem agere, id est aliquos tres orationes, aliquos duas, juxta affectum uniuscujusque animi, non me piguit [Col. 0987D] scribere inquisitum meum super hac re a Romanis, et in fronte ponere memorati libelli meorum devotorum ad notitiam: necnon etiam et iterare quod ex scripto S. Ambrosii et S. Augustini didici de ordine orationum in Missa et in aliis officiis, secuti sunt enim ordinem beati Pauli apostoli ad Timotheum. Insuper etiam quae mihi visa sunt rationi ejusdem ordinis congruere juxta capacitatem ingenioli mei. Sanctus Ambrosius [Col. 0988C] per subjectum ordinem numerat memoratas orationes: orationes, obsecrationes, postulationes, gratiarum actiones. Orationi supponit, quando bona nobis postulamus; obsecrationi, quando absolutionem a malis; postulationi, pugnam contra omnia adversa. Et praescribit saepe nos debere hoc facere quando in unum convenimus. Sanctus Augustinus ita: Precationes, orationes, interpellationes, sive, ut vestri codices habent, postulationes, gratiarum actiones. Et dicit: Quas omnis, sive pene omnis frequentat Ecclesia in solemnitate sacramentorum. Precatio est omnis oratio ante illud quod agitur in Dominica mensa. Oratio est quidquid postea agitur usque ad communionem. Interpellatio, sive postulatio est, quando populus benedicitur. Gratiarum actio omnia [Col. 0988D] concludit. Ubi sanctus Augustinus dicit precationes, nostri codices habent, obsecrationes. Obsecrationi, ut dictum est, supposita est postulatio a S. Ambrosio pro absolutione peccatorum. Caetera uno modo nominamus, ut praelibatum est de S. Augustino eamdemque vim obtinent quia [quam] S. Ambrosius supposuit eis, et in celebratione sacramentorum et in caeteris officiis. In omnibus quae scribo, suspendor virorum sanctorum atque piorum Patrum judicio: [Col. 0989A] interim dico quae sentio. Quae aguntur in celebratione missae, in sacramento Dominicae passionis aguntur, ut ipse praecepit, dicens: Haec quotiescunque feceritis, in mei memoriam facietis. Idcirco presbyter immolans panem, et vinum et aquam in sacramento, est Christi panis, vinum et aqua in sacramento carnis Christi et ejus sanguinis. Sacramenta debent habere similitudinem aliquam earum rerum quarum sacramenta sunt. Quapropter, similis sit sacerdos Christo, sicut panis et liquor similia sunt corpori Christi. Sic est immolatio sacerdotis in altari quodammodo ut Christi immolatio in cruce. Ut similis est homo Christi resurrectioni aliquo modo, manducat carnem, et bibit sanguinem ejus. Christus resurrexit a mortuis, et jam non moritur? [Col. 0989B] Per corpus Christi quod manducat homo digne, anima resurrectione accepta per baptismum, sive per poenitentiam, vivit, usque dum adimpleatur plena resurrectio in octavo die. Qua de re quando in extremo vitae est homo, ut separetur corpus et anima, sumit anima viaticum sibi corpus Christi, ut propter illud corpus in spe homo vivat, usque dum recipiat corpus in resurrectione, quod vivificabat per se, id est, per suam administrationem. Quandiu hic vixit anima, vivebat propter corpus Christi, et proprium corpus propter animam: Christus antequam pateretur, saepe oravit solus, et pernoctabat in oratione. Pro nobis, non pro se, orabat.

Omne genus humanum subditum erat diabolo: pro hac absolutione descendit de coelo, et susceptam [Col. 0989C] dispensationem exercuit. Sacerdos enim praesens instar ejus orationis, orationem facit pro absolutione peccatorum antequam transeat ad immolationem. Multa vulnera uno medicamine frequenter sanantur: ita et una oratione sacerdotis creduntur multa peccata posse absolvi eorum qui obsequuntur. Dicta sint ista de immolatione sacerdotis: dicamus de ordine orationum, quem praetermisimus. Principium habuit idem ordo de missa in nocte Nativitatis Domini, ubi duplex oratio est: una de Nativitate Domini, et altera de sancta Anastasia. Ubi reliquiae sunt sanctae Anastasiae, vel ubi corpus ejus est, dicantur orationes de sancta Anastasia juxta Romanum morem; ubi hoc non reperitur, dicantur de incarnatione Domini. Quando in Dominica die [Col. 0989D] fuerit aliqua festivitas sanctorum, sufficere potest illa oratio in qua precatur adesse cum oratione sacerdotis intercessio sancti illius cujus festivitas celebratur, ad id quod intenditur, id est, ad memoriam immolationis Christi, praecipue cum oratio quae in Dominica die statuta est, soleat currere per dies sequentis hebdomadae. Juvat multos, quando tempus vacat lectionis et psalmodiae, atque caeterarum orationum, seorsum sacramenta celebrare de Dominicis diebus, et seorsum de festivitatibus sanctorum: simili modo in caeteris diebus, quando festivitas ad plurimorum sanctorum duas aut tres missas. Huic ordini congruit Sacramentarium, et Cantorius, in quibus inveniuntur saepe duo officia [Col. 0990A] sanctorum in uno die: nec non et Domini praeceptum dicit: Haec quotiescunque feceritis, in mei memoriam facietis. In caeteris orationibus missae pro diversis necessitatibus inscribunt sicut sunt. In tempore belli, et pro iter agentibus, ac pro diversis benedictionibus, ubi non satis est homini oratio communis sine pane et liquore, quid aliud agit sacerdos quam ut Christum quodammodo contendat recordari, qui nunquam obliviscitur, magni pretii sanguinis sui, et juxta magnitudinem pretii, maximum adjutorium ejus precari? Tamen si quis voluerit diligenter attendere ea quae ibi precantur, reperiet in sequentibus orationibus missae. Si propriis conscientiis voluerit intercedere, habet devotus homo locum ubi pro eis roget. Post salvationem [Col. 0990B] sacerdotis, evangelio lecto, quando sacerdos dicit, Oremus, et dein transit ad accipiendas oblationes, congruenter potest multitudo populi pro propriis conscientiis intercedere, antequam transeat ad gratias agendas in Praefatione: sacerdos propriis, quando post acceptas oblationes primo transit ad altare. Cantores in eo loco, ubi sacerdos componit hostiam in altari, et facit eam transire per suam secretam orationem ad nomen hostiae, sive muneris, donive, vel sacrificii, seu oblationis. Si pro conjunctione sanctorum angelorum, habet in Praefatione: Cum quibus et nostras voces ut admitti jubeas deprecamur. Si pro pace certat intercedere, habet in Canone: Quae tibi offerimus pro Ecclesia sancta catholica, quam pacificare. Si pro unitate Ecclesiae, [Col. 0990C] habet ibi: adunare. Si pro custodia sui, habet ibi: custodire. Si pro directione gressuum mentis sive corporis habet ibi: Regere digneris toto orbe terrarum. Ecce hic oratum est pro universali Ecclesia. Si voluerit pro singulis amicis intercedere, habet ibi: Memento, Domine, famulorum famularumque tuarum; nominet ibi quoscunque ei et quas placuerit singulasve necessitates: dein recordetur eorum qui circumstant et praesens sacrificium offerunt. Si quis voluerit pro sua defensione clamare, habet ibi: Communicantes et memoriam venerantes multorum sanctorum, quorum meritis precibusque concedas, ut in omnibus protectionis tuae muniamur auxilio. Ecce hic oratum est pro ipsis sacerdotibus. Si voluerit pro pace clamare totius temporis vitae [Col. 0990D] suae, habet ibi in verbis quae addidit S. Gregorius: Diesque nostros in tua pace disponas, et dein ab aeterna damnatione eripi, atque jubeas in electorum tuorum grege numerari. Ecce hic oratum est pro aeterna vita. Juxta dicta S. Ambrosii, in hac oratione bona nobis necessaria postulamus. In oratione quam dicit sacerdos post communionem, dicit sanctus Augustinus benedicere sacerdotem populum, et transire populum ad manus sacerdotis. Haec consuetudo non observatur apud nos usquequaque, nisi sit forte id transire populum ad manus sacerdotis, quod est, accipere ab eo sacramenta corporis Domini, quod pene omnis Romana Ecclesia et Orientalis per omnes solemnes dies agit; et id sit benedici, quod comeditur [Col. 0991A] cibus Dominicus. Sic enim canitur in Canone: Ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione coelesti et gratia repleamur. Intendat diligens auditor, pro quibus sonent orationes quas sacerdos dicit post communionem, reperiet nempe eas sonare pro his qui refecti sunt pane coelesti. Juxta ordinem orationum et expositionem memoratorum Patrum, precatum est in prima oratione missae pro absolutione peccatorum: super mensam vero, postulantur bona nobis instar orationis et hymni evangelici, quem Christus cecinit secundum Joannem, commendando discipulos suos Patri ante passionem suam. In ista novissima benedicitur populus. Quid vult ista benedictio? Pugnare [Col. 0991B] vult utique contra diabolum et ejus insidias. Idipsum meminit sanctus Ambrosius in tertio ordine, ubi postulatio est. Juxta Augustinum, quartus ordo orationum gratiarum actione omnia concludit, hoc est, quando populus respondet, Deo gratias. Quae si quis digna duxerit ad legendum, latius ea reperiet scripta in sequenti volumine. Hic notandum est quod in diebus Quadragesimae, quando populus hora nona convenit ad ecclesiam, celebretur apud nostros benedictio super populum, et populus se humiliet prostratus ad orationem juxta dicta S. Augustini. Et potest videri ab aliquibus duplex oratio in tertio ordine orationum: quae duplicitas, si diligenter consideretur, non reperietur quasi duplicatio, [Col. 0992A] sed quasi simplicitas ad unam rem pertinens, id est benedictionem, quae tamen pro diversitate populi necessario duplicatur. Non enim omnis multitudo currit ad sacrificium per continuos dies, qui ad ecclesiam conveniunt (prout faciunt qui per dies solemnes conveniunt); qui non communicant, ut non sint extorres a benedictione, super eos benedictio sacerdotis transit, quae non tangit sacramenta corporis et sanguinis Domini: qui vero communicant, benedicuntur ipsa communione; et pro eis oratur in priore oratione post communionem, ut tanto sacramento congruenter sint concordes. Haec in eis sunt, quae a Romana sede accepi de his quae hic inserere volo, quamvis jam latius explanata sint in sequenti volumine. Prima salutatio ad populum, [Col. 0992B] Pax vobis pronuntiatur: non, Pax vobiscum. Quando versus de Alleluia canitur, exuit se planeta diaconus, stolamque post tergum ducit subtus dextram alam una cum planeta, et parat se ad ministrandum, ac in eo habitu perseverat usque dum Apostolicus recesserit de altari. Post evangelium non offerunt incensum super altare. Calix involutus sudario porrigitur ad altare, quod sudarium ponitur in cornu altaris. Calix in latere oblatae in altari componitur, non post tergum. Litaniae ita celebrantur in vigiliis Paschae, ut noster mos olim obtinuit, id est, post baptismum per septenarium, et quinarium, et ternarium numerum.



CONTINENTIA CAUSAE SECUTURAE SCRIPTIONIS.
[Col. 0991]

[Col. 0991C] Ubi sanctus Augustinus exponit evangelicum illud: Omnia ergo quaecunque vultis ut faciant vobis homines, et vos facite illis, voluntatem separat a cupiditate, voluntatem ponit in bono, cupiditatem in malo. Non enim convenit ut quodcunque vult malus sibi fieri, hoc possit, ex auctoritate evangelica praesentis loci, in alium libere perpetrare. Verbi gratia, ut si ego ganeo cupio inebriari, aut nimis saturari ab alio, non oportet ut id libere in caeteris agam; sed quodcunque mihi boni cupio, id in caeteris debeo satagere. Voluntas quasi quidam stipes est, quae a Domino menti datur, cui inhaerent quasi quidam ramusculi, appetitus: quibus conjungitur res ab auctore omnium rerum, in qua aliquid operetur voluntas, cui si adsit ratio, aberit error. Ratio [Col. 0991D] dirigit radios appetitus ad verum solem Domini, ut sua luce perspicue et veraciter sciat quid vel quale sit quod appetit. Unde qui supra: Nemo enim vult, quod omnino quid vel quale sit, nescit. Qui claro lumine pollent et sanis oculis, his proponitur subtilissima res et dignissima; qui aliquo naevo peccatorum fuscantur, his grossior et manifestior a [Col. 0992C] moderatore aequissimo Deo. Unde Apostolus: Unicuique, inquit, datur manifestatio spiritus ad utilitatem. Stomachus est qui diversos cibos recipit, de quibus solet ructus fieri ad superiora: similiter quidam venter est mentis, qui recipit cogitationes. Si his defuerit res, non habent unde ructum faciant. Mihi peccatori grossa res data est potius ad indagandum quam exponendum, id est, de officio quod continetur in Sacramentario et Antiphonario, quae pene omnibus rusticis nota est. Fiducialiter agam coram Deo, qui vult, ut unusquisque devote in suis datis ministret pro praemio aeterno. Humilis humilia de se sentiens praemium exspectat humilitatis. Qui aurum argentumque et caetera magna dona in domo Dei suscipit, non despicit pilos caprarum. Ardor [Col. 0992D] mihi inest tritae viae et abolitae propter antiquitatem, ut sciam quid habeat in medulla res memorata, id est, quid in corde esset primorum dictatorum officii nostri, et quem fructum pariat. Itaque mihi prima inquisitio est de Septuagesima, cujus finis constat in primo mense.



LIBER PRIMUS.
[Col. 0993]


CAPUT PRIMUM. De Septuagesima.
[Col. 0993A]

Septuagesima computatur, secundum titulationem Sacramentarii et Antiphonarii, novem hebdomadibus ante Pascha Domini, et finitur post Pascha Domini in septima sabbati. Die dominico habet initium, et in sabbato finem. Populi Dei tempus captivitatis significat, qui peccando recessit a Deo, et per misericordiam ejus revertitur ad requiem. Populus Dei in Babylonia detentus est captivus sub numero septuagenario: quo numero completo reversus est in Jerusalem. De quo populo dicit Jeremias: Considerate et quaerite in plateis ejus, an inveniatis virum facientem judicium, et quaerentem fidem, et propitius ero ei. Quod si etiam vivit Dominus [Col. 0993B] dixerint, et hoc falso jurabunt, Domine, oculi qui respiciunt fidem. Et iterum: Induraverunt facies suas super petram et noluerunt reverti: ego autem dixi, forsitan pauperes sunt et stulti, ignorantes viam Domini, judicium Dei: ibo igitur ad optimates, et loquar eis. Ipsi enim cognoverunt viam Domini, judicium Dei sui: et ecce magis hi simul confregerunt jugum, ruperunt vincula. Et iterum: Omnis frater supplantans supplantabit, et omnis amicus fraudulenter incedet, et vir fratrem suum deridebit, veritatem non loquetur, etc. Paulo post: Nunquid super his non visitabo, dicit Dominus? Et iterum: Ejice illos a facie mea, et egrediantur. Quod si dixerint ad te, quo egrediemur? dices ad eos: Haec dicit Dominus: qui ad mortem ad mortem: et qui ad gladium [Col. 0993C] ad gladium: et qui ad famem ad famem, et qui ad captivitatem ad captivitatem. Et Isaias: Vae qui consurgitis mane ad ebrietatem sectandum, et potandum usque ad vesperum, ut vino aestuetis. Cithara, et lyra, et tympanum et tibia, et vinum, in conviviis vestris, et opus Domini non respicitis, nec opera manuum ejus consideratis: propterea captivus datus est populus meus. Quanto tempore in captivitate fuerit; Jeremias manifestat, dicens: Perdam ex eis vocem gaudii et laetitiae, vos vocem sponsi et sponsae, vocem molae, et lumen lucernae, et erit universa terra ejus in solitudine et in stupore, et servient omnes gentes istae regi Babylonis septuaginta annis: cumque impleti fuerint anni septuaginta, visitabo super regem Babylonis, et reliqua. + Forsan dictator septuagesimae [Col. 0993D] novit per Christi gratiam nobis peccata dismissa, septuaginta annos mutavit (quia in aliquibus criminibus communicamus priori populo) septuaginta diebus, ut quod illi inviti sustinuerunt, quia servi erant, nos voluntarie pro peccatis nostris sustineamus, quia liberi sumus, omittamus cum eis vocem gaudii et laetitiae? vocem sponsi et sponsae, etc.

Et Zacharias: In die, inquit, vigesima et quarta undecimi mensis sabbati, in anno secundo Darii factum [Col. 0994A] est verbum Domini ad Zachariam, filium Barachiae, filii Addo, prophetam. Hieronymus in Zacharia: Mensis autem undecimus, qui appellatur Sabbath, et lingua nostra in virgam vertitur, austeritatem et correptionem sonat, et est in acerrimo tempore hiemis qui a Romanis Februarius appellatur: quem septuagesima solet tangere. Sequitur post aliqua: Angelus Domini dixit: Domine exercituum, usque quo non misereberis Jerusalem, et urbium Juda, quibus iratus es? Iste septuagesimus annus est. Et respondit Dominus angelo, qui loquebatur in me, verba bona, verba consolatoria.

Ejusdem in eodem: Quod autem plenam misericordiam postulat, ut instante anno septuagesimo misereatur Deus Jurusalem et urbium Juda, ad intelligentiam [Col. 0994B] referunt magistri ecclesiarum quod quandiu vera pax veniat et sabbatismus est, et septem decadarum numerus, id est, annus septuagesimus impleatur, nec Jerusalem plenam recipiet libertatem, id est, Ecclesia nec urbes Juda, id est, anima Dominum confitens. Denique Dominus respondit verba bona et verba consolatoria, quod nunc ex parte cernimus, et ex parte prophetamus: Cum autem venerit quod perfectum est, destruentur quae ex parte sunt, ut liberati de Babylone hujus saeculi, clamemus: In convertendo Dominus captivitatem Sion facti sumus sicut consolati. Dies paschae verba bona et consolatoria dat, erigit ab bona opera: in ea enim justificamur.

Sed requies et liberatio perfecta in sabbatismo [Col. 0994C] datur, quando animae sanctorum requiem aeternam percipiunt. Babylonem diaboli civitatem appellat Joannes in Apocalypsi: Cecidit, inquiens, cecidit Babylon illa magna. Beda in Apocalypsin libro secundo: Superbi tunc a Domino dejiciuntur quando a diabolo inflantur: Sicut psalmus, Dejecisti, inquit, eos dum allevarentur. Septuagesimus numerus ad memoriam nobis reducit omne tempus praesentis saeculi, quo alieni sumus a coelesti Jerusalem. Ideo auctor officii nostri septuagesimam posuit in nostris officiis, ut illo in tempore a deliciis hujus mundi abstinendo, ostenderemus in nostra conversatione qualiter per tempus saeculi vivere debeant subjecti, qui post baptismum peccatis se alienant a coelesti Jerusalem. Agamus dies septuaginta ut captivis in [Col. 0994D] peregrinatione, luctus poenitentiae convertatur in gaudium in resurrectione Domini, per quam revertimur ad Jerusalem: sic tamen, ut sex sequentes dies non ligemur cupiditate aliqua Babylonicae civitatis; sed iter perambulemus, ut septima die veniente intremus coelestem Jerusalem. Catechumeni qui super hoc alligati sunt originali peccato, illi abluantur aqua baptismatis in resurrectione, et nos poenitentia: et illi et nos in resurrectione perseveremus usque ad plenam septuagesimam, id est, ut non [Col. 0995A] moriamur peccatis. Quamvis Persarum rex Cyrus, cognomento Christus, primo anno regni sui laxaret maximam partem, id est, quinquaginta millia ferme hominum captivitatis Judaici populi de Babylonia, tamen septuagesimus annus protenditur usque ad secundum Darii annum, ut vult Eusebius testem adhibens Zachariam prophetam, apud quem secundo Darii anno loquitur Angelus: Domine exercituum, usquequo tu non misereberis Jerusalem, et urbium Juda, quibus iratus es? Iste septuagesimus annus est.

De istis septuaginta annis dicit Augustinus in libro de Doctrina Christiana tertio: Possunt et septuaginta anni Jeremiae prophetae, pro universo tempore spiritualiter accipi, quo est apud alienos Ecclesia. Et iterum idem in duodecimo libro contra [Col. 0995B] Faustum: Nam quod etiam post septuaginta annos secundum ejusdem Jeremiae prophetiam, reditur ex captivitate et templum renovatur: quis fidelis Christianus non intelligat, post evoluta tempora, quae septenarii dierum numeri repetitione transcurrunt etiam nobis, id est, Ecclesiae Dei, ad illam coelestem Jerusalem ex hujus saeculi peregrinatione redeundum? per quem, nisi per Jesum Christum vere sacerdotem magnum cujus figuram gerebat ille Jesus sacerdos magnus illius temporis, quo templum aedificatum est post captivitatem: nam et numerus praesens a septuagesima die usque in Pascha, Domini afflictionem et abstinentiam quamdam intimat. Sexaginta dies sunt a septuagesima, usque ad quartam feriam ante coenam Domini, per hunc numerum [Col. 0995C] viduae, quae in magna tribulatione sunt, designantur. Quam tribulationem et afflictionem monstrat computus digitorum, qui memoratum numerum exprimit indice superposito pollici. Tres dies qui supersunt usque ad resurrectionem Domini triduanum jejunium, quod secundum Septuaginta interpretes, Ninivitae exercuerunt, designant. Ut peccata nostra pro quibus affligimur, in clarificatione resurrectionis Domini aboleantur, necesse est triduo compati morti Christi. Post enim jam regenerati in anima per poenitentiam, sive per baptismum, in Christi resurrectione; congratulari oportet usque ad requiem, quae post hanc vitam donatur in sabbato. Sexaginta dies viduitatem nostram nobis ad memoriam reducunt, qua peregrinamur a Domino. Tres [Col. 0995D] dies qui supersunt, mortificationem nostrae delectationis, ut non irretiamur retibus hujus mundi, quae solent nos irretire per concupiscentiam carnis, et per concupiscentiam oculorum, et superbiam vitae. At in sex diebus qui supersunt usque ad sabbatum, bona opera recoluntur, quae debemus operari, ut non sit vacua domus nostra in sabbato, id est, in requie animarum perfectae libertati reddimur. Jeremias superius ostendit velle nos Dominum cessare a voce gaudii quandiu in Babylone fuerimus, dicens: Et cessare faciam a vobis vocem gaudii et laetitiae. Quapropter Alleluia in illo tempore non cantatur apud nos, et dulcissimus hymnus Angelorum, Gloria in excelsis Deo, sed tractus pro Alleluia, a [Col. 0996A] trahendo dicitur Tractus, quem tractum intimavit Apostolus Paulus dicens, In longanimitate et suavitate. Et trahitur tractus et suavis est auribus.

Alleluia, propter honorem et latitudinem primae linguae praeclarius est. Hieronymus in Isaiam l. 11. Ad comparationem enim linguae Hebraicae, tam Graeci quam Latini sermonis lingua pauper est. Pauperem linguam in supradictis diebus frequentamus, Laus tibi, Domine, rex aeternae gloriae. Dicit psalmus: Quomodo cantabimus canticum Domini in terra aliena: Alleluia, et Gloria in excelsis, cantica coelestia sunt. Unde Joannes in Apocalypsi: Post haec audivi quasi vocem magnam turbarum multarum in coelo dicentium Alleluia. De gloria in excelsis [Col. 0996B] Deo nulli dubium quin Angelorum cantus sit. Oportet enim nos sedentes, id est, humiliatos, supra flumina Babylonis flere, dum recordamur Sion. Sunt qui primam hebdomadam septuagesimae sine aliquo articulo novellae conversationis ducunt, excepta mutatione Alleluia et in aliquibus locis Dalmaticarum et intermissione Gloria in excelsis Deo. Si id usquequaque observetur, aut modo, sicuti vidi aliquando, nescio. Per LXX annos captivitatis, quos nos mutamus LXX diebus jejunium erat apud Judaeos. Unde Dominus per Zachariam: Cum jejunaretis et plangeretis per LXX annos, nunquid jejunium jejunastis mihi? Graeci proximam hebdomadam sanctificant suo jejunio.

Clerici autem nostri (auctore Telesphoro papa, [Col. 0996C] qui constituit septem hebdomadarum jejunium ante Pascha) etiam suo: Praeceptor tamen officii nostri ampliorem mutationem requirit, quam agamus: novitque Augustinum dicentem in libro Quaestionum Evangelicarum: Jejunium aut in tribulatione est, aut in gaudio: in tribulatione ad propitiandum Dominum pro peccatis; in gaudio vero, cum tanto minus delectant carnalia, quanto spiritalium major est sagitta.

Constitutione officii sui ipsum jejunium, quod prius dictum est, intimavit in prima oratione Missae, dicens: ut qui juste pro peccatis nostris affligimur.

Hic enim afflictionem sonat. In introitu dicit: Circumdederunt me gemitus mortis, dolores inferni [Col. 0996D] circumdederunt me.

Augustinus in psalmis: In his qui me circumdederunt, ut perderent, erant dolores invidentiae, qui mortem operantur, perducuntque ad infernum peccati. Propter hos dolores non possumus laetari et securi esse; sed praeparare debemus nos ad bellum, ut Apostolus: Omnis autem, inquit, qui in agone contendit, ab omnibus se abstinet.

Dicit Ambrosius: Ab his omnibus, quae vitanda eadem tradit disciplina, cum sciant unum coronandum: quando magis observandum nobis est quia omnibus promissa est salus? Haec disciplina militibus nota est. Ex multis aliqua nobis proponenda sunt, quae ad abstinentiam militiae nostrae pertinent. [Col. 0997A] Dicit Apostolus ad Ephesios: Fornicatio autem, et omnis immunditia aut avaritia, nec nominetur in vobis, sicut decet sanctos.

Contra haec vitia luctamen nobis est, eodem Apostolo dicente: non est nobis colluctatio adversus carnem et sanguinem, sed adversus principes et potestates, et reliqua. In his superantur vitia. Bene se contra haec praeparat, qui ea ita abhorret, et a communione sua pellit, ut etiam apud se non nominentur. Futurum est bellum: abstineamus nos ab his quae impediunt pugnam nostram. Sequitur et turpitudo, et stultiloquium, aut scurrilitas, quae ad rem non pertinet, sed magis gratiarum actio. Ista ad rem capessendae Jerusalem non pertinent, sed resistunt: quapropter ab his abstineamus. De [Col. 0997B] turpitudine dicit Hieronymus inter aliqua significare absconditam cogitationem, cum inflammatur sensus noster ad libidinem et carnis titillationibus anima ignita succenditur, et nihilominus Dei timore et mentis judicio refrenatur.

Et iterum de stultiloquio et scurrilitate: Stultiloquium nihil in se sapiens et corde hominis dignum habet: Scurrilitas vero de prudenti mente descendit, inconsulto appetit quaedam vel urbana verba, vel rustica, vel turpia, vel faceta, quam nos jocularitatem alio verbo possumus appellare, ut risum moveat audientibus. Verum et haec a sanctis viris penitus propellenda sunt, quibus magis convenit flere atque lugere, ut in Hebraico quoque Evangelio legimus Dominum ad discipulos loquentem: [Col. 0997C] Et nunquam, inquit, laeti sitis, nisi cum fratrem vestrum videritis in charitate. Unde Joannes Chrysostomus in sermone decimo quarto super Epistolam ad Hebraeos: Nonne audistis Paulum dicentem: Turpitudo, vaniloquium et scurrilitas abjiciatur a vobis? Cum turpitudinem et scurrilitatem posuit, tu autem rides? vaniloquium qui nullam habet utilitatem, vel omnino rides et effundis faciem tuam? qui monachum profiteris, qui crucifixus es, qui lugens, rides? Dic mihi, ubi Christus hoc fecit? Audisti hoc alicubi? Nusquam quidem, sed contristatum saepius legisti. Et post aliqua: Lugeamus ergo, dilectissimi, lugeamus, ut revera rideamus in tempore gaudii sincerius. Sic nobis videtur velle praeceptorem officii tempus Septuagesimae, tempus [Col. 0997D] esse luctus, et propterea eum dixisse, Circumdederunt me gemitus mortis: et iterum. Adjutor in opportunitatibus, in tribulatione. Augustinus in psalmo nono: Non enim convertitur anima ad Dominum, nisi cum ab hoc saeculo avertitur. Nec opportunius ab hoc saeculo avertitur, nisi nugatoriis ejus et noxiis et perniciosis voluptatibus labores et dolores misceantur. Ubi labor et dolor, ibi jejunium saltem amicitiae hujus mundi, ubi jejunium, ibi humilitas mentis: ubi jejunium septuagenarium, compassio captivorum. Si compatimur et conregnabimus.



CAPUT II. De Sexagesima.
[Col. 0998A]

In Sexagesima circumdati sumus tribulationibus quam maximis, ac si non esset locus evadendi. Vendidimus nos sub peccato, in nobis non est virtus solvendi. Unde dicitur prima oratione Sexagesimae: Deus, qui conspicis quia ex nulla nostra virtute subsistimus. Optamus potius quam praesumimus, ut verus Dominus noster se intromittat ad solvendum. Simili de causa dicit Joel: Quis scit si convertatur et ignoscat Deus, et relinquat post se benedictionem? Quod sic exponit Hieronymus in eodem Joele: Ego, inquit, hortor, quod meum est, ad poenitentiam, et Dominum ineffabiliter novi esse clementem. Et paulo post: Sed quia profundum divitiarum sapientiae [Col. 0998B] et scientiae Dei nosse non possumus, sententiam tempero; et opto potius quam praesumo dicens: Quis scit, si convertatur et ignoscat: Quod ait, quis aut impossibile, aut difficile sciendum est. Peccata separant inter Deum et hominem, quare dubitamus in Sexagesima, utrum Dominus sit nobiscum, et propterea dicimus in Introitu: Exsurge, quare obdormis, Domine? exsurge, et ne repellas in finem: quare faciem tuam avertis? Oblivisceris inopiae et tribulationis nostrae? Quoniam humiliata est in pulvere anima nostra? Unde Augustinus in psalmo XLIII. Inter manus pulveris hujus, inter manus impiorum et persequentium, humiliata est anima nostra ad hoc ut te invocaremus, et dares auxilium de tribulatione: Venter autem noster haesit in terra, [Col. 0998C] id est, consensit impietati pulveris hujus.

Et iterum: Exsurge, Domine, adjuva nos et redime nos propter nomen tuum, hoc est, gratis propter nomen tuum, non propter meritum meum: quia tu dignus facere, non quia ego dignus sum cui facias. Est in epistola bonus athleta, qui nos confortat, ut quaeramus viam evadendi de captivitate, et despiciamus dominos, qui nos ad delendum tenent. Dicit indignando super eos qui malis cedunt: Libenter suffertis insipientes: Sustinetis enim si quis vos in servitutem redigit, si quis devorat, si quis accipit, etc. Nos captivi obedientes, secundum gradum arripimus, id est, de tribulatione conscendimus ad inquirendum nostrum proprium Dominum; sciant, dicimus, gentes quoniam nomen tibi Dominus. Unde [Col. 0998D] Augustinus. Cognoscant, inquit, quia nomen tibi Dominus, tanquam non vero, nec suo nomine nuncupentur, quicunque alii Domini nominantur, quoniam serviliter dominantur, et vero Domino comparati, nec Domini sunt. Tractus, Commovisti, Domine, ostendit terram commotam conscientia peccatorum. Post terram commotam semen inducitur. In septuagesima increpati sumus, quia otiosi stetimus, inducti sumus, ad veniam colendam: in ista Sexagesima semen jacimus.

Sexagesima percurrit infra Septuagesimam ad quartam feriam Paschalis hebdomadis. Haec quarta feria habet convenientiam cum quarta aetate mundi, in qua David et Salomon regnaverunt. In quarta [Col. 0999A] aetate gens illa coelestis fide inclyta, regno David et Salomonis gloriosa templi etiam sanctissimi altitudine, totum nobilitabatur in orbem: In nostra vero quarta feria triumphat David, qui vicit leonem: Salomon aeternus, pacificus regnat, de quo dicit Apostolus: Christus resurgens a mortuis, jam non moritur: mors illi ultra non dominabitur. Templum aedificat nobilissimum Deo patri qui dicturus est fine, Venite, benedicti patris mei, possidete praeparatum vobis regnum ab initio mundi. Ad id regnum per sexagesimam nos oportet currere. Senarius enim numerus partibus suis computatus, primus perfectus est sexta unum tertia duo, meridies tria: unum enim et duo et tria sex faciunt. Hic numerus perfectionem demonstrat. Beda libro de temporibus: [Col. 0999B] ubi notandum, quod non ideo senarius numerus perfectus est, quia Dominus in eo mundi opera perfecerit: sed, sicut Augustinus ait, Ideo Dominus, qui simul omnia creare valebat, in eo dignatus est operari, quia numerus ille est perfectus. Senarius per denarium ductus sexaginta faciunt. Denarius ad mercedem operum respicit. Si quis per senarium, id est, perfectionem, mercedem operum requirit, ipse percipiet regnum, quod nobis promittitur in quarta feria Paschali.



CAPUT III. De quinquagesima.

Quinquagesima in tertio gradu consistit. Antea dubitamus utrum proprius Dominus nobiscum esset, an non. Jam tenemus illum, et dicimus: Esto mihi [Col. 0999C] in Deum protectorem et in locum refugii, ut salvum me facias. Jesum precamur ducem militiae nostrae, dicendo: Et propter nomen tuum dux mihi eris, et enutries me. Jam in expeditione sumus, advenit doctissimus athleta, solito more nos hortans docet quibus munimentis muniri nos oporteat, et dicit: Nunc autem manent fides, spes, charitas, tria haec. De quibus dicit in alia Epistola: In omnibus sumentes scutum fidei, in quo possitis omnia tela nequissimi ignea exstinguere, et galeam salutis assumite et gladium Spiritus, quod est verbum Dei. Triumphator militiae nostrae Deus est cui dicitur: Tu es Deus qui facis mirabilia. Et iterum: Liberasti in brachio tuo populum tuum. Tractus vero Domino nobis praecipit servire, qui nos fecit, non ei cui nos vendidimus [Col. 0999D] nosmetipsos. In sexagesima seminavimus, in quinquagesima fructum colligimus. Quid quaesivit caecus a Domino, qui nos praefigurat? Nihil aliud nisi ut frueretur lumine: fructum quaesivit, fructum invenit. Ista Quinquagesima secundum diem, primum venerabilis Paschae tangit, sicut enim senarius perfectionem operum demonstrat, ita quinquagenarius omnia bona opera, quae perficiuntur per quinque sensus corporis. Quinquies decem quinquaginta. Quisquis per exteriorem administrationem decem verba legis compleverit in Spiritu sancto, non dubitat ad consortium perveniendum esse beatae resurrectionis, quae celebratur in Pascha Domini. Per sabbatum venimus ad Dominicum: sic et per [Col. 1000A] septiformem spiritum legem implendo ad resurrectionem. Tres gradus sunt trium officiorum, quos infiximus usque ad hunc locum. Primus continet planctum captivorum qui esse nolunt sub dominis vitiorum, secundus voluntatem fugae demonstrat; dummodo propitius Dominus velit eos suscipere, ac non a se repellere. Tertius consilium agit, quomodo fugiat, praesumens jam de susceptione, bonum consilium adipiscitur juxta verba Introitus: Esto mihi in Deum protectorem. Si quis tacito vel verboso sermone voluerit fari, non ut caetera, quae in memoratis officii continentur, ita aptari in eis gradibus quomodo excerpta, volabo ad quamdam arborem Augustinum, sedeboque in ramis ejus: forsan defendar sua densitate a rapacibus accipitribus. Scribit idem [Col. 1000B] in libro decimo sexto de Civitate Dei: Non sane omnia, quae gesta narrantur aliquid etiam significare putanda sunt: sed propter illa quae aliquid significant, etiam ea quae nihil significant, attexuntur. Non solo enim vomere terra proscinditur: sed ut hoc fieri possit, etiam caetera aratri membra necessaria sunt: Et non soli nervi in citharis atque hujuscemodi vasis musicis aptantur ad cantum, sed ut aptari possint, insunt etiam caetera in compaginibus organorum, quae non percutiuntur a canentibus, sed ea, quae percussa resonant, his connectuntur: ita in prophetica historia dicuntur et aliqua quae nihil significant, sed quibus adhaerent quae significant, et quomodo religantur. Diximus tres gradus nitentium ad pugnam: simili modo dicimus tres [Col. 1000C] articulos triumphi, id est, unam sabbati, quartamque, et septimam. Quia diximus Septuagesimam nostram pendere a septuaginta captivitatis annis prioris populi in Babylonia, bonum est ut respiciamus eosdem articulos, quibus populus ille ad plenam libertatem pervenit. Prima reversio fuit facta sub Zorobabel duce, et Jesu sacerdote magno, in quinquagesies mille hominibus, quod jam praescripsimus. Ubi hoc notandum est, quod in libro Esdrae scribitur, Omnis multitudo quasi vir unus. Unde Beda in expositione ejusdem: Nota gratiam primitivae Ecclesiae, in qua multitudinis credentium erat cor unum et anima una etiam in hoc transmigrantium coetu reperiri: ita ut cum tantus esset exercitus, qui prope quinquaginta millium summam [Col. 1000D] compleret, et hic diversi gradus et conditionis existens, nihilominus omnis multitudo ob eamdem fidem et dilectionem quasi unus esse videretur homo, donante illo qui habitare facit unanimes in domo. Secunda reversio est sub Esdra, sicut ab eodem scriptum est: Promovimus ergo a flumine Ahaua duodecimo die mensis primi, ut pergeremus Jerusalem, et manus Dei nostri fuit super nos, et liberavit nos de manu inimici et insidiatoris in via, et venimus Jerusalem, et mansimus ibi diebus tribus. Die autem quarta appensum est argentum et aurum, et reliqua. Sed nondum muri Jerusalem reaedificati erant. Unde et in sequentibus legitur: Et factum est in mense Casleu anno vigesimo, et ego eram (Neemias) [Col. 1001A] in Susis castro, et venit Anani unus de fratribus meis, ipse et viri Juda, et interrogavi eos de Judaeis, qui remanserant, et supererant de captivitate, et de Jerusalem dixerunt mihi: Qui remanserunt et derelicti sunt de captivitate ibi in provincia, in afflictione sunt et in opprobrio, et murus Jerusalem dissipatus est, et portae ejus combustae sunt igni. Tertia reversio sub eodem facta est: sic enim scriptum est: Miserat autem rex principes militum et equites, et audierunt Sanaballat Oronites et Tobias servus Amanites et contristati sunt afflictione magna, quod venisset homo qui quaereret prosperitatem filiorum Israel: et veni Jerusalem, et eram ibi diebus tribus. Iste Neemias aedificavit Jerusalem. Haec propterea praelibavimus, ut nostra coaptaremus priori populo Dei. Hic praetermittamus [Col. 1001B] quartam feriam, quando intravimus in pugnam, quoniam in altera periocha tractanda est. Dies dominicos sequimur.



CAPUT IV. De Quadragesima.

In Quadragesima aliqua pars pugnae peracta est. Dicit nobis, quem in Quinquagesima protectorem invocavimus, Invocavit me, et ego exaudiam eum, etc. Epistola ita: Tempore accepto exaudivi te, et in die salutis adjuvi te. Et in responsorio: Angeli Domini custodiunt nos. In tractu: Scuto veritatis circumdati sumus. In Evangelio ad triumphum tendimus, ut dicamus inimico: Vade, Satana, in interitum. In genealogia hominis Christi, in quo triumphus [Col. 1001C] tripudiat, numerum praesentem Quadragesimae Matthaeus sanctificat, quem quadragenario numero generationum scribit descendisse ad terras. Unde Augustinus in lib. II de Consensu Evangelistarum: Acute animadversum est, Matthaeum, qui regiam in Christo instituerat insinuare personam excepto ipso quadraginta homines in generationum serie nominasse. Numerus autem ipse illud tempus significat, quo in hoc saeculo et in hac vita regi nos oportet a Christo, secundum laboriosam disciplinam, qua flagellat Deus (ut scriptum est) omnem filium quem recipit. De qua dicit Apostolus: Per tribulationem oportet nos intrare in regnum Dei. Ergo numerus iste laboriosi hujus temporis sacramentum, quo sub disciplina regis Christi adversus diabolum dimicamus, [Col. 1001D] etiam illud declarat, quod quadraginta dierum jejunium, hoc est, humilitatem animae consecravit, et lex et prophetae, per Moysen et Eliam, qui quadragenis diebus jejunarunt, et Evangelium, per ipsius Domini jejunium. Quibus diebus quadraginta etiam tentabatur a diabolo, quid aliud, quam per omne hujus saeculi tempus tentationem nostram in carne sua, quam de nostra mortalitate assumere dignatus est, praefigurans? Iste quadragenarius numerus, qui inchoatur a sequenti dominica post Quinquagesimam, finitur quinta feria ante Pascha Domini, quae vocatur Coena Domini. Varietatem diei coenae Domini scribemus, si Dominus dederit, [Col. 1002A] in memorata periocha. Hoc enim sufficit hic commemorare, quod quadraginta a supradicto dominico duo dies supersunt usque ad baptismum, et fiunt quadraginta duo: tot enim mansiones habuerunt filii Israel qui baptizati sunt in mari Rubro, quando exierunt de terra Aegypti, de dura servitute, et pervenerunt ad terram promissionis. Tot enim generationes sunt seriei Christi, cum Jechonia bis computato et eodem Christo. Merito qui ad coelestem patriam tendunt, eodem numero mansionem satagunt, quo filii Israel ad terram promissionis venerunt. Et merito, qui ad Christum transeunt per baptismum, eodem numero ad eum perveniunt, quo Christus ad nos venire dignatus est. Et sicut Hieronymus in libro Mansionum filiorum Israel. [Col. 1002B] Nec mirum, si in illo numeri sacramento perveniamus ad regna coelorum, sub quo Dominus atque Salvator a primo patriarcha pervenit ad Virginem quasi ad Jordanem, qui pleno gurgite fluens, Spiritus sancti gratiis redundabat.



CAPUT V. Cur quadragenarius numerus temporali vitae aptetur.

[a 1Kb] Cur autem iste numerus hanc temporalem vitam terrenamque significet, illa interim causa de proximo occurrit, quamvis sit alia fortasse secretior, quia et tempora annorum quadripartitis vicibus currunt, et mundus iste quatuor partibus terminatur. Quadraginta autem quater habent decem. Porro ipsa decem ab uno usque ad quatuor progrediente numero consummantur. Et iterum ad Januarium: [Col. 1002C] Numero autem quadragenario vitam istam propterea figurari arbitror, quod denarius in quo perfectio beatitudinis nostrae est, sicut in octonario, qui redit, ad primum, ita in hoc creatura, quae septenario figuratur, adhaeret creatori.



CAPUT VI. Cur in tempore tali constituta sit observatio Quadragesimae.

[b 1Kb] In qua ergo parte anni congruentius observatio Quadragesimae constitueretur, nisi confini atque contigua Dominicae passioni? Quia in ea significatur haec vita laboriosa, cui opus est haec convenientia, ut ab ipsius mundi amicitia jejunetur, quae utique fallaciter blandiri et illecebrarum succos circumspargere [Col. 1002D] atque jacere non cessat.



CAPUT VII. De varietatibus officiorum per diem, usque in resurrectione Domini.

Quarta feria inter Quinquagesimam et Quadragesimam jejunium, quod protenditur in Pascha Domini, inchoamus, usque ad istum diem in expeditione fuimus, hodie pugnam committimus. Hoc ostendit prima collecta Missae, dicens: Concede nobis, Domine, praesidia militiae Christianae sanctis inchoare jejuniis. In eadem die non est altera varietas, nisi quod usque ad hanc diem Missam celebravimus hora tertia, qua et Dominica die: in hac, hora [Col. 1003A] nona: et deinceps mutatam. Quibus armis pugnare debeamus Joel ostendit, dicens: In jejunio et fletu et planctu; et Egrediatur sponsus de thalamo suo, et sponsa de cubili suo; et Evangelium: Tu autem cum jejunas, unge caput tuum et faciem tuam lava, et reliqua: opinio est aliquorum, ut propterea hac die inchoetur jejunium quadragesimale, quia exceptis diebus sex dominicis infra Quadragesimam quadraginta tantummodo sunt a memorata feria usque in sabbato sancto. Illud enim occurrit, quod sanctus Gregorius tantummodo triginta et sex dies abstinentiae nobis insinuat quadragesimalis temporis: forsan, quia nondum erant additi quatuor dies a supra dicta feria quarta usque ad dominicam Quadragesimae, [ [a 1Kb] ut ergo Quadragesimae summa compleatur, [Col. 1003B] quatuor dies praecedentis hebdomadae ad illos XLVI dies adduntur: quos simili devotione venerabiles pari abstinentia, id est jejunii observatione custodiendos et sanctorum Patrum auctoritas, et ratio ipsa commendat. Unde et quarta feria, qua hoc jejunium inchoamus, caput jejunii appellari consuevit.] constat etiam alia ratio, quae non abhorret a vero ei cui perspicuum est capitis et membrorum compaginem unum corpus esse. A memorata feria usque in sabbato sancto, quadraginta et sex dies sunt. Totidem numero annorum, templum in Jerusalem aedificatum est. Unde Beda in expositione Esdrae. Coepta est autem aedificatio templi primo anno Cyri regis, et sexto Darii anno consummata, qui sunt anni juxta fidem chronicorum, quadraginta et quinque. [Col. 1003C] Siquidem Cyrus regnavit annos triginta, post quem Cambises filius ejus annos octo, qui in hoc volumine, ut Josephus autumat, Artaxerxes vocatur: post quem Magi qui illum interfecerunt, anno uno post quos Darius usque ad consummationem ac aedificationem templi, annis sex: qui sunt, ut diximus, anni quadraginta quinque. Quaeritur autem quomodo, dicente Domino, Judaeis sub figura templi de passione ac resurrectione sua: Solvite templum hoc, et in tribus diebus excitabo illud; responderunt ipsi: Quadraginta et sex annis aedificatum est templum hoc, et in tribus diebus excitabis illud? cum non amplius quam quinque et quadraginta anni reperiantur a primo Cyri regis usque ad sextum Darii regis annum. Sed si historiam Josephi legamus, in qua post consummationem ac aedificationem templi [Col. 1003D] tres adhuc annos addit, in quibus peribolus, id est, circumposita templo munitionum constructio, et quaedam alia quae remanserant, perfecta sint videbimus, quia recte in aedificatione templi quadraginta et sex annorum poterit summa computari, in quibus eminentiora ejus aedificia fuere completa. Templum hoc Domini corpus significat. Augustinus in tractatu super Joann., libro decimo: Ipsius templi resolutionem, et reaedificationem anniversaria solemnitate celebraturi sumus; ad quam vos exhortamur ut praeparetis vos, si qui estis catechumeni, ut accipiatis gratiam.

[Col. 1004A] Jam nunc tempus est, jam parturiatur quod tunc nascatur. Ergo illud novimus: sed forte hoc exigitur a nobis, utrum habeat aliquod sacramentum, quadraginta sex annis aedificatum templum. Sunt quidem multa quae hinc dici possint: sed quod breviter dici potest, et facile intelligi, hoc interim dicemus.

Fratres, diximus jam, nisi fallor, hesterno die: Adam unum hominem fuisse, et ipsum esse totum genus humanum. Nam ita diximus, si meministis, quasi fractus est, et sparsus colligitur, et quasi conflatur in unam societatem atque concordiam spiritualem, et gemit unus pauper modo ipse Adam: sed in Christo innovatur, quia sine peccato venit Adam, ut peccatum Adae solveret in carne sua, et ut redintegraret [Col. 1004B] sibi Adam imaginem Dei. Adam ergo caro Christi. De Adam ergo templum, quod destruxerunt Judaei, et resuscitavit Dominus triduo: resuscitavit enim carnem suam. Et post pauca: Quid ergo sibi vult numerus quadragenarius senarius? Interim ipse Adam quia per totum orbem terrarum est, audistis jam hesterno die quatuor litteris Graecis verborum Graecorum. Si enim ista verba quatuor scribas sub invicem, id est nomina quatuor partium mundi, Orientis, Occidentis, Aquilonis, et Meridiani, quod est totus orbis, unde dicit Dominus a quatuor ventis collecturum se electos suos, cum venerit ad judicium: si ergo facias ista quatuor nomina sua:

    , quod est Oriens,
    [Col. 1004C] , quod est Occidens,
    , quod est Septentrio,
    , quod est Meridies.


, , , , capita verborum Adam habent. Quomodo ergo invenimus ibi et quadragenarium et senarium numerum? Quia caro Christi de Adam erat. Et iterum post pauca: Jam videte, istae litterae quem numerum habeant, et ibi invenietis quadraginta et sex annis aedificatum templum. Habet enim Adam , quod est ' unum: habet et ', quod sunt quatuor, habes quinque. Habet iterum , quod est unum, habes sex. Habet et ', quod est quadraginta, habes quadraginta sex. Quomodo nos compaginari oporteat corpori Christi quod assumpsit, idem in sequentibus ostendit: Nos simus, [Col. 1004D] inquiens, in humilitate cordis semper, et gaudium nostrum penes ipsum sit. + Qui ita agit ut cantores admonent memorata feria, ipse est in humilitate cordis: Ipsi dicunt: Immutemus habitum cinere et cilicio, jejunemus et ploremus ante Dominum.

Compositor officii nostri juxta admonitionem suam vult circum nos agi: Si quis intravit in scholam disciplinae Christianae quarta feria, non est bonum ut egrediatur nisi post victoriam: quia intravimus quando celebravimus officia consueta, bonum est ut cum capite nostro in die resurrectionis triumphemus. Antequam sanctus Augustinus de numero memorato disputaret, hortatus est catechumenos ut se [Col. 1005A] praepararent ad solemnitatem Paschalem. Petrus apostolus ostendit quomodo se debeant praeparare, dicens: Agite poenitentiam, et baptizetur unusquisque vestrum in nomine Domini nostri Jesu Christi, in remissionem omnium peccatorum. Secundum Adam, propterea venit ut per poenitentiam et baptismum reformetur ad suam imaginem primus Adam qui est in quatuor partibus mundi. Quia Adam sparsus est per quatuor partes mundi, illo numero ad colligentem Adam recurramus, quem continet totus orbis primis litteris suis.



CAPUT VIII. De secunda varietate quartae hebdomadae Quadragesimae.

Secunda varietas fit in quarta hebdomada Quadragesimae, [Col. 1005B] et in quarta feria. Primum, quae sit varietas; deinde, quare; postremo, si Dominus dederit, cur in quarta feria quartae septimanae. Varietas est per adjectionem unius lectionis et unius responsorii. Prima lectio Ezechielis prophetae: Sanctificabo nomen meum magnum. Gra.: Venite filii. Secunda lectio Isaiae prophetae: Haec dicit Dominus Deus, Lavamini, mundi estote. Gra.: Beata gens cujus est Dominus. Causam promemus Domino miserante: Memorata quarta feria apud cultores Ecclesiae in apertione aurium dicitur. Eadem die agitur scrutinium tertium, quod maximum est inter septem scrutinia. Eadem die tanguntur aures et nares catechumenorum digitis presbyterorum. Eadem die instruuntur de auctoribus et initiis quatuor Evangeliorum. Eadem die [Col. 1005C] percipiunt orationem Dominicam et Symbolum, ad reddendum in sabbato sancto Paschae. Unde Augustinus in libro de Fide et Moribus: Cur ergo baptizandi symbolum tradimus, reddendumque reposcimus? Nihil tale enim factum est erga illos quos per mare Rubrum Deus ab Aegyptiis liberavit. Si autem recte intelligunt hoc significari praecedentibus mysteriis de sanguine ovis postibus illito, et de azymis sinceritatis et veritatis, cur non etiam illud consequenter intelligunt ipsam ab Aegyptiis separationem significare discessionem a peccatis, quam baptizandi profitentur. Scrutinium possumus recte intelligere iter ad baptismum. Scrutinium proprium syntagma habet, et propriam missam. De missa, quam publicam vocamus, est modo dicendum. In ea commemoratio [Col. 1005D] celebratur eorum quae aguntur in scrutinio. Duo officia ibi aguntur: imbuitur namque de fide et moribus. Unde qui supra in libro memorato: Audiant qui baptizandi sunt non solum quid credere debeant, sed etiam quemadmodum se ab hoc saeculo pravo eripiant. Ibi enim necesse est ut audiant quemadmodum credentes vivere debeant. Et iterum: Quod scriptum est evangelizasse Philippum spadoni Dominum, nullo modo dubitandum est, et illa in catechismo dicta esse quae ad vitam moresque pertinent ejus qui credit in Dominum Jesum. Hoc est enim evangelizare Christum, non tantum dicere quae credenda sunt de Christo, sed etiam quae observanda ei qui accedit ad compagem corporis Christi. In [Col. 1006A] prima lectione, quae secundum Ezechielem legitur, demonstratur quomodo catechumenos congreget Deus ad compagem corporis Christi. Eripit eos a priore vita et facit credere in Christum; sic enim legitur ibi: Tollam quippe vos de gentibus, et congregabo vos de universis terris, et adducam vos in terram, et effundam super vos aquam mundam, et mundabimini ab omnibus iniquitatibus vestris, et ab universis idolis vestris mundabo vos, et dabo vobis cor novum, et reliqua. Quod sic Hieronymus in eodem Ezechiele: Creator enim omnium sum: percepi eis, et sanctificavi illos, et gloriae pristinae restitui, ita ut super credentes, et ab errore conversos, effunderem aquam mundam baptismi salutaris, et mundarem eos ab abominationibus suis, et ab universis erroribus quibus fuerant [Col. 1006B] occupati, et darem eis cor meum, ut crederent in Filium Dei. Eamdem rem in responsorio inveniet, qui quaerit: Venite filii, audite me: timorem Domini docebo vos. Radix enim sapientiae est timere Dominum. Qui primo radicem figit credulitatis, necesse est ut sciat timere Dominum. Unde iterum scriptum est: Fili mi, accedens ad servitutem Domini sta in justitia et timore, et praepara animam tuam ad tentationem.

At secunda lectione affatim de moribus disputat, in qua ait: Quiescite agere perverse, discite bene facere: quaerite judicium, subvenite oppresso. Et in conclusione ita: Venite et arguite me, dicit Dominus; id est, si ita feceritis, et non reddidero vobis mercedem, merito arguetis me.

[Col. 1006C] Sequens respons. demonstrat catechumenos ad nomen transire dicens: Beata gens cujus est Dominus Deus ejus, populus quem elegit in haereditatem sibi. Versus bonos mores electorum demonstrat: Verbo Domini coeli firmati sunt, et spiritu oris ejus omnis virtus eorum.

Fas est ut qui se sponte obtulerunt Deo post instructionem fidei et morum, ad nomen ejus transeant, et ejus firmitate muniantur, cujus haereditate possidentur. Ut opinor, demonstratum est propter fidem et mores quibus instruendi sunt catechumeni, duas lectiones lectas esse eodem die.

Ergo et Evangelium non dissonat ab hoc officio, dicente Augustino super Joannem: Lavit ergo oculos in ea piscina, quae interpretatur Missus baptizatus [Col. 1006D] est in Christo. Si ergo quando eum in seipso quodammodo baptizavit tunc illuminavit, quando inunxit, fortasse catechumenum fecit. Modo dicendum est, ut promisimus, quare hoc officium agatur quarta feria quartae hebdomadis Quadragesimae. Per quadragenarium numerum omne tempus saeculi significatur, ut demonstratum est in superioribus ex libro sancti Augustini de consensu evangelistarum: sex dies primi, sex aetates saeculi demonstrant, et sex aetates unius hominis. De quarta tantummodo nunc dicendum est: quarta feria et quarta septimana Quadragesimae compaginantur quartae aetati saeculi et aevo unius hominis. Quarta aetas est a David, dicente Beda in sua chronica, usque ad transmigrationem [Col. 1007A] Babylonis. Et post caetera, a qua velut juvenili aetate, in populo Dei regum tempora coeperunt. Haec namque in hominibus aetas, apta gubernando solet existere regno. Item in eadem: Quarta aetas mundi non solum cum inchoato gentis Judaeae imperio, sed et cum innovata promissione, quae Patribus olim data est, imperii Christiani sumit exordium, jurante Domino David veritatem, de fructu ventris ejus sedere super sedem ejus. Non immerito eadem die et eadem hebdomada catechumeni ad nomen Christianum accedunt, quae praefigurata est a quarta aetate hominis, id est, juvenili, quae apta est ad gubernacula imperii: et ab eadem aetate saeculi, quae innovata est ex promissione regni Christi. De quo regno Gabriel archangelus Mariae: Hic erit magnus, [Col. 1007B] et filius Altissimi vocabitur: et dabit illi Dominus Deus sedem David patris ejus, et regnabit in domo Jacob in aeternum. Beda in Luca: Accepit autem sedem, sive regnum David Dominus, ut gentem cui David quondam temporalis regni gubernacula simul et exempla justitiae praebuit, quamque modulis hymnorum spiritalium ad fidem atque amorem sui conditoris accendere solebat, hanc ipse factis, verbis, donis et promissis tantum mediator Dei et hominum dignis, ad regnum coeleste et immortale vocaret, atque ad ipsam Dei Patris visionem introduceret.



CAPUT IX. De tertia varietate sabbati ante Palmas.

Varietas tertia est sabbato ante Palmas; haec est [Col. 1007C] varietas ejus. Praetitulatur in Sacramentario nostro et in Antiphonario, Sabbato vacat: Dominus papa eleemosynam dat. Cogitare oportet quare eadem die potissimum eleemosyna apostolici recitetur, cum per omne tempus anni eleemosyna tribuenda sit. Ubi notandum quod ea quae recolimus cultibus ecclesiasticis circa passionem Domini et resurrectionem atque ascensionem in coelos, in memorationem illarum rerum quae suo in tempore peractae sunt agimus; unde quotidie dicimus in sacrificio missae: Quotiescunque haec feceritis, in mei memoriam facietis. Habemus opus praecedens eleemosynae praesentis sabbati, quod imitemur et ad memoriam nostri reducamus. Infit symmista Joannes: »Ante sex dies Paschae venit Jesus in Bethaniam ubi fuerat Lazarus [Col. 1007D] mortuus, quem suscitavit: fecerunt autem ei coenam ibi.« Et post pauca: »Maria ergo accepit libram unguenti nardi pistici pretiosi, et unxit pedes Jesu, et extersit capillis suis pedes ejus et domus impleta est ex odore unguenti.« Ad indignationem Judae proditoris, juxta Matthaeum, ita Dominus testificat opus mulieris: Quid molesti estis huic mulieri? Opus bonum operata est in me. Nam semper pauperes habetis vobiscum; me autem non semper habebitis. Et post pauca: Amen dico vobis, ubicunque fuerit praedicatum hoc Evangelium in toto mundo dicetur et quod haec fecit, in memoriam ejus.

Apostolicus vir, in memoriam devotissimae mulieris, membris Christi facit quod ipsa fecit capiti. Dicit [Col. 1008A] Paulus: Imitatores mei estote, filii charissimi, sicut et ego Christi. Identidem dicit Apostolicus, quamvis non verbis, operibus tamen imitatores mei estote, filii mei, sicut et ego Mariae. Unde Augustinus super Joannem: Factum audimus, mysterium requiramus. Quaecunque anima fidelis vis esse Maria, unge pedes Domini pretiosissimo unguento. Unguentum illud justitia fuit, ideo libra fuit. Et iterum: Unge pedes Domini bene vivendo, Dominica sectare vestigia, capillis terge; si habes superflua, da pauperibus, et pedes Domini tersisti: capilli enim superflua corporis videntur; habes quod agas de superfluis tuis. Tibi superflua sunt, sed Domini pedibus necessaria, forte enim in terra Domini pedibus indigent. De quibus enim nisi de membris suis in fine dicturus est, [Col. 1008B] cum uni ex minimis meis fecistis, mihi fecistis? superflua vestra impenditis, sed pedibus meis obsecuti estis. Domus autem impleta est ex odore unguenti, mundus impletus est fama bona mulieris. Hoc pretiosissimum exemplum sequitur apostolicus, utinam et nos sequamur. Ubicunque enim odicium Romanae Ecclesiae agitur, haec fama personat, Dominus papa eleemosynam dat. Det Deus ut et in nobis perseveranter sonet, et acceptum sit quod agimus coram angelis Domini in memoriam nostri.



CAPUT X. De quarta varietate diei Palmarum.

Quarta varietas est quae dicitur diei Palmarum. Eadem die Dominus de Bethania descendit Hierusalem, quando obviam venit ei turba, Joannes narrat: [Col. 1008C] In crastinum autem turba multa, quae venerat ad diem festum, cum audisset quia venit in Hierosolymam Jesus, acceperunt ramos palmarum et processerunt obviam ei et clamaverunt: Hosanna, benedictus qui venit in nomine Domini rex Israel. In memoriam illius rei, nos per ecclesias nostras solemus portare ramos, et clamare, Hosanna. Quare venerit Hierusalem, Beda in Marco ex testimoniis Scripturarum promit, dicens: Appropinquante autem tempore passionis, appropinquare voluit Dominus loco passionis, ibique proximus manere, ubi constituto ac praefinito ante saecula tempore inveniri posset ab eis, per quos eadem passio erat complenda. Et post pauca: ubi non praetereunda silentio est non tantum concordia in rebus, verum etiam in temporibus Veteris et Novi [Col. 1008D] Testamenti, umbrae et veritatis, legis et Evangelii. Scriptum est namque in lege, dicente Domino ad Moysen et Aaron: Mensis iste vobis principium mensium, primus erit in mensibus anni. Loquimini ad universum coetum filiorum Israel, et dicite eis: Decima die mensis hujus tollat unusquisque agnum per familias et domos suas. Et paulo post: Et servabitis eum usque ad quartam decimam diem mensis hujus, immolabitque eum universa multitudo filiorum Israel ad vesperam. Decima ergo die mensis primi agnus qui in Pascha immolaretur, domum introduci jussus est, quia et Dominus decima die ejusdem mensis, hoc est ante quinque dies Paschae, in civitatem in qua pateretur ingressus est.



CAPUT XI. De quinta varietate quartae feriae majoris hebdomadae.
[Col. 1009A]

Quinta varietas est in quarta feria post Palmas, quae habet varietatem et adjectionem unius lectionis et unius responsorii, cum quinque versibus, ac ex passione Domini, quae ea die legitur, necnon etiam, ut scriptum habemus in libello qui dicitur, Romanus Ordo, ex genu flexione. Intimat supradictus libellus, ex Romana consuetudine debere eadem die ante publicum officium orationes, quas solemus in sexta feria agere, recitari. Quid rationis orationes habeant, sive in quarta feria, sive in sexta, juxta quod Dominus dederit, demonstrabimus in feria ex dictis sancti Augustini: praesenti vero parum intimandum est.

Libet modo primum dicere cur haec varietas agatur [Col. 1009B] in quarta feria, simulque intimare mysterium varietatis. Dicit Augustinus in libro ad Casulanum presbyterum de jejunio sabbati: Quarta sabbati, quam vulgo quartam feriam vocant, consilium reperiuntur ad occidendum Dominum fecisse Judaei. Ex eo demonstratum est quare varietas celebrata sit in memorata feria. Consilium enim fecerunt Judaei ut occiderent Dominum. Sicut actus eorum, qui fuit in sexta sabbati, ad memoriam reducitur, sic et consilium eorum.

In utrisque injuriam fecerunt Christo. Illud mysterium continet praesens officium, ut intelligamus, secundum Adam pro primo Adam mortuum esse, sicut psalmus inquit: Quae non rapui, tunc exsolvebam. Unde Augustinus: Omnino non rapuit, sed quis rapuit? [Col. 1009C] Adam +. Eadem die memoriam nostri reducitur crudele consilium Judaeorum, et mansuetudo Christi; de qua mansuetudine dicit qui supra, in psalmo XLIV: Usque adeo mansuetus, ut pendens in cruce, diceret: Pater, ignosce illis, quia nesciunt quid faciunt +. Hujus exemplo, id est capitis nostri, docemur, ut contra omnem injuriam armemus nos armis orationis et patientiae, sicut scriptum est in Evangelio: Orate pro persequentibus et calumniantibus vos.

Postquam tetigerimus officii constituta, ipsa dilucidabunt quid in se contineant. Introitus est: In nomine Domini omne genu flectatur, coelestium, terrestrium et infernorum; quia Dominus factus est obediens usque ad mortem, mortem autem crucis, ideo [Col. 1009D] Dominus Jesus Christus in gloria est Dei Patris. Nomen Domini in loco isto pro re debemus intelligere. Unde Ambrosius in Epistolam ad Philippenses: Nomen evidens est, quomodo non vocabulum, sed rem quamdam dicit acquisitam ei, sicut illud quod scriptum est: Et cognoscent quia nomen tibi Dominus, hoc est, quoniam tu Dominus.

Interpretatur vero Paulus quid sit illud nomen, In nomine Jesu omne genu flectatur, et reliqua. + Quamvis ista Ambrosius disserat post passionem Domini, tamen non abhorret a vero, si dixerimus, in nomine Domini posse intelligi, in praecepto Domini. Omne genu flectatur contra adversa mundi, ut superius dictum est, Orate pro persequentibus et calumniantibus [Col. 1010A] vos. Ad quam rem significandam, orationes praelibabimus ex Romano ordine. Intermisit praeceptor officii, Et omnis lingua confiteatur. Hoc bonum bene locutus est Apostolus.

Bonum nostrum Judaei loquebantur de Christi morte, quae intercessit pro salute nostra, sed male proferebant linguis. Silentio linguae docet nos praeceptor officii vitare malum Judaeorum. Mansuetudo Christi orabat, quam nos imitemur. Sufficit de introitu, qui pertinet ad orationem, quam nos exercere debemus in injuriis persecutorum. Nunc ad orationem missae transeamus, in qua sicut in caeteris sequentibus mortem Christi celebrabimus, quam erat pro nobis passurus. Regnum mortis nos stimulabat, quod venit Christus reverberare. Sic enim dicit: Qui nostris [Col. 1010B] excessibus incessanter affligimur, per Unigeniti tui passionem liberemur. Videamus lectionem, quae aperte passionem Domini demonstrat, dicendo: Oblatus est, quia ipse voluit, et non aperuit os suum. Et in sequentibus, cur oblatus sit, aperit: Si posuerit pro peccato animam suam, videbit semen longaevum, et reliqua. Unde Hieronymus: si posuerit pro peccato animam suam ille quem Dominus conterere voluit, sive mandare, videbit semen longaevum, quod seminavit super bonam terram, de quo et in Evangelio scriptum est: Exiit qui seminat seminare semen bonum. + Audiamus responsorium: Ne avertas faciem tuam a puero tuo, et reliqua. Unde Augustinus in Psalmis: Et haec commendatio est a puero tuo, id est, a parvo qui jam caruit superbia per disciplinam [Col. 1010C] tribulationis. + Versus ita sonat: Salvum me fac, Deus, quoniam intraverunt aquae usque ad animam meam, infixus sum in limo profundi. Unde qui supra in eodem: Praefigurans et transformans in se nosipsos, haec ait: Salvum me fac, Deus, quoniam intraverunt aquae usque ad animam meam. Potuerunt, qui persecuti sunt, etiam occidere, sed amplius quod faciant non habebunt. Et paulo post: Infixus sum in limo profundi, et non est substantia. Quid dicit limum? an ipsos qui persecuti sunt? de limo enim factus est homo, sed justificando ad justitiam. Et paulo post: Isti autem cum limus profundi essent, haesi in illis, id est, tenuerunt me, praevaluerunt mihi, occiderunt me +. Primus homo passus est duas mortes: mortem animae et mortem corporis. In [Col. 1010D] prima lectione, et in primo responsorio recolitur mors animae, in secunda et in secundo, mors corporis. Pro utrisque mortuus est Christus. Unde Ambrosius in Epistola ad Corinthios: Sanguis Domini sanguinem nostrum redemit, id est, totum hominem salvum fecit. Caro enim Salvatoris pro salute corporis, sanguis vero pro anima nostra effusus est +. Primus homo unam habuit animam, propterea primum responsorium unus versus sequitur. Videamus primo quomodo secunda oratio congruat intentioni nostrae: deinde, quomodo lectio, postremo quomodo responsorius qui habet quinque versus. Oratio dicit: Deus, qui pro nobis Filium tuum crucis patibulum subire voluisti, ut inimici a nobis expelleres [Col. 1011A] potestatem. Lectio referta est de passione Domini, quae dicit: Quis est iste, qui venit de Edom, tinctis vestibus de Bosra? Et iterum: Torcular calcavi solus. In quibus verbis nihil aliud redolet, nisi angelorum inquisitio, cur haberet Christus tincta vestimenta sanguine, et ejus responsio, quia torcular calcavi solus. Quare hoc ageret, in fine lectionis audituri sumus ex gratiarum actione, quae dicit: Miserationum Domini recordabor, laudem Domini super omnibus quae reddidit nobis. Hieronymus in Isaia: Pressus, inquit, pondere malorum in nullo alio nisi misericordia Dei spem habeo, qui facit misericordiam in millia diligentibus se. Responsorius secundus quinque versus habens quinque corporis sensus significat in Adam mortuos, quos Christus in moriendo et resurgendo [Col. 1011B] revivificavit, et pristino reddidit statui.

* Responsorius quinque versus habet. Unus homo per quinque sensus corporis mortuus erat. Operatorem mortis diabolum esse per sensus exteriores Cyprianus demonstrat. Offert, inquit, oculis formas illices, faciles voluptates, ut visu destruat castitatem: aures per canora musica tentat, ut in soni dulcioris auditu solvat et molliat Christianum vigorem; linguam convicio provocat, manum injuriis lacessentibus ad petulantiam caedis instigat. + De olfactu silet. Faciat Deus ut instigator mortis non habeat locum intrandi ad animum nostrum per odorem libidinosum, quod magis timendum est quam tractandum. In aliquibus verbis versuum responsorii ipse Adam introducitur, a quo nos carnem trahimus. Dicit [Col. 1011C] versus: Quia defecerunt sicut fumus dies mei. Augustinus inquit in eodem psalmo: Unde sicut fumus, nisi propter elationem superbiae? Tales dies dignus fuit accipere superbus Adam, unde carnem Christus accepit. Ergo in Adam Christus, et Adam in Christo. Et iterum: Percussum est sicut fenum, et aruit cor meum. Respice ad Adam, unde genus humanum. Unde enim nisi ab illo haereditaria ista paupertas. Dicat ergo jam cum spe in corpore Christi positus ille aliquando in suo corpore desperatus: Percussus sum sicut fenum et aruit cor meum +. Passio quae legitur, nostra corda confirmat. Ostendit Judaeorum consilium praevaluisse ad tempus, et in mansuetudine Christum perseverasse. Proposuimus tantum dicere de varietatibus, quapropter reticemus de sequentiis [Col. 1011D] missae, quia congruit ut ad memoriam reduceremus mortem Christi, consilio Judaeorum, quam tamen eodem die per patibulum crucis non subiit, oportet ut morte nostra quae jam erat, illam recolamus pro qua ipse dignatus est venire ad passionem



CAPUT XII. De sexta varietate Coenae Domini.

Sexta varietas est in quinta feria, quam vocamus Coenam Domini. In ea non canitur, Gloria Patri, et Filio et Spiritui sancto. In ea consecratur tribus modis oleum trium officiorum. In ea reservatur corpus Domini usque in crastinum, reficiturque in commemorationem refectionis Christi: lavantur pedes [Col. 1012A] fratrum, et pavimenta ecclesiae, nudantur altaria usque in sabbato sancto. In ea die poenitentes veniunt ad solutionem et apud quosdam redditur symbolum a catechumenis, ut in canone Laodicensis concilii continetur: tamen Romanum Ordinem sequentes hanc redditionem servamus usque in sabbato sancto. Optamus ex his omnibus primo, si Dominus dederit, aliqua proferre de ratione olei. Ut Isidorus ait, olea ipsa arbor est, fructus oliva, succus oleum. Est autem arbor pacis insigne: habet et pinguedinem, qua lassi atque infirmi artus recreantur, et gratia praestatur luminis. Illud oportet hoc in loco intimare, ut secundum Apostolum, ex visibilibus invisibilia intelligantur. Sine oleo enim potest Deus sanare infirmos, sanctificareque suos, et daemones [Col. 1012B] effugare. Unde Ambrosius in Epistola ad Corinthios I: Scimus enim et Spiritum sanctum sine manus impositione datum a Deo, et non baptizatum consecutum remissionem peccatorum. Nunquid non hic invisibiliter baptizatus est, quando donum baptismatis consecutus est. Olei naturam audivimus, quae habilis est ad recreandos artus fessorum, et luminis gratiam praestat. Animales enim haec possunt cognoscere: credant etiam quod non possunt videre, ut fiat quod de Apostolo praelibavimus: Invisibilia enim ipsius, a creatura mundi per ea, quae facta sunt, intellecta conspiciuntur, sempiterna ejus quoque virtus et divinitas: quod aperte Augustinus, in psalm. XLIV explanat: Oleum enim visibile in signo est, oleum invisibile in sacramento, oleum spirituale intus est. [Col. 1012C] Potest Deus per se oleum tribuere spirituale, sine corporali; sed propter animales aguntur visibilia, ut invisibilia facilius capiantur. Si quis dixerit, si potest, quare tanto studio observatur cultus consecrationis olei, respondebitur: Nonne antiqui justi potuerunt Deo placere sine circumcisione? Potuerunt utique: sed postquam eis praeceptum est ut circumcideretur, nisi circumciderentur, peccati vinculo tenebantur. Unde Augustinus ad Seleuciam: Antiqui justi si non circumciderentur, non erat eis peccatum; postea vero quam jussit Deus ut circumcideretur Abraham, ejusque posteritas, jam nisi fieret, peccatum grave fuit. Apostoli autem hac arte, id est olei, utebantur in redintegratione infirmorum, apostolici viri in consignatione neophytorum. Quapropter [Col. 1012D] non sine peccato a nobis potest dimitti quod eorum auctoritas consecravit. Sic enim scriptum est in Evangelio: Exeuntes praedicabant, ut poenitentiam agerent, et daemonia multa ejiciebant, et ungebant oleo multos aegros, et sanabant. Unde Beda: Dicit apostolus Jacobus: Infirmatur quis in vobis? inducat presbyteros Ecclesiae, et orent super eum ungentes eum oleo in nomine Domini: et si in peccatis sit, dimittentur ei. Unde patet ab ipsis apostolis hunc sanctae Ecclesiae morem esse traditum, ut energumeni, vel alii quilibet aegroti, ungantur oleo pontificali benedictione consecrato. De eo oleo quod infunditur super neophytos, non tale quid legimus, sed tenemus apostolicam consuetudinem, et auctoritatem suam [Col. 1013A] accepimus a Romana Ecclesia, quam pro lege tenere oportet, dicente Augustino ad Casulanum presbyterum de jejunio sabbati: In his enim rebus, de quibus nihil certi statuit Scriptura divina, mos populi Dei vel instituta majorum pro lege tenenda sunt. Nunc vero quia demonstratum est de generali ratione olei, restat ut primo dicamus de oleo quod consecratur pro infirmo. Consecratur enim in ipso officio consecrationis corporis et sanguinis Domini: non habet proprium officium, id est, nec in capite verba salutationis, nec Oremus, nec in fine concluditur ut caeterae orationes: Per Dominum nostrum Jesum Christum, sed tantum, in nomine Domini nostri Jesu Christi. In eo loco ubi solemus uvas benedicere, ibi consecratur oleum pro infirmo, concluditurque [Col. 1013B] conclusione: Per quem haec omnia, Domine, semper bona creas. Unde intelligimus embolim esse supradicti officii. Supradictum officium immolationem Christi et Ecclesiae tantummodo tenet. Qui enim peccato vivit, non immolatur Domino: qui peccato moritur, immolatur Domino. Nisi infirmitas accideret ex peccatis, non diceret Jacobus, Et si in peccatis sit, dimittentur ei. In Epistola quae legitur eadem die ostendit Paulus quibus peccatis accidat infirmitas, dicendo: Probet autem seipsum homo, et sic de pane illo edat, et de calice bibat. Qui enim manducat et bibit indigne, judicium sibi manducat et bibit, non dijudicans corpus Domini. Ideo inter nos multi infirmi et imbecilles et dormiunt multi. Hic ostendit vulnera, Jacobus coapostolus ejus medicinam: Infirmatur quis [Col. 1013C] in vobis? inducat presbyteros Ecclesiae, et orent super eum, ungentes eum oleo in nomine Domini et oratio fidei salvabit infirmum, et alleviabit eum Dominus, et si in peccatis sit, dimittentur ei. Quid infirmum salvet, hic manifestat, scilicet oratio fidei, cujus signum est olei unctio. Si propterea infirmantur quia manducant corpus Domini indigne, quibus tamen subvenit olei unctio, id est, gratia Dei per orationem presbyteri, merito consecratio de qua nunc agitur consecrationi corporis et sanguinis Domini jungitur, quae fit in commemorationem passionis Christi, per quam auctor peccati aeternaliter prostratus est. Passio Christi auctorem mortis destruxit: gratia ejus, quae significatur per olei unctionem, arma ejus, quae sunt peccata quotidiana, destruxit. Novissima oratio [Col. 1013D] consecrationis Dominici corporis ex voto poenitentium fit, de quibus dicitur: Sacrificium Deo spiritus contribulatus. Congrue in ea consecratur oleum pro poenitentibus, ubi eorum sacrificium Deo offertur. Quoniam de olei natura, et quid significet, et cur in tali loco consecretur, summatim perstrinximus, consequens est ut aliqua tangamus de verbis consecrationis. Ait enim: Emitte Spiritum sanctum tuum paracletum de coelis in hanc pinguedinem olei, quam de viridi ligno producere dignatus es ad refectionem corporis. Paracletum est hic additum, quod non invenitur in sequentibus, ut reor, non sine causa alicujus mysterii. Primo videndum est quid operetur Spiritus sanctus in singulis, inde apparebit cur addatur [Col. 1014A] in ista. Exorcismus olei jubet recedere diabolum a catechumeno, qui adhuc pro mortuo deputatur, quia nondum est baptizatus. Chrismalis unctio sanctificat jam viventem ex mortuis. Oleum pro infirmis, medelam praestat sauciatis. Unde in eadem, ad evacuandos omnes dolores, omnes infirmitates, omnem aegritudinem corporis. Aegritudinem sequitur dolor, dolorem consolatio. Paracletus consolator interpretatur. Qui mortuus est, non dolet: quia non sentit, quem non sequitur consolatio. Qui in Christo sanctificatur per consurrectionem, non eget consolatione ex dolore. Nunc transeundum est ad principalem consecrationem chrismatis. Ipsa enim dicitur principalis, quia ad ejus unctionem principalis spiritus tribuitur. Habet [Col. 1014B] enim proprium officium per se. Inchoatur a Sursum corda; finitur, Per Dominum nostrum Jesum Christum, qui tecum vivit. Consecratur in eo loco, ubi pacem inter nos solemus dare. Hoc est opus gratiae Domini, ut pax et concordia regnet in nobis, ut Isidorus ait: »Olea est arbor pacis insignis.« Haec pax praefigurata est olim in arca Noe, ut verba ejusdem consecrationis testantur, dicendo: Et cum mundi crimina diluvio quondam expiarentur effuso similitudinem futuri muneris columba demonstrans, per olivae ramum pacem terris redditam nuntiavit. Hic non solum oleum, sed et balsamum, consecratur. Balsami arbor est una aromatum, quae sunt odoriferae, ut idem Isidorus. Aromata sunt quaeque fragrantis odoris, quae India vel Arabia mittit, vel [Col. 1014C] Italiae regiones. Nomen autem aromata traxisse videntur, sive quia aris imposita, divinis invocationibus apta videantur, seu quia sese aeri inserere ac miscere probantur +. Odor balsami in oleo, opinionem bonarum virtutum late dispersam, operante gratia Spiritus sancti demonstrat. Additur oleo balsamus, quia nitet in vultu Christi coelestis splendor. Unde Hieronymus in psalmo quadragesimo quarto ad Principiam virginem: Virgo de virgine, qui non ex voluntate viri, sed ex Deo natus est. Nisi enim habuisset in vultu quiddam oculisque sidereum, nunquam eum statim secuti fuissent apostoli, nec qui ad comprehendendum venerant, corruissent. Ipse nitor exhilarat, operante Deo, vultus electorum, ut cum magna delectatione actus eorum imitemur. [Col. 1014D] Unde praesens oratio. Nam et David prophetico spiritu gratiae suae sacramenta praenoscens, vultus nostros in oleo exhilarandos esse cantavit. Et paulo post: Haec olei unctio vultus nostros jucundos efficit ac serenos. Vultus nostros, manifestationem operum nostrorum intelligimus. De qua re Augustinus in psalmo centesimo quarto: Gratia quaedam, quae est hominum ad homines, perspicua ad conciliandum sanctum amorem, oleum dicitur in nitore divino: et quoniam excellentissima in Christo apparuit, totus orbis eum diligit. Et paulo post: Tanta enim ejus est gratia, ut multi qui in eum non credunt laudent eum, et propterea dicant nolle se in eum credere, quia nemo potest hoc quod jubet implere. [Col. 1015A] Laudando impediuntur, qui in illum vituperando saeviebant: amatur tamen ab omnibus, praedicatur ab omnibus, quia excellenter unctus, id est, Christus. Sequitur exorcismus olei; ut Isidorus: Exorcismus Graece, Latine conjuratio; seu sermo increpationis est adversus diabolum, ut discedat; et concluditur sic: Per Dominum nostrum Jesum Christum, qui venturus est judicare vivos et mortuos, et saeculum per ignem. Illo inunguntur catechumeni, ut si quae maculae inhaeserunt corpori aut menti, postquam ad scrutinium accesserunt, recedant, et munimentum deinceps habeant per hanc unctionem, ut non possit diabolus repedare. Verba orationis haec demonstrant, dicendo, ut si quae illis adversantium spirituum inhaesere reliquiae, ad tactum sancti olei omnes [Col. 1015B] abscedant: nullus spiritalibus nequitiis locus, nulla refugis virtutibus sit facultas, et reliqua. Haec increpatio sive conjuratio ad diabolum, digna est habere judicium novissimum, in quo judicandi sunt mortui et vivi et saeculum per ignem. Ibi se scit potissimum diabolus damnandum, illius tremore undique concutitur: at qui jam resurrexerunt et vivunt cum Christo, illi audiant bona sibi promitti, per eumdem qui vivit et regnat Deus cum Patre in unitate Spiritus sancti. Tres commemoratae consecrationes ex una eademque substantia fiunt, id est olei liquore. Sic namque Spiritus sancti substantia una, qui tamen dividitur, multiformiter per gratiam donorum suorum: Alii datur sermo sapientiae, alii sermo scientiae, alteri fides, alii gratia sanitatum, et reliqua. [Col. 1015C] Haec videntur nobis habilia esse ad dilucidandas consecrationes nostras. Sermo sapientiae bonam conversationem tenet, eorum scilicet quibus loquitur praesens Apostolus: Si consurrexistis cum Christo, quae sursum sunt quaerite, ubi est Christus in dextera Dei sedens: quae sursum sunt sapite. Hunc saporem gustavit qui ait: Gratia Dei sum id quod sum. Ecce habes oleum: addatur sermo scientiae. Scientia ad doctrinam pertinet: quoniam in illa laboravit Paulus, propterea subjunxit, et gratia ejus in me vacua non fuit. Habes et balsamum. Ubi haec duo conjuncta fuerint, perfectum faciunt servientem. Sequitur, Alteri fides, fidem in promptu ad duo opera introducimus, ad expulsionem videlicet, ut Apostolus: Si habuero fidem, ita ut montes [Col. 1015D] transferam: et ad munimen, de quo dicitur, sumentes scutum fidei. Habes exorcismum olei, ut ipsa veritas testatur, dicendo, Si quae inhaesere reliquiae adversantium, ad tactum sanctificati hujus olei abscedant. Et iterum: Nulla refugis virtutibus sit facultas. Sequitur, Alii gratia sanitatum: habes oleum pro infirmo. Verba hujus orationis demonstrant, non solum necessariam esse medicinam corporalem, sed potius spiritualem, dicendo juramentum mentis et corporis. Peccatis infirmatur mens, gratia Domini sanatur: sine istis, ut reor, nullus aulam coelestis regni intrat, id est, nisi habeat conversationem bonam, et doctrinam sive verbis, sive moribus, qui non possunt abscondi, dicente Apostolo: Similiter [Col. 1016A] autem et facta bona manifesta sunt quae aliter se habent, abscondi non possunt nisi habuerit fidem, sine qua nemo potest placere Deo: nisi habuerit quotidianam gratiam curationum, quia quotidie peccamus. Quapropter haec praecipue imprecantur a sacerdotibus per ministrationem olei, ut omnes generaliter accipiant, quia nisi ea dederit gratia Dei, non sunt habiles regno. Dei sequentia dona, non omnes omnia hic possunt habere, sed per multos divisa sunt qui tamen non creduntur divisi a regno Dei, quamvis non habeant operationem virtutum, id est, ut signa faciant et daemones ejiciant: sive non habeant prophetiam, ut secreta Scripturarum revelent, aut futura praedicent: sive non habeant discretionem spirituum, aut genera linguarum vel [Col. 1016B] interpretationem sermonum non erunt extorres a regno coelorum, dummodo habeant fidem, quae per dilectionem operatur. Diximus Deo propitio quo in loco consecretur oleum, et quid in significatione contineat: restat ut dicamus aliqua de ordine consecrationis juxta adnotationem Sacramentarii et libelli qui dicitur Romanus Ordo. De oleo pro infirmo sic continetur in Sacramentario. Antequam dicatur: Per quem haec omnia, Domine, semper bona creas, levantur de ampullis quas offerunt populi, et benedicit tam dominus papa, quam omnes episcopi. In Exodo scriptum est, ut populi offerant oleum, dicente Domino: Praecipe filiis Israel, ut offerant tibi oleum de arboribus olivarum purissimum.

Quando a populis offertur, simplex liquor est: [Col. 1016C] per benedictionem sacerdotum transfertur in sacramentum. Haec administratio significat, debere adesse terrenam administrationem spirituali. Unde dicit Apostolus: Si nos vobis spiritualia seminavimus, magnum est si vestra carnalia metamus? Benedicit tam dominus papa quam omnes presbyteri. Mos est Romanae Ecclesiae ut in confectione immolationis Christi adsint presbyteri, et simul cum pontifice verbis e manibus conficiant: at quia in ipsa periocha concluditur consecratio olei hujus, oportet ut simili modo sicut et caetera, cum pontifice presbyteri oleum conficiant. Dicit libellus Romani Ordinis de consecratione chrismatis: Continuo duo acolyti involutas ampullas cum sindone alba de serico, ita videri possint a medio teneant in brachio sinistro.

[Col. 1016D] Et paulo post: Antequam benedicat, halat ter in ampullam. Et iterum: Ampulla autem, quae cum chrismate est, statim ut benedicta fuerit operiatur, ut a nemine nuda videatur, sed tenente eam acolyto, omnes per ordinem salutent, quam episcopus et diaconi prius salutent. + Si enim praesens Ordo, ut scriptum est, non agitur, frustravit scriptor laborem operis sui: si autem agitur, frustra nisi aliquid contineat in sacramento. Libet primo dicere de hoc quod dicit, Halat ter in ampullam. Halitus ab interioribus et secretis procedit ad publicum, et vocatur spiritus et naribus ejus est. Pontifex per spiritum suum substantiam Spiritus sancti nuntiat in corpore assumpto a divinitate inhabitare, cujus adventu [Col. 1017A] renovata sunt omnia. Ampulla enim cum chrismate quodammodo corpus Domini ex virgine Maria assumptum significat. Quod antequam transiret ad altare crucis, aliquo tempore coopertum erat, et aliquo nudum: primaevo tempore coopertum erat, quando ita fugit in Aegyptum regem Herodem, quasi non esset Rex regum, et Dominus dominantium: quando ita portatus est ad templum, quasi non esset omnipotens: quando ita regredientibus parentibus ab Jerusalem, requisitus est inter cognatos et notos, quasi non esset ubique: quando ita inventus est in templo, sedens in medio doctorum, atque audiens et interrogans, quasi non esset fons sapientiae: quando ita subditur parentibus, quasi non esset auctor parentum.

[Col. 1017B] In istis omnibus coopertus latebat. Operimentum erat sindon alba, per quam non incongrue possumus intelligere mundissimam specialiter conversationem ejus, qua indutus fuit ab initio. Nudum erat, postquam coepit miracula facere, quae ultra hominum opera erant. Unde Nicodemus, Nemo potest haec signa facere quae tu facis, nisi fuerit Deus cum illo: simulque praedicare et Deum se demonstrare. Ut inquit: Ego et Pater unum sumus. Nisi Petrus intelligeret hoc dictum esse de divina natura, non diceret: Tu es Christus Filius Dei vivi. At postquam transivit ad altare crucis, id est, ad immolationem, quasi ad consecrationem episcopi, ipse est enim summus Pontifex, qui seipsum obtulit Deo Patri, aliqua parte temporis nudum corpus suum demonstravit. [Col. 1017C] Quae pars ad memoriam reducitur per ampullae nuditatem quam episcopus et diaconi salutant. Thomas qui misit digitos suos in fixuram clavorum, et manus in latus, dixit, Dominus meus et Deus meus: nudum salutavit corpus Christi. Nuditatem ejus dicimus manifestationem praesentiae corporalis: similiter, qui manducaverunt et biberunt cum illo, postquam resurrexit a mortuis. At postquam salutata est a pontifice et ministris altaris ampulla, cooperitur ut a nemine nuda videatur: cooperta tamen salutatur ampulla. Christus namque postquam praesentiam suam eis secundum suam dispositionem exhibuit, quos voluit esse testes suae resurrectionis, ascendit in coelum, et invisibilis hominibus [Col. 1017D] factus est. ut ipse testatur: Exivi a Patre, et veni in mundum: iterum relinquo mundum, et vado ad Patrem. Quod est aperte dicere, Visibilis apparui hominibus: rediens ad Patrem, invisibilis ero. Quamvis praesentiam ejus corporalem non videamus, tamen venerando eam quotidie salutamus. Quia tetigimus ad dilucidandum de ratione olei: nunc placet dicere, si Dominus dederit, quare omittamus, Gloria Patri et Filio et Spiritui sancto. Triduo jacuit Dominus in sepulcro secundum Evangelium, quod dicit: Sicut fuit Jonas in venire ceti tribus diebus et tribus noctibus, sic erit Filius hominis in corde terrae tribus diebus et tribus noctibus. Quod ita Augustinus in libro primo Quaestionum Evangeliorum: Sextae feriae diei partem, qua sepultus est, [Col. 1018A] cum praeterita nocte, pro nocte et die accipiens, hoc est, pro tota die sabbatum nocte et die, et noctem dominicam cum eodem die illucescente, ac per hoc accipiendo partem pro toto, habes triduum et tres noctes.

Triduanam Domini sepulturam ad memoriam reducimus, quam non recolimus celebrando, nisi addatur cum sexta feria et septima quinta. Dominica enim nox in magna gloria celebratur, ut liquet omnibus qui morem nostrae ecclesiae tenent. Unde Augustinus ex sermone ad populum vigiliis Paschae. Deinde sabbati dies a sua nocte incipiens, finitus est vespere incipientis noctis, quae pertinet ad initium dominicae diei, quoniam eam Dominus suae resurrectionis gloria consecravit. Illius itaque noctis [Col. 1018B] ad initium diei dominici pertinentis nunc istam solemniter memoriam celebramus.

Si juxta Augustinum gloria fuit resurrectio, nempe mors et sepultura, humiliatio ejus est. Si se exinanivit, juxta Apostolum, postquam formam servi accepit, quanto magis cum factus est obediens Patri usque ad mortem, mortem autem crucis. Per tres continuos dies, id est quinta feria, sexta, septimaque triduanam sepulturam ejus celebramus. Ac per hoc ut compaginemur humilitati sepulturae ejus, omittimus excelsa nostra, id est, Gloria Patri, et Filio, et campanarum signa, sive alia quae congruentius tractabuntur cum ad dilucidandum ea perventum fuerit. Panis coelestis, id est, corpus Domini, reservatur a feria quinta usque ad Parasceven. Secundum Augustinum [Col. 1018C] ad Januarium. Sunt qui quotidie volunt eucharistiam sumere. Valet etiam, inquit, ad hanc similitudinem, quod in primo populo unicuique fidelium manna secundum propriam voluntatem in ore sapiebat: si uniuscujusque in ore Christiani sacramentum illud, per quod salvatus ac subjugatus est mundus. Nam et ille honorando non audet quotidie sumere, et ille honorando non audet ullo die praetermittere. Contemptum solum non vult cibus iste, sicut manna fastidium. In Parasceve non conficitur corpus Domini. Necesse est ut hi, quibus est voluntas communicandi, habeant sacrificium ex priori die. Dein transitur ad convivium, ex quo Coena Dominica vocatur.

[Col. 1018D] Unde Isidorus: Coena Domini dicta est, eo quod in eo die Salvator Pascha cum discipulis suis fecit. Quali modo illud sanctum convivium celebratum sit, Joannes evangelista narrat: Ecce coena facta, inquiens, cum diabolus jam immisisset in cor, ut traderet eum Judas Simonis Scariothis, sciens quia omnia dedit ei Pater in manus, et quia a Deo exivit, et ad Deum vadit, surgit a coena, et ponit vestimenta sua: et cum accepisset linteum, praecinxit se: deinde misit aquam in pelvim, et coepit lavare pedes discipulorum, et extergere linteo, quo erat praecinctus. Et post pauca: Postquam ergo lavit pedes eorum, accepit vestimenta sua: et cum recubuisset iterum, dixit eis: Scitis quid fecerim vobis? Quod Augustinus ita in eodem.

[Col. 1019A] Non itaque debemus intelligere veluti jam consumptam atque transactam: adhuc enim coenabatur, cum Dominus surrexit, et lavit pedes discipulorum; nam postea recubuit et buccellam suo traditori postea dedit: utique nondum finita coena, hoc est dum adhuc panis in mensa esset. Coena ergo facta, dictum est jam parata, et ad convivantium mensam usque perducta: Vidi quemdam religiosum ea die primo aliquid sumere de cibo, et postea lavare pedes peregrinorum, et sic transire ad mensam, Domini nostri exemplo. Lavamus eo die non solum pedes fratrum, sed etiam pavimenta Ecclesiae. Quamvis ornatui possit congruere lavatio eorum, Paschalis festivitatis, tamen non deest aliquid mysterium in eo. Parietes domus, vocabulum habent Ecclesiae quia [Col. 1019B] continent Ecclesiam, non sunt ipsi Ecclesia. Quod possumus intelligere ex interpretatione Ecclesiae. Legamus super Bedam. Ejus lingua discernitur, quid inter synagogam et Ecclesiam sit, atque interpretationem eorum. Verum differt, inquit, inter synagogam quae congregatio, et Ecclesiam quae convocatio interpretatur, quod veteris instrumenti populus utroque vocabulo, novi autem tantum Ecclesia nuncupatur: quia videlicet et pecora et inanimae quaeque res congregari in unum possunt, convocari autem non nisi ratione utentia possunt. Ac per hoc quia Ecclesia non parietes domus: qui tamen propterea sanctificantur ab episcopo, ut in eis velit esse adventus angelorum, et homines in eam introeuntes, ab omni turpiloquio et scurrilitate etiam et inutili [Col. 1019C] cogitatione norint se prohiberi. Audiant qui intrant ecclesiam, quae audivit Moyses, quando voluit visere rubum ardentem, et Dominus, Ne appropries, inquit, huc, solve calceamentum de pedibus tuis; locus enim, in quo stas, terra sancta est. Et iterum angelus ad Josue: Solve, inquit, calceamentum de pedibus tuis: locus enim in quo stas, sanctus est. Calceamenta de mortuis animalibus fiunt. Mortuum animal est Adam, de quo nos mortem traximus. Videamus si aliquo modo mens nostra calceata sit more ejus. Nisi ille fieret mortalis, non haberemus necessitatem dormiendi, non domorum aedificandarum, non necessitatem agriculturae, non esuriremus, non sitiremus, non bella componeremus, quia unicuique satis esset [Col. 1019D] Dei imaginem sibi reservare, et gaudere unione fraternitatis: ut etiam taceam de apertis peccatis, quando circa haec mens studet, calceata est pellibus mortui animalis. Intrantes nos ad sancta loca, ubi Dominus et angelus ejus est, exuamus nos hic calceamentis, et cogitemus de conversatione angelorum ubi est requies sine somno, ubi domus gratia protectionis Dei, ubi opus sine labore, satietas sine esurie, ubi pax perpetua sine bello. Pavimentum ecclesiae, auditores magistrorum significat. Lavatio domus, quae nuncupative Ecclesia dicitur, est signum lavationis pedum fratrum: lavatio pedum fratrum, signum est remissionis peccatorum, sive quando a Domino remittuntur, sive invicem a nobis ipsis.

Augustinus de eo in Joanne: Dominus dicit, veritas [Col. 1020A] loquitur, quod opus habeat pedes lavare etiam ille, qui lotus est. Quid, fratres mei, quid putatis? Nisi quia homo in sancto quidem baptismo totus abluitur non propter pedes, sed totus omnino: verumtamen cum in rebus humanis postea vivitur, utique terra calcatur. Ipsi enim humani affectus, sine quibus in hac mortalitate non vivitur, quasi pedes sunt, ubi ex humanis rebus afficimur; et sic. afficimur, ut si dixerimus quia peccatum non habemus, nos ipsos decipiamus, et veritas non mansit in nobis.

Quotidie ergo pedes lavat nobis, qui interpellat pro nobis et quotidie opus habemus ut pedes lavemus, id est ut vias spiritualium gressuum dirigamus.

[Col. 1020B] In ipsa oratione Dominica confitemur, cum dicimus: Dimitte nobis debita nostra, sicut et nos dimittimus debitoribus nostris. In ipsa die poenitentes ad remissionem peccatorum redeunt juxta Decretalia Innocentii papae, qui dicit: De poenitentibus autem, sive de gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Paschae Domini ejus remittendum Romanae Ecclesiae consuetudo demonstrat.

Innocentius tempus praefigit, Hieronymus modum in epistola ad Oceanum de morte Fabiolae, cujus, id est, Fabiolae, poenitentiam laudat de adulterio commisso, dicens: Quid ego in abolitis et antiquis moror, quaerens excusare culpam, cujus poenitentiam [Col. 1020C] ipsa confessa est? Quis hoc crederet, ut post mortem secundi viri in semet reversa, quo tempore solent viduae negligentes, jugo servitutis excusso, agere se liberius, adire balneas, volitare per plateas, vultus circumferre meretricios, saccum induere? errorem publice fateretur? et tota urbe spectante Romana, ante diem Paschae, in publica quodam Laterani, qui Caesariano truncatus est gladio, staret in ordine poenitentium? Episcopis et presbyteris et omni populo collacrymanti, sparso crine, ora lurida, squalidas manus, sordida colla submitteret? Quae peccata fletus iste non purget? Quas inveteratas maculas haec lamenta non abluant? In istis omnibus cognoscimus valde praesentem diem consecratum esse [Col. 1020D] remissioni peccatorum.

Non enim putamus, praesenti quintae feriae fortuitu hoc accidere. Nos scioli interim dicamus quid nobis videatur rationes habere, quod in ipso die voluit Dominus pedes lavare, cujus exemplo nos pedes et caetera lavamus, quae lavatio remissionem peccatorum significat. Quapropter et poenitentes eadem die ad manus sacerdotum recurrunt, et cur eadem die oleum consecretur. Dominus noster quinta aetate venit in mundum, sextam consecravit suo adventu. De quo Gregorius in libro de Aedificatione templi: Qui et in fine Synagogae venit, et ante initium Ecclesiae, quam ex gentibus collegit.

Sed primo videamus qualis esset aetas quinta, postea intelligere poterimus si eam Dominus invenisset. [Col. 1021A] Dicit de ea dominus Beda: Quinta die pisces avesque aquis eductae. Et post pauca: Successit et vespera, quando imminente jam Salvatoris adventu, gens Judaea propter scelerum magnitudinem Romanis tributaria facta, insuper et alienis regibus est pressa.

Et iterum in eodem, id est de temporibus: Quinta quasi senilis aetas a transmigratione Babylonis usque ad adventum Domini Salvatoris. Et paulo post: In qua ut gravi senectute fessa malis crebrioribus plebs Hebraea quassatur +. Quomodo quassata sit Isaias tangit: Calamum quassatum non conteret, et linum fumigans non exstinguet. Quod ita Gregorius in Moralibus: Quid enim calami nomine nisi Judaici populi temporale regnum denuntiat? nitens quidem [Col. 1021B] exterius, sed interius vacuum. Et quia in eodem populo genus jam regale defecerat, et regnum ejus alienigena possidebat, aperte hoc idem regnum quassatum calamum vocat.

Quid vero per linum, nisi ejus sacerdotium exprimitur? quod lineis nimirum vestibus utebatur, quod quia in adventu Domini charitatis ardorem perdidit, quasi amisso jam igne fidei, non ardens: sed fumigans fuit. Incarnatus autem Dominus, calamum quassatum non confregit, et linum fumigans non exstinxit: quia Judaeae regnum, quod pene destructum jam fuerat, ejusque sacerdotium, quod ignem fidei non tenebat, non potestate judicii perculit, sed cum patientiae longanimitate toleravit. Audivimus quassationem quintae aetatis, [Col. 1021C] quam Dominus invenit, audiamus restaurationem, qua Dominus sextam aetatem suo adventu reparavit.

Qua de re venisset ad nos in fine quintae aetatis, in fine quintae feriae hodiernae festivitatis demonstrat, in qua et legem finivit, quod in posterioribus scribemus Deo volente: Nunc dicendum est de his quae secum adduxit. Scribit Daniel: Septuaginta hebdomadae abbreviatae sunt super populum tuum, et super urbem sanctam tuam ut consummetur praevaricatio, et finem accipiat peccatum, et deleatur iniquitas, et adducatur justitia sempiterna, et impleatur visio et prophetia, et ungatur Sanctus sanctorum.

[Col. 1021D] Unde Beda in libro de Temporibus: Nulli dubium, quin haec verba incarnationem Christi designent; qui tulit peccata mundi, legem et prophetas implevit; unctus est oleo prae participibus suis +. De qua unctione dicit Isaias ex persona ipsius Salvatoris: Spiritus Domini super me, propter quod unxit me, evangelizare pauperibus misit me, praedicare captivis remissionem, et caecis visum. Unde Hieronymus in eodem Isaia: Quando enim consortes nominantur, naturam carnis intellige, quia Deus consortes substantiae suae non habet. Et quia erat unctio spiritualis, et nequaquam humani corporis, ut fuit in sacerdotibus Judaeorum, idcirco prae consortibus, id est prae caeteris sanctis unctus esse memoratur. Cujus unctio [Col. 1022A] illo expleta est tempore, quando baptizatus est in Jordane, et Spiritus sanctus in specie columbae descendit super eum, et mansit in illo. Secundum verba praecedentia propterea venit ut consortes faceret regni sui. Haec unctio conficitur quinta feria, quia ipse venit ad nos quinta aetate mundi. Sed dilatus est quidam modus unctionis a nativitate secundum Isaiam, et Evangelium in specie columbae usque ad baptismum, (quamvis ab initio ex quo coepit homo fieri credamus unctionem in Jesu spiritualem manere) non discrepat ab hac ratione, quod quinta feria consecratur oleum, et unctio servatur usque ad baptismum nostrum. Quem modum Ambrosius manifestat in libro super Lucam: Rogabo, inquit, Patrem, et alium paraclitum dabit vobis, [Col. 1022B] ut vobiscum sit in aeternum, spiritum veritatis, quem hic mundus non potest accipere, quia non videt eum, nec scit eum. Merito ergo se in corpore demonstravit, quoniam in divinitatis suae substantia non videtur: Vidimus spiritum, sed in specie corporali. Homo Christus Jesus postquam coepit esse homo, semper fuit Deus, cui per incrementa membrorum non credimus aucta esse charismatum dona. In ipso enim inhabitat omnis plenitudo divinitatis corporaliter. Unde Hieronymus in Isaia: Noscamus infantiam humani corporis divinae non praejudicasse sapientiae; et iterum: Super hunc ergo florem, qui de trunca radice Jesse per Mariam virginem repente consurget, requiescet Spiritus Domini, quia in ipso complacuit omnem plenitudinem divinitatis habitare [Col. 1022C] corporaliter, nequaquam per partes, ut in caeteris sanctis. Et Beda in Luca: Notanda distinctio verborum, quia Dominus Jesus Christus in eo quod puer erat, id est, habitum humanae fragilitatis induerat, crescere et confortari habebat: In eo vero quod etiam verbum Dei, Deus aeternus erat, nec confortari indigebat, nec habebat augeri: unde rectissime plenus sapientia perhibetur et gratia. Sapientia quidem, quia in ipso habitat omnis plenitudo divinitatis corporaliter: gratia autem, quia eidem mediatori Dei et hominum homini Jesu Christo magna gratia donatum est, ut ex quo fieri homo coepisset, perfectus esset et Deus. Simile est quod Joannes scribit eum plenum gratia et veritate, eamdem ipsam divinitatis excellentiam veritatis, quam [Col. 1022D] Lucas sapientiae nomine commendans. Et iterum ejusdem in Actibus apostolorum: Unctus est ergo Jesus non oleo visibili, sed dono gratiae Dei, quod visibili signatur unguento, quo baptizatos ungit Ecclesia. Nec tamen tunc unctus est Spiritu sancto, quando super eum baptizatum velut columba descendit. Tunc enim corpus suum, id est ecclesiam suam, praefigurare dignatus est, in qua praecipue baptizati accipiunt Spiritum sanctum: sed ista mystica et invisibili unctione tunc intelligendus est unctus quando verbum Dei caro factum est, id est, quando humana natura sine ullis praecedentibus bonorum operum meritis, Deo verbo est in Virginis utero copulata, ita ut cum illo fieret una persona. Ob hoc [Col. 1023A] cum confitemur natum de Spiritu sancto et Maria virgine. Ipse venit tollere peccata mundi, ut memoratus propheta dimittere confractos in remissionem +. Ipsa die finitur lex Veteris Testamenti, quod manifestat ex auctoritate Scripturarum idem in Luca. Moyse quippe mortuo, Josue dux ordinatur, quia lege traditionibus Pharisaeorum corrupta Christus incarnatur. Josue trans Jordanem manna pascit et pascitur, quia Dominus usque ad tempus sui baptismatis caeremonias legis et ipse servat, et a cunctis servari desiderat. Transductam plebem Jordanem Josue petra circumcidit, quia baptismi gratia celebrata, Salvator etiam cogitationum quod lex nequiverat, illecebras fidei severitate praecidit: et tres semis annos quasi solito manna nutriret, sacramenta [Col. 1023B] legis, quamvis ad coelestia promissa paulatim provocans, observare non cessat: donec tempore praefixo desideratum Pascha cum discipulis suis manducans, ita demum mane illucescente, mundissima sui corporis et sanguinis mysteria in crucis altari consecrata quasi azyma terrae repromissionis imbuendis fidelibus afferat. Et iterum: Et accepto calice gratias egit, et dixit: Accipite et dividite inter vos. Et hic calix ad vetus illud Pascha, cui finem desiderabat imponere, pertinet. Quo accepto, gratias egit, ob hoc nimirum, quia vetera transitura, et futura fuerant omnia nova. Lex non solvebat peccata, sed puniebat. Christus in quinta feria veteri legi finem dat, peccata absolvit. Idipsum in prima oratione Missae sonat sacerdos, dicendo: Ita nobis [Col. 1023C] ablato vetustatis errore resurrectionis suae gratiam largiatur. Affert et oleum quo ungantur sui consortes, de quibus dicit Petrus: Vos estis genus electum, regale sacerdotium. Restat adhuc unum in Romano Ordine, ubi praecipit, ut a quinta feria usque in Sabbato sancto nuda sint altaria: quod aliud non significat, ni fallor, nisi fugam apostolorum, quam ipse Dominus testatur in Evangelio Joannis: Modo creditis: ecce venit hora, ut dispergamini unusquisque in propria, et me solum relinquatis. Quod Augustinus in eodem ita tractat: Tunc ita perturbabimini, ut etiam quod modo creditis relinquatis +. Altare Christum significat, ut Beda narrat in libro de Tabernaculo et Vasis ejus. Aureum vero altare ipsum Dominum significat, quia miro atque ineffabili ordine [Col. 1023D] ita carnem veram traxit ex Adam, ut a peccato carnis Adae veraciter esset immunis. Quomodo quidem altare utrumque ex unius ejusdemque generis lignis factum, sed non utrumque erat auro coopertum. Sed et in hoc altari nihil carnale offerebatur, verum aromata tantum adolebantur, quia Dominus preces sive lacrymas effundens, non pro suis erratibus, qui nulli erant, sed pro nostra hoc salute faciebat. Sicut enim arca intra velum posita, hominem Deum sedentem ad dexteram majestatis in excelsis, significat ita altare extra velum quidem, sed prope introitum ejus positum, eumdem mediatorem Dei et hominum potest figuraliter exprimere. Vestimenta altaris, Christi sancti sunt, [Col. 1024A] de quibus scriptum est: Et relicto eo omnes fugerunt.



CAPUT XIII. De septima varietate, Parasceve.

Septima varietas est in sexta feria, quam Parasceven vocamus. Parasceve, ut Beda ait, praeparatio interpretatur. Quo nomine Judaei, qui inter Graecos conversabantur, sextam sabbati, quae nunc a nobis sexta feria vocatur appellabant: quod eo videlicet die, quae in sabbato fuerant, necessaria, praepararent juxta quod die sexta manna quondam erat praeceptum: sexta autem die colligetis duplum, etc. Qui vero inter Romanos vitam ducunt Judaei, usitatius eam Latine coenam cognominant. Haec sexta feria, sextae feriae primae creationis, et sextae [Col. 1024B] aetatis hujus mundi coaptatur. De sexta feria primae creationis dicit, qui supra in libro de Temporibus: Sexta die terra suis animantibus impletur, et homo primus ad imaginem Dei creatur moxque ex ejus latere dormientis sumpta costa, femina fabricatur. Et iterum de sexta aetate: Sexta aetate praeconantibus prophetis, Filius Dei in carne, qui hominem ad imaginem Dei crearet, apparuit: qui dormiens in cruce, sanguinem et aquam de latere, unde Ecclesiam sibi consecraret, emanavit. Eadem die legitur lectio libri Exodi, in qua agnus, qui die Dominico Jerusalem ad immolandum intravit, immolatur. Dicit lectio: Decima die mensis hujus tollat unusquisque agnum per familias et domos suas (de quo in posterioribus) et servabitis eum usque ad quartam [Col. 1024C] decimam diem mensis hujus, immolabitque eum universa multitudo filiorum Israel ad vesperam.

Dominus noster est agnus, qui incipiente quintadecima luna traditus est, et crucem ascendit parasceve. Sequitur Responsorius, cum quatuor versibus: nullique dubium, quin Christus homo ex quatuor elementis consisteret. Naturale est homini ut ex terra, et aqua, et aere, et igne consistat. Quando naturam hominis assumpsit, haec quatuor elementa assumpsit. Illa pendebant in cruce inter medios duos latrones. Unde unus versus, In medio duorum animalium cognosceris: quod ita Hieronymus in Abacuc: Porro simplex interpretatio et opinio vulgi de Salvatore intelligit, quod inter duos latrones crucifixus agnitus sit +. Quamvis de eadem [Col. 1024D] re sit et alter sensus, tamen qui hoc officium constituit, illud intellexit, quod beatus Hieronymus retulit ex vulgi opinione duorum latronum. Oratio sequens memorat: Deus a quo et Judas reatus sui poenam, et confessionis suae latro praemium sumpsit. Duo genera sunt afflictorum. Unum non prodest patientibus, quia non corriguntur per poenas: in quo genere sunt Judas et latro non conversus. Alterum prodest his qui fructuose poenitent quorum typum alter latro portat, venerabilis quidem ex confessione. Hi qui non corriguntur ex afflictione ad corpus pertinent Judae proditoris, et latronis impii: qui corriguntur, ad latronem qui meruit audire. Hodie mecum eris in paradiso. Sequitur lectio Oseae. [Col. 1025A] Antequam dicamus de hac lectione, dicendum est cur addatur. In quarta feria quando consilium Judaeorum de morte Domini ad memoriam reduximus, mortem nostram duplam manifestavimus, pro qua venerat Christus pati, tamen suam passionem usque in sextam feriam servavit, qua die primus parens noster conditus est. Hodierna die, hoc est in parasceve, ad memoriam reducimus suam passionem ad nostram imitationem, de qua dicit Petrus: Christus passus est pro nobis, vobis relinquens exemplum, ut sequamini vestigia ejus. Idipsum apertius possumus memorare ex lectione quae legitur eadem die; Dicit enim: Erit absque macula masculus anniculus, juxta quem ritum tolletis haedum, et servabitis eum usque ad quartam decimam diem mensis hujus. Agnus iste [Col. 1025B] absque macula, Christi corpus significat immaculatum: haedus corpus suum, quod nos sumus, qui peccatores sumus. Utrumque animal memoratur in religione paschae. Sicut ex Scriptura discimus: Pascha nostrum in immolatione esse Christi, ita nostram immolationem in mortificatione vitiorum; et si necesse fuerit in effusione omnium praesentium rerum, etiam et ipsius animae, et sic transeundum ad Patrem. Lectio sequens Oseae dicit: Venite, et revertamur ad Dominum, quia ipse cepit et sanabit nos, percutiet et curabit nos, Vivificabit nos, post duos dies, in die tertia suscitabit nos, et vivemus in conspectu ejus. Quod sic Hieronymus in eodem Oseae: Percutit ergo Dominus et curat nos, quia quem diligit corripit, et castigat omnem filium, quem recipit: et non solum [Col. 1025C] curat, sed vivificat post duos dies, et tertio die resurgens ab inferis, omne humanum secum suscitat genus. Cumque percussos curaverit, et curatos vivificaverit, et vivificatos suscitaverit, tunc vivemus in conspectu ejus, qui illo absente mortui jacebamus +. In ista resurrectione demonstratur utilitas imitationis nostrae, quia si compatimur, et conregnabimus. Sequitur tractus: Qui habitat in adjutorio altissimi. Expositor Augustinus psalmi praesentis, in praefatione ejus monstrat quam congruenter per praesentem psalmum imitari debeamus passionem Christi. In quo, inquit, imitaturi sumus vias Christi? Nunquid in ea magnificentia qua Deus erat in carne? Aut ad hoc nos exhortatur, aut hoc a nobis exigit, ut talia miracula qualia fecit, ipsi faciamus? Et paulo post: [Col. 1025D] Non hoc tibi dicit, Non erit discipulus meus nisi ambulaveris super mare, aut nisi suscitaveris mortuum quatriduanum, aut nisi aperueris oculos caeci nati. Et paulo post, Discite a me, quia mitis sum et humilis corde. Quod factum est propter te, hoc in eo debes attendere, ut imiteris. Et paulo post: Nec ad ipsa ergo miracula hortatur quae ipse fecit, et antequam esset homo; sed quo te hortatur? ut imiteris quod non posset nisi factus homo. Tolerare enim passiones nunquid posset nisi homo? Mori et crucifigi et humiliari non posset nisi homo. Si ergo et tu molestias hujus saeculi pateris, quas fecit diabolus sive aperte per homines, sive occulte sicut Job, sis fortis, [Col. 1026A] sis tolerans, habitabis in adjutorio Altissimi, sicut dicit iste psalmus +. Longus est iste tractus, quia, quod promissum est nobis in lectione Oseae, ubi dicit, Post duos dies suscitabit nos, in tertia die resurgere in spe debemus tenere, non in re. Unde Gregorius in libro de Aedificatione templi: Hinc est quod propheta alius per resurrectionem Domini humanum genus vidit in fine suscitari, atque ait: Vivificabit nos post duos dies, in die tertia suscitabit nos, et vivemus in conspectu ejus. Ipsa resurrectio in fine tractus memoratur: Longitudine dierum replebo eum, et ostendam illi salutare meum. Unde Augustinus in eodem psalmo: Quae est longitudo dierum? vita aeterna, fratres, nolite putare longitudinem dierum dici hos, ut sunt dies aestatis dies majores. Tales [Col. 1026B] dies nobis habet dare. Longitudo illa est quae non habet finem, aeterna vita quae nobis promittitur. Et paulo post, Et ostendam illi salutare meum. Nec hoc, fratres, breviter praetereundum est. Ostendam illi salutare meum, hoc dixit, ostendam illi ipsum Christum. Et paulo post: Per fidem adhuc vivimus, et non per speciem? Quando erit species? Quando videmus facie ad faciem? quod dicit Apostolus, quod nobis promittit Deus in magno praemio omnium laborum nostrorum; quidquid laboras, in hoc laboras ut videas. Et post pauca: Ipse qui humilis visus est ipse videbitur magnus, et certificabit nos. Dehinc sequitur passio. In ea velut ipsum Christum in cruce videmus. Refert Romanus libellus quid postea agendum sit, dicens: Statim duo diaconi nudant altare [Col. 1026C] sindone, quae prius fuerat sub Evangelio posita, in modum furantis. Altare, ut saepe diximus, Dominum nostrum significat, in quo nostras oblationes Patri offerimus vestimenta, apostolos et omnes sanctos. Congruum est ut subtus Evangelium aliquid jaceat propter honestatem; quo sublato, rapitur quod subjectum fuit, quia dedito Christo inter manus iniquorum, apostoli more furum fugerunt et latuerunt. Quod enim significat altare, hoc et Evangelium. Potest in hac sindone intelligi specialiter Joannes, qui perseveravit cum Domino usque ad crucem, qui et audivit, Ecce mater tua; et postea propter metum Judaeorum se occuluit more furum. Post hoc celebrantur orationes. Hic enim dicendum est ex Decretalibus Innocentii papae, quare missa non cantetur in sexta [Col. 1026D] feria et in septima. Nam utique, inquit, constat apostolos biduo isto in tristitia et in moerore fuisse, et propter metum Judaeorum se occuluisse, quod utique, non dubium est, in tantum eos jejunasse biduo memorato, ut traditio Ecclesiae habeat, isto biduo sacramenta penitus non celebrari. + Orationes tantum leguntur. [ [a 1Kb] Ob hoc quoque non canitur hodie missa, quia in hac die Dominus seipsum obtulit, et ipsa oblatio sufficit ad salutem credentium.]

Hic reddemus quod quarta feria promisimus de sancto Augustino: Prius iterum ad memoriam reduco, quando persequimur ab inimicis, ut semper revertamur [Col. 1027A] ad orationem, unde ita memoratum scutum, Pro eo ut me diligerent, detrahebant mihi. Quid ait. Ego autem orabam Non quidem dixit quid orabat, sed quid melius intelligimus quam pro eis ipsis? Crucifixo enim maxime detrahebant, quando velut homini quem quasi vicerant illudebant, de qua cruce ille dixit: Pater ignosce illis, quia nesciunt quid faciunt. Et paulo post: Nobilis utilius erat quod patientiae praebebat exemplum, quam si suos inimicos sine ulla dilatione perdendo, ad hoc nos aedificaret, ut impatienter festinaremus de his quos malos patimur, vindicari; cum scriptum sit, Melior est patiens quam fortis.

Docent ergo nos divina eloquia Dominico exemplo cum audivimus: Pro eo ut me diligerent, detrahebant [Col. 1027B] mihi, ego autem orabam, ut quando aliquos sentimus ingratos, non solum non reddentes bona sed insuper reddentes mala pro bonis, nos oremus, et ipsi quidem pro aliis, vel saevientibus, vel dolentibus, et in fide periclitantibus. Nos vero etiam pro nobis primitus, ut animum nostrum Deo miserante atque opitulante vincamus, quo ferimur in ulciscendi cupiditatem cum detrahitur sive praesentibus sive absentibus nobis; deinde dum Christi patientiam recordamur, tanquam ipso excitato, sicut factum est dum dormiret in navi, qui perturbationem cordis nostri tempestatemque tranquillat, animo sedato atque pacato, oremus etiam pro ipsis detractoribus nostris, ut securi dicamus, Dimitte nobis, sicut et nos dimittimus; sicut et ille dimittebat qui [Col. 1027C] peccatum quod ei dimitteretur utique non habebat +. Admonitione firmissima sicuti admoniti sumus, et pro nobis oremus, atque pro periculis hujus vitae, et pro haereticis, perfidisque Judaeis, ac pro paganis. Per omnes orationes genuflexionem facimus, ut per hunc habitum corporis, mentis humilitatem ostendamus excepto quando oramus pro perfidis Judaeis. Illi enim genu flectebant, opus bonum male operabantur, quia illudendo hoc faciebant. Nos ad demonstrandum quod fugere debeamus opera quae simulando fiunt, vitamus genuflexionem in oratione pro Judaeis. Similiter et a pacis osculo in istis diebus nos abstinemus: non quod pacis osculum malum sit, ubi ex charitate vero profertur, sed ut demonstretur quam injuriam passus sit Christus a suo [Col. 1027D] proditore, ut et nos vitemus eamdem injuriam in fratribus. Quod dico tale est: locutione et opere debemus subditis monstrare, vitandum esse malum Judae. Signo doloso traditus est Christus: nec mirum si ea intermittamus, ut nostra distinguantur a Judaismo, cum S. Augustinus dicat: Nostrum diem festum paschalemque ideo transire ad Dominicum, ut nostra festivitas distinguatur a festivitate Judaeorum. Dicit ad Januarium: Nam Judaei tantummodo mensem novorum et lunam observant a quarta decima usque ad vicesimam primam; sed quia illud eorum Pascha, quo passus est Dominus, ita occurrit ut inter mortem ejus et resurrectionem medius esset sabbati dies, addendum patres nostri censuerunt, [Col. 1028A] ut et nostra festivitas a Judaeorum festivitate distingueretur.



CAPUT XIV. De adoratione sanctae crucis.

Post haec monet libellus memoratus ut praeparetur crux ante altare, quam salutant et osculantur omnes. Crux ab initio, ex quo eam Dominus beavit sanguine suo, ab omnibus fidelibus verbis et operibus glorificata est. Ex multis glorificationibus, quibus glorificata est, pauca pingam in praesenti opere. Dicit Joannes Chrysostomus in homilia de cruce et latrone: Crux spes Christianorum, crux resurrectio mortuorum, crux caecorum dux, crux desperatorum via, crux claudorum baculus, crux consolatio pauperum, crux refrenatio divitum, crux [Col. 1028B] destructio superborum, crux male viventium poena, crux adversus daemones triumphus, crux devictio diaboli, crux adolescentium paedagogus, crux sustentatio inopum, crux spes desperatorum, crux navigantium gubernator, crux periclitantium portus, crux obsessorum murus, crux pater orphanorum, crux defensor viduarum, crux justorum consiliarius, crux tribulatorum requies, crux parvulorum custos, crux virorum caput, crux senum finis, crux lumen in tenebris sedentium, crux regum magnificentia, crux scutum perpetuum, crux insensatorum sapientia, crux libertas servorum, crux imperatorum philosophia, crux lex piorum, crux prophetarum praecognatio, crux annuntiatio apostolorum, crux martyrum gloriatio, crux monachorum abstinentia, [Col. 1028C] crux virginum castitas, crux gaudium sacerdotum, crux Ecclesiae fundamentum, crux orbis terrae cautela, crux templorum destructio, crux idolorum repulsio, crux scandalum Judaeorum, crux perditio impiorum, crux invalidorum virtus, crux aegrotantium medicus, crux emundatio leprosorum, crux paralyticorum requies, crux esurientium panis, crux sitientium fons, crux nudorum protectio. Pene omnis glorificatio qua decorata est sancta crux, precata est orationibus presbyteri post Evangelium. Si quis ea voluerit scrutari, quae ibi deprecata sunt, et mentem referre ad praesentem glorificationem, inveniet ea in virtute sanctae crucis. De qua et Hieronymus in tractatu Epistolae ad Ephesios. Crux itaque Christi non solum nobis, sed et angelis [Col. 1028D] cunctisque in coelo virtutibus profuit, et aperuit sacramentum quod antea nesciebant. Et Sedulius in Carmine Paschali:

Neve quis ignoret speciem crucis esse colendam.

Dei enim Filius exinanivit se, ut visibilis appareret hominibus. Ea die qua crux deosculatur, humiliatus est pro nobis Patri usque ad mortem, mortem autem crucis. Si hujus mortis imitatores esse debemus, necnon et humilitatis oportet esse. Unde prosternimur ante crucem, ut fixa humilitas mentis, per habitum corporis demonstretur. Humilitatem mentis non possumus amplius monstrare, quam ut totum corpus ad terram prosternatur. Unde Augustinus in psalmo quadragesimo tertio: Quisquis [Col. 1029A] enim ita humiliatur, ut genua figat, adhuc habet quo humilietur; quisquis autem sic humiliatur, ut haereat in terra venter ejus, ultra quo humilietur, non habet. Sic prosternor ante crucem ut Paula prostrata est: de qua laudator panegyricus ejus Hieronymus dicit in libello Vitae ejusdem Paulae: Prostrataque est ante crucem, quasi pendentem Dominum cerneret. Et ego jacens ante crucem, passus Christus pro me, proscriptus est in corde meo, virtutem sanctae crucis, quam accepit ex Dei Filio, adoro. Creaturam nullam colendo ut Deum adoro, sed venerando: unde Apostolus inquit, Honore invicem praevenientes. Omnis substantia quae Deus non est, creatura est; et quae creatura est, Deus non est. Crux Christi ante me posita, Christum quasi pendentem [Col. 1029B] in ea mente teneo. Ipsa verba nostrae deprecationis demonstrant quem adoremus. Dicimus: Crucem tuam adoramus, Domine, et sanctam resurrectionem tuam laudamus et glorificamus. Hic non sunt verba precationis, sed ostentationis adorandae crucis, et glorificandae resurrectionis Domini. Sed et in alio loco solemus dicere: Deus qui unigeniti Filii tui Domini nostri Jesu Christi pretioso sanguine humanum genus redimere dignatus es, concede propitius ut qui ad adorandum vivificam crucem adveniunt, a peccatorum suorum nexibus liberentur. Quem deprecor, ipsum adoro, prosternor corpore ante crucem, mente ante Dominum, veneror crucem, per quam redemptus sum; sed illum deprecor, qui redemit. De qua adoratione scriptum est [Col. 1029C] in tripartita Historia, libro primo: Hoc enim signum bellicum inter alia pretiosius erat eo quod imperatorem praecedere et adorari illud a militibus moris esset. Item in eodem opere, libro secundo: Audivi enim et Probianum virum in palatio habentem militiam medicorum, crudeli podagrae passione detentum, ibi doloribus liberatum, eique apparuisse sanctam mirabiliter visionem. Cum enim dudum paganus esset, factus postea Christianus, aliquatenus dogma sequebatur: totius vero salutis causam, id est, sacratissimam crucem, nolebat adorare. Hanc habenti sententiam, divina virtus apparens signum monstravit crucis, quod erat positum in altario ejus ecclesiae, et aperte palam fecit quia ex quo crucifixus est Christus, omnia quae ad utilitatem [Col. 1029D] humani generis facta sunt, quolibet modo praeter virtutem sanctae crucis gesta non essent, neque ab angelis sanctis, neque ab hominibus piis +. Fuerunt quidam qui volebant dicere se velle eamdem crucem adorare in qua Dominus crucifixus est. Utinam in omnibus ecclesiis haberetur, prae caeteris merito veneraretur. Quamvis omnis ecclesia eam non possit habere, tamen non deest eis virtus sanctae crucis in eis crucibus quae ad similitudinem Dominicae crucis factae sunt, sicut legitur in libro Historiae Anglorum de Oswaldo fideli rege et Christianissimo, qui in periculo positus, subito fecit crucem, et fixit in terram, eaque adorata, et deprecato Deo coram illa, dedit eis victoriam. [Col. 1030A] Sic enim scriptum est in memorato libro tertio, titulo secundo: Ostenditur autem usque hodie et in magna veneratione habetur locus ille, ubi venturus ad hanc pugnam Oswaldus, signum sanctae crucis erexit, ac flexis genibus Deum deprecatus est, ut in tanta rerum necessitate suis cultoribus coelesti succurreret auxilio. Denique fertur quia facta citato opere cruce, ac fovea praeparata, in qua statui deberet, ipse fide fervens hanc arripuerit, ac foveae imposuerit, atque utraque manu erectam tenuerit, donec aggesto a militibus pulvere terrae figeretur, et hoc facto, elata in altum voce cunctoexer citui proclamaverit: Flectamus omnes genua, et Deum omnipotentem vivum ac verum in commune deprecemur, ut nos ab hoste superbo [Col. 1030B] ac feroce sua miseratione defendat. Sic enim ipse, quia juste pro salute gentis nostrae bella suscipimus. Fecerunt omnes ut jusserat. Et sic, incipiente diluculo, in hostem progressi, juxta meritum suae fidei victoria potiti sunt. In cujus loco orationis innumerae virtutes sanitatum noscuntur esse patratae, ad indicium videlicet et memoriam fidei ejus. Nam et usque hodie multi de ipso ligno sacro sanctae crucis hastulas excidere solent, quas cum in aquas miserint, ejusque languentes aut pecudes potaverint sive asperserint, mox sanitati restituuntur. Quoniam caetera dicta domini Bedae accipimus, quare non et ista accipiamus in quibus narratur virtus Domini, monstrata per venerationem sanctae crucis? Si quis voluerit dicere, non ita esse [Col. 1030C] actum de ligno sanctae crucis ut Beda narrat, et si ei creditum fuerit, poterit multa testimonia sanctarum Scripturarum evellere, quod absit. Et si quis voluerit succensere praesens factum, Deo rebellis videtur esse qui hanc virtutem praestitit ligno sanctae crucis, ut non in praesenti victoriam solum daret servo suo, sed etiam in sequenti tempore virtutes exerceret per merita sanctae crucis, ut memoratum est in praesenti opere. Quod si aliquis dixerit: Quare non adoras asinum, quia in eo Dominus sedit, sive caetera talia, quae Dominus tetigit corpore suo? secundum parvitatem meam respondeo, quia non lego in auctoritate sanctorum Patrum, miracula et sanitates ex his monstrari, sicut virtute sanctae crucis, et neque me scio per illa redemptum ut per [Col. 1030D] sanctam crucem: neque diaboli artes ita per illa dissipatas, ut per istam; neque portas per illa inferni fractas, ut per istam; neque animas justorum ductas in paradisum, ut per istam. Diabolus, et femina, et vir, et lignum scientiae boni et mali, fuerunt mucro perditionis nostrae: gratia Dei, et virgo quae peperit, et vir, et lignum, sunt in causa restaurationis nostrae, non asinus, non mulier haemorrhoissa, non lapis, non puteus in quo Samaritana hauriebat aquam, et caetera talia. Sed non proderat nasci, nisi mori profuisset; non enim frustra dixit Apostolus: Regnavit mors ab Adam usque ad Moysen, etiam in eos qui non peccaverunt, in similitudinem praevaricationis Adae, qui est forma futuri. Formam futuri Adae ita [Col. 1031A] lego: Sicut primus Adam causa fuit mortis nostrae, etiam nobis, qui non manducavimus de ligno vetito; ita Christus est causa vitae aeternae. Accessit diabolus ad Adam per feminam, et occidit eum; pulsavit ad ostium Adae, quando suggessit Evae. Aperuit ostium Eva, et per illam intravit ad Adam, quasi suggestio per dilectionem ad consensum. Accessit gratia Domini ad virginem Mariam, et paravit sibi habitaculum in homine Christo, et revixit genus humanum quod occisum erat in Adam. Insuper etiam diabolus, qui coepit regnare per mortem in Adam, accessit ad Christum, et tentavit eum per eosdem aditus introeundi, per quos tentavit primum Adam, et non invenit ostium intrandi, exclusus est foris. Primus Adam accepit legem, ut non manducaret de ligno [Col. 1031B] scientiae boni et mali; si obediret Domino, in ea lege, praemium obedientiae possideret in vitam aeternam, quam ipse perdidit, et nos per illum. Lignum scientiae boni et mali secundum suam naturam non habuit mortem in se, sed fuit in causa ut in eo probaretur obedientia parentis nostri, sive vindicaretur inobedientia. Sicut istud lignum fuit in causa probationis, ita lignum vitae in causa sempiternae vitae. Hoc lignum attulit nobis Dominus noster Jesus Christus per lignum crucis in Ecclesia nostra: ut qui morti debitores eramus per lignum scientiae boni et mali, faceret nos vitae capaces per lignum sanctae crucis. Sicut enim lignum scientiae boni et mali ex sua natura non habuit mortem, ita lignum unde nobis vita sempiterna conceditur, non ex se habet hanc virtutem, [Col. 1031C] sed ex illius virtute, qui, si infirmus fuit ex nobis, vivit ex virtute Dei, cui virtuti nunquam et nusquam potest resisti. Coepit regnare mors et diabolus ab inobedientia ligni scientiae boni et mali: superata est eadem mors et diabolus per obedientiam ligni sanctae crucis. Sicut enim Deo placuit genus humanum restaurare per eamdem naturam per quam perdita erat, id est, per humanam; ita virtutem obedientiae, quae corrupta erat in Adam propter esum ligni, per abstinentiam illius, qui obediens fuit Patri in ligno crucis. Sicut enim illa obedientia primi Adam omnibus profuisset, si permaneret usque ad praemium, quo non possit peccare genus humanum, ita ista omnibus respicientibus ad illam prodest: primus Adam inobedientiae mucrone interfectus est a ligno [Col. 1031D] scientiae boni et mali; secundus Adam per palmam obedientiae a cruce transivit in vitam aeternam, et nos secum duxit. Quod enim erat Adae primo destinatum per lignum vitae, ut feliciter viveret si in obedientia Domini perseveraret, hoc nobis nunc tributum est per lignum quod Christus obediens in nostra Ecclesia plantavit. Unde non immerito crux vivifica vocatur. Adam perditio per quatuor partes mundi dispersa erat, Adam salvatio quatuor partes mundi comprehendit statura corporis sui in ligno. Unde Sedulius in Paschali carmine:

Quattuor inde plagas quadrati colligit orbis:
Splendidus auctoris de vertice fulget Eous
Occiduo sacrae lambuntur sidere plautae.
[Col. 1032A] Areton dextra tenet, medium leva erigit axem,
Cunctaque de membris vivit natura creatis.
Hanc sanctam crucem totus mundus adoret qui per eam redemptus est, deprecando illum cui potestas est virtutem suam tribuere secundum suam voluntatem, juxta quod disposuit ante saecula unicuique creaturae.



CAPUT XV. De praesentatione corporis Domini in altari, et calicis cum vino non consecrato.

In superius memorato libro inveni scriptum ut duo presbyteri afferant post salutationem crucis corpus Domini, quod pridie reservatum fuit, et calicem cum vino non consecrato, quod tunc consecretur, et inde communicet populus. De qua observatione interrogavi [Col. 1032B] Romanum archidiaconum, et ille respondit: In ea statione ubi apostolicus salutat crucem, nemo ibi communicat. Qui juxta ordinem libelli per commistionem panis et vini consecrat vinum, non observat traditionem Ecclesiae, de qua dicit Innocentius, isto biduo sacramenta penitus non celebrari. Percussus est pastor, oves gregis dissipatae sunt. Pastores qui videntur esse in Ecclesia, declinatione sui officii demonstrant statum illius temporis, qui tunc agebatur apud discipulos Christi. Dominus enim dixit pridie: Non bibam de hoc genimine vitis, donec bibam illud vobiscum novum: quod manifestat actum esse lectio quae legitur secunda feria post Pascha Domini, dicente Petro: Nobis qui manducavimus et bibimus [Col. 1032C] cum illo, postquam resurrexit a mortuis. Ratus ordo est ut exspectemus usque dum Dominus noster consecret sacramenta corporis et sanguinis sui in cruce, et nova ea faciat per resurrectionem suam: et sic tandem manducemus et bibamus saluberrimum illud sacramentum, non jam pransi, quod apostoli fecerunt in coena Domini, sed jejuni. Et isto ordine post salutationem crucis oportet singulos remeare ad sua.



CAPUT XVI. De octava varietate quae fit die sabbati.

Octava varietas est in sabbato sancto. Heri retulimus ex decretalibus Innocentii papae hodie non celebrari missam, quod ita esse comperimus ex officio hodierno, quod totam noctem illustrat futuram. [Col. 1032D] Oportet ut hoc discamus ex prima consecratione cerei, quae dicit: Haec nox, in qua destructis vinculis mortis. Et iterum: Haec nox est, de qua scriptum est, et nox ut dies illuminabitur. Vigiliae agendae sunt in nocte ut ex auctoritate Patrum recolimus. Dicit Augustinus ex sermone ad populum in vigiliis Paschae: Dicendum est cur tanta celebritate, hodierna potissimum nocte, vigilias celebremus. Quod die tertio resurrexit a mortuis Dominus Christus, nullus ambigit Christianus. Hac autem nocte hoc factum esse, sanctum Evangelium contestatur. Et paulo post: Illam noctem agimus vigilando, qua Dominus resurrexit, et illam vitam, de qua paulo ante dicebamus, meditamur, ubi nec mors ulla, nec somnus [Col. 1033A] est, quam in sua carne nobis inchoavit, quam sic excitavit a mortuis, ut jam non moriatur, nec mors ei ultra dominetur. Et iterum: Cui resurgenti paulo diutius vigilando concinimus, praestabit ut cum illo sine fine vivendo regnemus. Sed et si forte his horis, quibus nos ducimus istam vigiliam, illius adhuc corpus in sepulcro erat, nondumque resurrexerat, nec sic vigilando sumus incongrui, quia ille dormivit ut vigilemus, qui est mortuus ut viveremus. Hieronymus horam certam vigiliarum demonstrat in Commentariis Matthaei, dicendo: Traditio Judaeorum est, Christum in media nocte venturum in similitudine Aegyptii temporis: quando Pascha celebratum est, exterminator venit et Dominus super tabernacula transiit, et sanguine Agni postes nostrarum [Col. 1033B] frontium consecrati sunt. Unde reor et traditionem apostolicam permansisse, ut die vigiliarum Paschae ante noctis dimidium populos dimittere non liceat exspectantes adventum Christi; et postquam illud tempus transierit, securitate praesumpta, festum cunctis agentibus diem.



CAPUT XVII De agnis de cera factis benedicendis.

Romanus libellus narrat eodem die benedici ceram oleo mixtam, indeque fieri agnos, eosque reservari usque in octavas Paschae. In octavis vero post communionem dari populo ex his incensum ad adolendum, et ad suffumigandum domibus suis: et narrat similiter nos facere debere de cereo consecrato. Cera namque Christi humanitatem designat, ut Gregorius [Col. 1033C] in homiliis. Favus quippe mel in cera est, mel vero in cera, est divinitas in humanitate. + Agni quos Romani faciunt, Agnum pro nobis factum immaculatum designant. Omnibus rebus nobis Christus ad memoriam frequentius reducendus est, ut Augustinus ad Januarium: Non ideo, inquit, tamen putare debent stulti, qui nolunt in melius commutari, adoranda esse ista luminaria, quia ducitur ex eis aliquando similitudo ad divina mysteria figuranda. Ex omni enim creatura ducitur. + Quando agnum de cera videmus, Agnus praefiguratus et in Pascha immolatus ad memoriam reducitur. Cui S. Gregorius oleum infudit, quando mysteria Paschalis agni reseravit.



CAPUT XVIII. [Col. 1033D] De cereo benedicendo

Romanis ita agentibus, nobis quoque praeceptum est a papa Zosimo benedicere cereum. Ut diximus, cera humanitatem Christi designat. Unanimitatem significationis vult habere cereus iste cum columna ignis quae illuminabat populum Israel in nocte. Unde dicitur in consecratione cerei: Haec igitur nox est, quae peccatorum tenebras columnae illuminatione purgavit. Et paulo post: Sed jam columnae hujus praeconia novimus, quam in honore Dei rutilans ignis accendit. Columna illa Christum praefigurabat, de qua dicit Hieronymus in libro mansionum: Moverunt autem castra de Ramesse mense primo, quinta decima die mensis primi. Altera die post Pascha [Col. 1034A] egressi sunt filii Israel in manu excelsa: Et paulo post: In mense primo quando hiems praeteriit et abiit sibi, quando veris exordium est, quando cuncta renovantur, eximus quinta decima die mensis primi in crastinum Paschae, pleno mensis lumine post esum agni immaculati, et iterum: Et proficiscentes filii Israel de terra Ramesse, castrametati sunt in Socoth. Et post pauca: Profecti de Socoth, castrametati sunt in Ethan, quae est in extremo solitudinis. Tertia mansio offertur post tabernacula, in qua primum videtur Dominus in nocte in columna ignis, et per diem in columna nubis, ut praecedat populum, et dux itineris fiat. Ethan, nobis resonat fortitudo atque perfectio. Et iterum: Praeparemus nobis fortitudinem, assumamus perfectum robur ut inter errorum tenebras, [Col. 1034B] et confusionem noctis conscientiae Christi lumen appareat: dies quoque noster nubem habeat protegentem, ut his ducibus ad sanctam terram pervenire valeamus. Nam et columna nubis in persona Spiritus sancti accipitur, dicente Gregorio Nazianzeno in sermone de secundis Epiphaniis: Baptizavit, inquit, Moyses in mari et in nube, sed in typo, et in figura, ita enim Paulus pronuntiat. Habuit ergo mare formam aquae, nubes vero Spiritus sancti. Pars columnae, in qua legitur nubem habitasse, protegebat populum Dei, pars altera illuminabat. Namque de Spiritu sancto legitur, et virtus Altissimi obumbrabit tibi; quod enim obumbrat, protegit. Si enim cereus rutilans illam humanitatem designat quae illuminavit omnem hominem venientem in hunc mundum, profecto [Col. 1034C] et personam Spiritus sancti in eodem cereo debemus intelligere, quae obumbrat casto corpori, ne inficiatur aestu concupiscentiae. Iste cereus qui praefigurat humanitatem Christi, illuminatus benedicitur, quia humanitas Christi, postquam assumpta est a divinitate, semper fuit illuminata. Cui semper benedicitur. + Illa columna praecedebat filios Israel antequam transirent mare Rubrum; nostra columna, scilicet cereus, praecedat et nostros catechumenos. Lumen ipsius lumen Christi significat, quo et praesens nox illuminatur, gratia scilicet resurrectionis, et catechumeni qui venturi sunt ad baptismum. Ipsam illuminationem designant lectiones quae ante baptismum leguntur, ut in sequentibus monstrabitur. Cereus propterea benedicitur, quia nisi ex benedictione [Col. 1034D] ministri, non potest ex sua simplici natura transire ad mysteria. In mysterio enim erat columna ignis. Quod a diacono benedicitur morem sequitur Romanum: in eo enim archidiaconus conficit agnos. Qui cereus per octo dies neophytorum praecedit pontificem, qui est caput populi, quia columna ignis praecessit populum usque ad terram repromissionis.



CAPUT XIX. De lectionibus.

Diximus cerei lumine Christi lumen significari, quo illuminantur catechumeni: nunc narrandus est, Domino miserante, modus illuminationis, ut ordinate et illuminato itinere pergatur ad baptismum. [Col. 1035A] Doctor catechumenorum conviva debet esse catechumenorum. Hoc egit Christus, quando convivabatur cum publicanis et peccatoribus, ut eos trajiceret in se. Hoc Petro dictum est in Actibus apostolorum, quando ei vas linteum de coelo missum est: Surge, Petre, occide et manduca: quod ita Beda in eisdem Actibus: Surge, inquit, ad evangelizandum praeparare; occide in gentibus quod fuerant, et fac quod es. Qui enim manducat cibum foris positum, in suum corpus trajicit. Praecepit ergo vox divina ut nationes per incredulitatem ante fores positae, interfecta praeterita vita, societati Ecclesiae quam significat Petrus inserantur. Hanc doctrinam significat mensa in tabernaculo Mosaico, quae habet quatuor pedes: quia (ut Beda in libro de Tabernaculo) quadriformi [Col. 1035B] ratione omnis divinorum eloquiorum series distinguitur. Hic oro, intendatis, quam congruentiam habeant lectiones quatuor, et cantica, et orationes quae aguntur propter instructionem catechumenorum, cum quatuor pedibus mensae.

Idem qui supra in memorato: Mensa tabernaculi quatuor pedes habet, quia verba coelestis oraculi vel historico intellectu, vel allegorico, vel tropologico, id est morali, vel certe anagogico solent accipi. Historia est namque cum res aliqua quomodo secundum litteram facta sive dicta sit, plano sermone refertur.

Videamus si prima lectio cum isto pede vadat. Nonne sicut ibi scriptum est de generatione hominis tenetur secundum historiam? Omnino ita credimus, [Col. 1035C] ut ibi scriptum est: Faciamus hominem ad imaginem et similitudinem nostram, et praesit piscibus maris et volatilibus coeli. Et iterum: Masculum et feminam creavit eos, et sicut ibi narratur, die sexto credimus hominem factum.

Orat sacerdos Deum, qui mirabiliter hominem creavit et redemit, ut homo qui est ad imaginem Dei factus, id est, mentis ratione, resistat catechumenis contra oblectamenta mundi. Doctoris officium est, ut primo instruat catechumenum de sua formatione, dein quomodo cecidisset, dummodo non consentiat carnalibus, ut Adam Evae, posse restaurari ad primam formationem. A doctore habet doctrinam, a sacerdote vero confirmatio impetratur. Secunda lectio plano sermone [Col. 1035D] refert quomodo populus Israel ex Aegypto salvatus sit. Quia in superiore lectione audivit catechumenus suam formationem, in ista audiat redemptionem suam a dominis quibus se vendidit suis peccatis, et audiat quod sicut populum Israel liberavit Dominus de manu Pharaonis, quem delevit in mari Rubro, sic possit et eum liberare de manu diaboli per aquam baptismi. Cui sequitur victoriae canticum: Cantemus Domino, gloriose enim magnificatus est. Canticum magnam devotionem animi demonstrat, quam solent singulariter devoti percipere, quibus non generaliter respondetur. Exsultat devotus animus, quia videt catechumenos devotos per Dei vocationem et hoc videt ex affectu doctrinae. Istas duas lectiones [Col. 1036A] unum canticum sequitur, quia utraeque in primo pede mensae stant, id est, in allegoria. Vel ideo priorem lectionem canticum non sequitur, quia in illa insinuatur parens, in quo omnes peccaverunt. Doctrinam doctoris confirmat sacerdos, ita deprecando quod uni populo a persecutione Aegyptia liberando, dextra tuae potentiae contulisti, id in salutem gentium per aquam regenerationis operaris, praesta ut in Abrahae filios et in Israeliticam dignitatem totius mundi transeat plenitudo. Transeamus ad secundum pedem mensae. Idem qui supra in eodem: Allegoria est, cum verbis sive rebus mysticis praesentia Christi et Ecclesiae sacramenta signantur +. Tangamus tertiam lectionem, quae quamvis tertia sit ordine lectionum, tamen propter sacramenta quae continet secundo [Col. 1036B] pedi mensae conjungitur. In ea habemus sacramenta Christi et Ecclesiae: Apprehendent septem mulieres virum unum in die illa, dicentes: Panem nostrum comedemus. Secundum historiam, non legimus illud factum, sed in Christo scimus completum, quem apprehenderunt septem dona Spiritus sancti. Unde Hieronymus in Isaia: In adventu Domini Salvatoris nostri septem mulieres, id est, septem gratiae Spiritus sancti, de quibus in consequentibus idem propheta dicturus est, Exiet virga de radice Jesse, et flos de radice ejus ascendet, et reliqua. Et paulo post: Apprehendent Jesum, quem multo tempore desideraverant, quia nullum alium poterant invenire, in quo aeterna statione requiescerent +. Ecce habes sacramentum Christi, audi et sacramentum [Col. 1036C] Ecclesiae: Cum abluerit Dominus sordes filiarum Sion, et sanguinem Hierusalem laverit de medio ejus spiritu judicii et spiritu combustionis. Idem qui supra in eodem: Nota quia sordes filiarum Sion laverit spiritu judicii, sanguinem autem Hierusalem spiritu combustionis. Quod enim leve est lavatur; quod gravius, exuritur. De quo judicii spiritu et spiritu combustionis Joannes Baptista in Evangelio loquebatur: Ego vos baptizo in aqua: qui autem post me venit, vos baptizabit in Spiritu sancto et igne. Ex quo discimus quia homo tantum aquam tribuat, Deus autem Spiritum sanctum, quo sordes abluuntur, et sanguinis peccata purgantur +. Ecce habes hic sacramenta Ecclesiae. Hic demonstratur catechumenis quid amare debeant, ut septem mulieres [Col. 1036D] quae apprehenderunt virum unum: et quid proficiat eis baptismus, id est, ut per spiritum judicii et per spiritum combustionis minora et maxima peccata purgentur. Quam sequitur canticum, Vinea facta est, in quo continetur sacramentum Synagogae. Si modo non est Synagoga conjuncta viro Christo, erit cum plenitudo gentium intraverit. Propter haec duo sacramenta, id est, Ecclesiae et Synagogae, orat sacerdos, dicens, Deus, qui nos ad celebrandum paschale sacramentum utriusque Testamenti paginis instruis, da nobis intelligere misericordiam tuam. Quod doctor docuit, id est, remissionem peccatorum accipere gentes per Christianitatem, et Judaicam plebem, quae vinea dicitur Soreth, quando fuerit vinea [Col. 1037A] Domini Sabaoth domus Israel, id est, vir videns Dominum, hoc orat sacerdos, ut eamdem misericordiam, per quam fit remissio, intelligat Ecclesia, et dicat: Ostende nobis, Domine, misericordiam tuam. Tertium pedem mensae requiramus. Dicat Beda in quo et supra: Tropologica (id est, moralis) locutio ad institutionem et correctionem morum, sive apertis sive figuratis prolata sermonibus, respicit.

Fas est ut postquam docti fuerint catechumeni de purgatione baptismi, instruantur de moribus. Dicit lectio quarta: Audite audientes me, et comedite bonum, et delectabitur in crussitudine anima vestra. Inclinate aurem vestram, et venite ad me: Audite, et vivet anima vestra, et feriam vobiscum pactum sempiternum, misericordias David fidelis. Quod ita Hieronymus [Col. 1037B] in eodem Isaia: Sermo divinus non carnis illis bona, sed animae pollicetur. Si enim audieritis me bona terrae comedetis, sive bonum, qui dicit, Ego sum pastor bonus, et delectabitur in bonis et in crassitudine anima vestra. Ergo bona quae animae repromissa sunt, non divitiae et corporis sanitas, et saeculi dignitates, quae etiam philosophi appellant indifferentia, id est, nec bona nec mala, et pro utentium qualitate variantur, sed illa credenda sunt ad quae hortatur Deus: Declina a malo, et fac bonum, et reliqua. Haec vult docere qui dicit, Audite audientes me, ut declinet catechumenus a malis moribus, et faciat bonos; et iterum: Derelinquat impius vias suas, et vir iniquus cogitationes suas, et revertatur ad Dominum. Sicut primae duae lectiones propter [Col. 1037C] historicam narrationem concluduntur uno cantico, sic ista una dilatatur in duobus, propter duas res sibi conjungentes, scilicet mores bonos et coelestem patriam. Unde Propheta: Anima ejus in bonis demorabitur, et semen ejus haereditabit terram. Et pene in aliquibus reperiuntur eadem in canticis quae in lectione. Dicit lectio: Omnes sitientes, venite ad aquas; canticum dicit, Sitivit anima mea ad Deum fontem vivum. Lectio dicit: Feriam vobiscum pactum sempiternum misericordias David fidelis; canticum dicit, Deus fidelis in quo non est iniquitas. Lectio dicit: Et quomodo descendit imber, et nix de coelo, et illuc ultra non revertitur, sed inebriat terram, et infundit eam, et reliqua; canticum dicit, Audiat terra verba oris mei, exspectetur sicut pluvia eloquium meum, et [Col. 1037D] descendant sicut ros verba mea.

Quibus in verbis evangelica doctrina monstratur, quam precatur doctor infundi super catechumenos, postea admonet ut non sileant, dicantque quid in corde habeant, et dicit: Date magnificentiam Deo nostro, et reliqua. Jam sunt in ipso introitu ostii baptismalis. Orat sacerdos, qui sentit ex devotione animi vocatos eos esse a Domino, continuam protectionem, dicendo: Concede propitius, ut quos aqua baptismatis abluis, continua protectione tuearis. In quarto cantico teneamus quartum pedem mensae. Beda in eodem anagoge, id est, sensus ad superiora ducens, locutio est quae de praemiis futuris, et ea, quae in coelis est vita futura, sive mysticis sive [Col. 1038A] apertis sermonibus disputat. Audiamus quid dicant catechumeni post admonitionem doctoris: Sicut cervus desiderat ad fontes aquarum, ita desiderat anima mea ad te, Deus.

Quod Augustinus ita: Et quidem non male intelligitur, vocem esse eorum qui cum sint catechumeni, ad gratiam sancti lavacri festinant. Unde et solemniter cantatur hic psalmus, ut ita desiderent fontem remissionis peccatorum, quemadmodum desiderat cervus ad fontes aquarum. Sitivit anima mea ad Deum vivum. Unde qui supra: Quid sitivit? Quando veniam, et apparebo ante faciem Dei. Hoc est quod sitio, venire et apparere. Sitio in peregrinatione, sitio in cursu, satiabor in adventu. Sed quando veniam? Quod enim citum est Deo, tardum est desiderio. [Col. 1038B] Quando veniam et apparebo ante faciem Dei? ex illo desiderio est et hoc quod clamatur alibi, Unam petii a Domino, hanc requiram, ut inhabitem in domo Domini per omnes dies vitae meae. Totum anagogicum sonat. Idipsum deprecatur sacerdos, ut qui festa paschalia agimus, coelestibus desideriis accensi, fontem vitae sitiamus. Inter haec duo cantica non est lectio necessaria, quia (ut praediximus) qui in bonis moribus moratur, restat ut coelestia tantummodo sciat, quamvis propter convenientia lectionis et duorum canticorum, sine altera lectione congrue conjungantur.



CAPUT XX. De duobus cereis.

Diximus cereum consecratum Christi humanitatem [Col. 1038C] designare, quo utimur pro columna ignis cui conjunximus lectiones. Etenim illius lumen Christi doctrinam signat, qui est fons omnis sapientiae; illo catechumenorum tenebrae expulsae sunt. Qui cereus ideo novo igne accenditur, ut designet Christi doctrinam novam, quae est in Novo Testamento, sive novam gratiam qua illustrata est nox singulariter Dominica, videlicet Christi resurrectione. Additur etiam in libello memorato alter cereus, ubi dicitur: Et tunc illuminantur duo cerei, tenentibus duobus notariis, et reliqua. Nos vero hunc ordinem diligenti cura volumus observare, quoniam Christus lux vera quae illuminat omnem hominem venientem in hunc mundum, dixit choro apostolorum: Vos estis lux mundi. Sit cereus consecratus in Christi persona; [Col. 1038D] sit alter cereus, illuminatus a primo cereo, chorus apostolorum: utrique sint in ecclesia, utrique praecedant catechumenos nostros ad baptismum, praecedant nos ad terram promissionis. Christi apostolorumque constitutione diligentissima cura debemus observare. Per se Christus illuminat Ecclesiam, illuminat et per apostolos. Unde Augustinus ad Januarium, quando ei exponit cur nos jejuni communicemus, cum apostoli non jejuni communicaverint. Namque Salvator, inquit, quo vehementius commendaret mysterii illius altitudinem, ultimum hoc voluit infigere cordibus et memoriae discipulorum, a quibus ad passionem digressus erat: et ideo non praecepit quo deinceps ordine sumeretur ut apostolis per quos [Col. 1039A] Ecclesias dispositurus erat, servaret hunc locum. In duabus varietatibus catechumenorum doctores introduximus, id est, in quarta feria post mediam Quadragesimam, in qua docti sunt de fide et moribus: et in hodierna die, qua perfectius instruuntur. In his duabus varietatibus non reor doctorum variare doctrinam, cum ex his duobus vita nostra pendeat. Unde dicit Beda in libro de Tabernaculo: Vita nostra in praesenti fide et operatione recta consistit. Propterea hodierna die repetitur doctoris opus, ut si forte per oblivionem dilapsum est, quod olim didicerunt catechumeni aut si aliqui nondum interfuerunt, hodie plenius instruantur.



CAPUT XXI. De pronuntiatione lectionum in vigiliis Paschae et in [Col. 1039B] vigiliis Pentecostes.

Tribus generibus subditorum debitores sumus loqui in ecclesia, scilicet sapientibus, et insipientibus, et domesticis nostris. De sapientibus et insipientibus loquitur Paulus ad Romanos: Sapientibus, inquit, et insipientibus debitor sum. De domesticis dicit ad Corinthios: Praeter illa quae extrinsecus sunt, instantia mea quotidiana sollicitudo omnium Ecclesiarum. Per instantia quotidiana, quae vocat sollicitudinem omnium Ecclesiarum, illam doctrinam monstrat quam quotidie faciebat ad eos qui secum morabantur. Status noctis, in quo legimus quasi insipientibus, monstrat corda insipientium, quibus necesse est ut extrinsecus lumen habeant. Utrosque habemus in ecclesia nostra, et sapientes et insipientes. Melius [Col. 1039C] enim convenit catechumenos comparari insipientibus quam sapientibus. Propter hanc pronuntiationem, quam facimus in vigiliis Paschae et Pentecostes, ista tangimus, ut noverimus quare aliter pronuntietur in officio missae et aliter isto officio. Quae si Dominus dederit, plenius dicturi sumus in officio diurnali et nocturnali. Propter caecitatem cordis catechumenorum, qui sunt insipientes, comparavimus lectiones eorum statui noctis; ut in nocte pronuntiatur lectio, ita pronuntietur in praesentia catechumenorum. Dicit libellus de quo saepe memoravimus, qui continet Romanum Ordinem. Non pronuntiatur lectio libri Genesis, nec lectio libri Exodi, similiter et de caeteris. Si enim hoc observatur, hanc nobis videtur posse habere rationem: eis qui cognoscunt [Col. 1039D] cives coelestis Hierusalem, ut sapientes, pronuntiandi sunt iidem ut amore dulcedinis, nominis civis sui avidius lectio bibatur. Hi vero, id est catechumeni, qui nondum cognoverunt cives Hierusalem, frustra eis profertur auctor incognitus, quibus firmissima auctoritas vilescere potest per ignorantiam.



CAPUT XXII. De canticis.

Esto, catechumeni in proximo futuri sunt de coetu centum quadraginta quatuor millium, qui cantant canticum novum, quod nemo potest dicere, nisi ille. Pro illo precatur a sacerdote in Sacramentario: et ut ab immaculato divini fontis utero in novam renatus creaturam, progenies coelestis emergat; et [Col. 1040A] quos aut sexus in corpore, aut aetas discernit in tempore, omnes in unam pariat gratia mater infantiam. Et in sequentibus: Ut omnis homo hoc sacramentum regenerationis ingressus, in verae innocentiae novam infantiam renascatur. Propter futuram renovationem in veram innocentiam, jam, quasi factum sit quod cito est venturum, ex persona ipsorum cantat cantor cantica quae caeteri non possunt cantare, qui maculati sunt post uterum baptismi; ut lectio sit ista, sicut nobis videtur, quasi species magistrorum: et canticum, quasi benevolentia auditoris: et oratio sacerdotis atque populi, qui respondent, Amen, confirmatio praecedentis benevolentiae. Cantare solius est in conspectu Domini gaudere prae caeteris de innocentia, qua procul dubio [Col. 1040B] vestiuntur infantes in baptismo. Quamvis propter cantum cantica dici possunt, tamen in libris unde ista excerpta sunt, carmina aut cantica vocantur. De primo scriptum est: Tunc cecinit Moyses et filii Israel carmen hoc Domino, et dixerunt, Cantemus Domino. De secundo ita Isaias: Cantabo dilecto meo canticum patruelis mei vineae suae. Vinea facta est, etc. De tertio ita in Deuteronomio: Scripsit Moyses canticum hoc et docuit filios Israel. Quartum quamvis non praetituletur in Psalterio de cantico, tamen ab Augustino viro doctissimo habemus illud canticum nominatum. Sic enim scripsit in praefatione cantici, Sicut cervus: Corpus, inquit, Christi Ecclesia est, nec in omnibus qui intrant in Ecclesiam, invenitur tale desiderium; sed tamen quicunque suavitatem [Col. 1040C] Domini gustaverunt, et quod eis sapit, agnoscunt in cantico.



CAPUT XXIII. De olei unctione in sabbato sancto.

Scrutinium habet suum proprium opusculum, et propterea nos oportet praeterire illud, praecipue quia jam inde operatum est. Sed quia in itinere nostra charissima invenimus, non possumus praeterire ea, nisi visendi gratia osculum eis praebeamus. Ac per hoc libet nunc dicere de olei unctione. Dicitur in Sacramento: In sabbato Paschae ad reddentes, dicit dominus papa post : Primo dicendum est, reddant; et postea, quid dicat papa: Nempe, lectionem, quam acceperunt quarta feria post medium Quadragesimae, hodie reddunt.

[Col. 1040D] Papa infit: Nec te latet, Satana, imminere tibi poenas; et post paululum: Da honorem Spiritui sancto paracleto, et recede ab his famulis et famulabus Dei; iste est exorcismus papae, ipse praecessit in olei consecratione. De quo officio dicit Gregorius in homiliis: Sancta quippe Ecclesia quotidie spiritaliter agit quod tunc per apostolos corporaliter faciebat. Nam sacerdotes ejus cum per exorcismi gratiam manum credentibus imponunt, et habitare malignos spiritus in eorum mente contradicunt, quid aliud faciunt, nisi daemonia ejiciunt. Sequitur in Sacramentario: Post hoc tangit singulis nares et aures, et dicit eis, Ephpheta. Istud officium praelibatum est in memorata quarta feria, sed fors ideo reperitur quia aliqui nondum venerant, [Col. 1041A] sive per negligentiam perdiderunt quod acceperunt, qui venerant.

Sequitur in eodem Sacramentario: Postea tangit de oleo sancto scapulas et pectus. Ut praediximus, istud oleum ad donum gratiae Dei pertinet, de quo dicebat Paulus: Alteri fides in eodem spiritu. Ad tutamen mentis et corporis imponitur oleum in scapulis et pectore. In armis tutaminis locum scutum solet tenere. Fidem idem Apostolus inter caeteras virtutes pro scuto ponit, dicendo: Sumentes scutum fidei. Per cogitationes pravas et opera diabolus nos corrumpit; propterea munimur oleo exorcismi, id est, scuto fidei in scapulis, quae sunt habiles ad portanda onera, per quas intelligere possumus opera, ut expulsa opera diaboli non habeant locum redeundi. [Col. 1041B] Similiter et in pectore pro munimine cogitationum. Unctio forinseca ostendit quid intus operetur Spiritus sanctus ad invocationem sacerdotis. Et dicit: Abrenuntias Satanae, id est, diabolo, quem in ore tenebas per immolationem idolorum? Iterum: Et omnibus operibus ejus? Quae aliqua sunt carnalia, sicut est voluptas carnis, ad quam pertinet cibus superfluus, et potus, et omnis luxuria? et aliqua spiritalia, sicut est superbia, invidia et caetera. Propter haec carnalia, ut absint, ungitur in scapulis: et propter spiritalia, ut adsint menti, ungitur in pectore. Sequitur: Et omnibus pompis ejus. Ut breviter stringam omnes honores vanos et superfluos hic intelligo: de multis unum proferam. Quando aliquis imperator vel potens festis diebus procedit [Col. 1041C] ad missam, ducitur cum eo inter caeteras pompas phaleratus equus auro et argento, super quem nullus sedet eundo et redeundo. Ecce pompa, ecce frustratus honor. Promissio facta est, ut firma sit, gratiae Dei quasi quodam oleo, tribuendum est. De qua promissione dicit, qui supra, in memoratis: In die quippe baptismatis, omnibus nos antiqui hostis operibus atque omnibus pompis ejus abrenuntiare promisimus. Itaque unusquisque vestrum ad considerationem suae mentis oculos reducat, et sic servat post baptismum quod ante baptismum spopondit, certus quia jam fidelis est, gaudeat. Per praesentem abrenuntiationem expulsus est prior hospes? per confessionem credulitatis introeat secundus. Quamvis post consecratam aquam interrogetur credulitas, [Col. 1041D] tamen hic a nobis recitabitur propter continuationem expulsionis prioris hospitis et introductionis secundi. Dicit sacerdos: Credis in Deum Patrem omnipotentem? Confitetur interrogatus se credere. Ecce aditus jam paratus secundi hospitis per fidem. Postea interrogatus, si credat in Filium, respondet credere se. Ecce aditus divinorum operum. Propterea factus est Deus homo, ut nos alloqui posset, et opera suae voluntatis monstrare. Post hoc dicitur: Credis in Spiritum sanctum? Respondet se credere. Expulsae pompae, adoptantur dona vera Spiritus sancti, quae enumerat Isaias.



CAPUT XXIV. Comprobatur ex Evangelio posse salvari catechumenos per confessionem caeterorum fidelium.
[Col. 1042A]

Scriptum est in Evangelio Marci venisse Syrophoenissam mulierem ad Christum, rogantem pro filia, quae habebat spiritum immundum. Cui Dominus dixit: Sine prius saturari filios: non enim est bonum sumere panem filiorum, et mittere canibus. At illa respondet, et dicit ei: Utique, Domine. Nam et catelli sub mensa comedunt de micis puerorum. Et ait illi: Propter hunc sermonem vade, exiit daemonium de filia tua. Haec mulier Syrophoenissa typum gessit Ecclesiae: quae quotidie rogat Dominum pro filia sua, quae nondum est Christiana, et offert fidem suam pro ipsa, quoniam propter infantiam illa adhuc [Col. 1042B] non potest loqui, quam tamen credimus salvari, juxta illud Evangelii per sermonem matris: Ut ista audivit, propter hunc sermonem, id est, quem mater protulit, humilitatis et fidei, exivit daemonium a filia: ita credimus per confessionem porrigentium infantem ad fontes, expelli daemones a catechumenis. Quod fide matris salvata sit filia, aperte Matthaeus narrat, dicente Domino: O mulier, magna est fides tua; fiat tibi sicut vis. Et sanata est filia illius ex illa hora. Unde habemus in libro Bedae scriptum, quem fecit super Marcum. Propter humilem, inquit, matris fidelemque sermonem, filiam deseruit daemonium. Ubi datur exemplum catechizandi et baptizandi infantes, quia videlicet per fidem et confessionem parentum in baptismo liberantur a diabolo [Col. 1042C] parvuli, qui necdum per se sapere vel aliquid cogitare boni possunt aut mali. Ex hoc datur intelligi ut adultus, qui potest loqui, ore proprio confessionem suam proferat, quam propterea caeteri offerunt pro parvulis, quia ipsi loqui non possunt. De qua re dicit Augustinus in epistola ad Bonifacium episcopum de parvulis requirentem: Quaeris a me utrum parentes baptizatis parvulis suis noceant, cum eos daemoniorum sacrificiis sanare conantur? Et si non noceant, quomodo eis prosit, cum baptizantur, parentum fides, quorum eis non potest obesse perfidia? Ubi respondeo tantam illius sacramenti, hoc est baptismi salutaris, esse virtutem, in sancta compage corporis Christi, ut semel generatus per aliorum carnalem voluntatem, cum semel regeneratus fuerit [Col. 1042D] per aliorum spiritalem voluntatem, deinceps non possit vinculo alienae iniquitatis obstringi, cui nulla sua voluntate consensit. Si enim secundum sanctum Augustinum alterius voluntate regeneratur parvulus in baptismo, nulli incredibile debet esse, nisi salvetur fide alterius. Non enim potest, ut omnibus liquet, sapientiam habere fidei infans, qui nondum sapit neque intelligit: et qui non, juxta quod in promptu video, multum separatur moribus a pecoribus. Animam habet parvulus, quae vivificat corpus, quam etiam habent pecora: memoriam habet, sed illam quam pecora habent, id est, eam quae per sensum corporis intrat ad animam: nihilominus in caeteris operibus, quantum segregetur, aut non segregetur [Col. 1043A] ab illis, facile potest dinosci; neque hoc mirum, si absolvatur parvulus alterius fide, qui alieno peccato obligatus est. Quae causa sit ut alterius voluntate regeneretur, memoratus Augustinus ad eumdem quem supra, in sequentibus monstrat: Ut autem, inquit, possit regenerari per officium voluntatis alienae, cum offertur consecrandus, facit hoc unus Spiritus, a quo regeneratur oblatus. Non enim scriptum est: Nisi quis renatus fuerit ex parentum voluntate, aut ex offerentium, vel ministrantium fide; sed: Nisi quis renatus fuerit ex aqua et Spiritu. Aqua igitur exhibens forinsecus sacramentum gratiae, et Spiritus operans intrinsecus beneficium gratiae. Liquido hic monstratur morem confessionis nostrae tenuisse Ecclesiam sancti Augustini, [Col. 1043B] id est, ut minister fidem suam offerat pro parvulo, quando dicit: Non enim scriptum est, nisi quis renatus fuerit ex parentum voluntate, aut ex offerentium vel ministrantium fide. Quod propterea dicit, ut intelligamus non esse opus liberandi parvulum voluntate sive fide offerentium, sed Spiritu sancto, qui communis est majoribus offerentibus et parvulis renatis. Tamen ut hoc fiat, id est, ut salvetur parvulus per opera Spiritus sancti, valet multum voluntas et fides offerentium. Et paulo post dicit memoratus Augustinus in memorata epistola: Regenerans ergo Spiritus in majoribus offerentibus, et parvulo oblato renatoque, communis est: ideoque per societatem unius ejusdemque Spiritus prodest offerentium voluntas parvulo oblato. Dicitur quodammodo parvulus [Col. 1043C] fidem habere propter fidei sacramentum, et conversionem ad Deum habere propter conversionis sacramentum, quia est in illo celebrata similitudo fidei, similitudo conversionis. Unde eadem in epistola idem qui supra: Si enim sacramenta quaedam similitudinem rerum earum quarum sacramenta sunt, non haberent, omnino sacramenta non essent. Ex hac autem similitudine plerumque jam ipsarum rerum nomina accipiunt. Sicut ergo secundum quemdam modum, sacramentum corporis Christi, corpus Christi est; sacramentum sanguinis Christi, sanguis Christi est, ita et sacramentum fidei, fides est. Nihil est autem aliud credere, quam fidem habere: ac per hoc, cum respondetur parvulos credere, qui fidei non habent effectum, respondetur, [Col. 1043D] fidem habere propter fidei sacramentum, et convertere se ad Deum propter conversionis sacramentum: quia et ipsa responsio, ad celebrationem pertinet sacramenti, sicut de ipso baptismo Apostolus: Consepulti, inquit, sumus Christo per baptismum in mortem . . . Non ait, sepulturam significavimus, sed prorsus ait, consepulti sumus. Sacramentum ergo tantae rei, non nisi ejusdem rei vocabulo nuncupavit. + Ex sacramento quidem habet similitudinem, quasi ipse parvulus respondeat: ex ore offerentium fidem suam, habet quodammodo fidem. Sicut nos propter similitudinem sepulturae Domini, quam accepimus in baptismo, ipsam rem, id est sepulturam, agimus, ita ex responsione parentum sive offerentium, qui [Col. 1044A] similitudinem credulitatis parvulorum exercent, agitur in infantibus fides. Solemus enim nominare infantem, et dicere ei: Credis in Deum Patrem? atque respondet offerens? Credo. Satis superius demonstratum est ex evangelico testimonio, quod fides offerentis possit eum salvare. Et ex Augustino possumus intelligere eumdem parvulum respondere voce offerentis, ubi dicit: Facit hoc unus Spiritus, ex quo generatur oblatus: et ubi idem Augustinus disputat et similitudine sacramentorum, ad eas res quarum sacramenta sunt, ubi dicit, cum respondetur, parvulos credere qui fidei non habent affectum. Ex quo intelligere possumus, ex similitudine responsionis, quasi ipse parvulus respondeat, sacramentum fidei celebrari in parvulo, et in alio loco, ubi dicit: Nam [Col. 1044B] sicut credere respondent, ita etiam fideles vocantur. + Ita credo propter opus unius Spiritus sancti, quod offerens respondet, hoc esse illius quem offert. Non diceret toties sanctus Augustinus fidei sacramentum nisi esset aliquis effectus inter rem ipsam et similitudinem ejus, id est, inter sacramentum fidei, quod potest fides nominari, et ipsam fidem, quam homo profert ex intelligibili animo. Sicut enim distat aliquid inter nostram sepulturam, quam accepimus in baptismo, et Christi, qua resurrexit a mortuis, ut ultra non moriatur: ita inter sacramentum fidei et fidem: Tamen ipsa sacramenta ad hoc valent ut nos perducant ad ipsas res quarum sacramentum sunt. Sacramento fidei salvatur parvulus usque ad tempus quo possit discere fidem suam. Unde qui supra, in [Col. 1044C] sequentibus ad eumdem quem supra, dicit: Itaque parvulum etsi nondum fides illa quae in credentium voluntate consistit, jam tamen ipsius fidei sacramentum fidelem facit. Nam sicut credere respondetur, ita etiam fideles vocantur, non rem ipsam annuendo, sed ipsius rei sacramentum percipiendo. Cum autem sapere homo coeperit, non illud sacramentum repetit, sed intelligit, ejusque veritati consona etiam voluntate coaptabitur. Hoc quandiu non potest valebit sacramentum ad ejus tutelam adversus contrarias potestates, et tantum valebit, ut si ante majoris [rationis] usum ex hac vita migraverit, per ipsum sacramentum, commendante Ecclesiae charitate, ab illa damnatione quae per unum hominem intravit in mundum, Christiano adjutorio liberetur. Hoc qui [Col. 1044D] non credit, et fieri non posse arbitratur, infidelis est etsi fidei habeat sacramentum: longeque melior est illo parvulus qui etiamsi fidem nondum habeat in cogitatione, non ei tamen obicem contrariae cogitationis apponit.



CAPUT XXV. De consecratione baptisterii.

In prima oratione mundatur et serenatur habitaculum hospitis, qui Deum debet suscipere, et deprecatur ejus adventus, ut ex ipsa oratione possumus cognoscere. Omnipotens, inquit, sempiterne Deus, adesto magnae pietatis tuae mysteriis, adesto sacramentis, etc. In sequenti manifestat se jam habere hospitem cui loquatur: quapropter dicit: Sursum [Col. 1045A] corda. Deinde gratias agit quia dignatus est tam magnus hospes ad tam humile hospitium descendere, ut in eadem oratione monstratur. Et licet, inquit, nos tantis mysteriis exsequendis simus indigni, etc. Deinde recolit miracula quae jam facta sunt per aquam, id est: in primordio creationis Spiritus sanctus ferebatur super aquas, ut virtutem sanctificationis aquarum natura conciperet. Refert et aliud, quod in salutatione arcae factum est.

Unde ita scriptum est in memorata oratione: Deus, qui nocentis mundi crimina per aquas abluens, regenerationis speciem in ipsa diluvii effusione signasti, etc. Postea intrat sacerdos ad expulsionem diaboli, dicendo: Procul ergo hinc, jubente te Domino, omnis spiritus immundus abscedat, etc.

[Col. 1045B] Quali ignominia dignus sit hospes aquae expelli, per suam insufflationem sacerdos monstrat, ut illud impleatur quod Dominus dixit: Nunc princeps mundi hujus ejicietur foras. Ejecto illo hospite munitur aqua crucis signaculo, ut non habeat locum redeundi diabolus. Per invocationem sanctae Trinitatis exemplo baptismi Christi, Trinitas adest in nostro baptisterio per invocationem sacerdotis.

Prima benedictio Patrem invocat, quae dicit: Benedico te, creatura aquae, per Deum vivum, per Deum sanctum, qui te in principio verbo separavit ab arida, et reliqua. Secundae benedictioni Filius adest: Benedico te et per Jesum Christum Filium ejus unicum, Dominum nostrum, qui te in Cana Galilaeae [Col. 1045C] signo admirabili suae potentiae convertit in vinum, et reliqua. Spiritus sanctus introducitur in novissimo, et est omnis deprecatio ut sicut Dominus jussis suis aquam fecit obtemperare in superioribus miraculis, ita et nunc eo jubente efficiatur non solum habilis ad abluenda corpora, sed etiam ad purificationem mentis, sicut in sequentibus dicitur, ut praeter naturalem emundationem, quam lavandis possunt adhibere corporibus, sint etiam purificandis mentibus efficaces. Hoc in loco, id est, postquam dixerit sacerdos: In nomine Patris, et Filii, et Spiritus sancti, mutatur vox quasi ad lectionem legendam.

In praesenti oratione humilis deprecatio est, seu aliqua praeparatio mentis ad impetrandum adventum sancti Spiritus in aquam, ut sicut in prima oratione [Col. 1045D] deprecatus est Deus venire in mentem sacerdotis, sic et in sequentibus deprecetur virtus Spiritus sancti, ut veniat in naturam aquae. Ita enim dicit sacerdos: Haec nobis praecepta servantibus, ac si dicat: Non nostra praesumptione tantam virtutem audemus invocare in naturam aquae, sed ex praecepto Domini nostri qui jussit baptismum exercere. Atque deinceps infit: Tu Deus omnipotens clemens adesto, tu benignus aspira, et reliqua quae sequuntur. Post hanc humilem deprecationem vocat sacerdos Spiritum sanctum, et alta voce, id est, alto mentis affectu deprecatur, ut dignetur advenire ad ipsam aquam ita dicendo: Descendat in hanc plenitudinem fontis virtus Spiritus tui. Quae deprecanda sunt, ut ibi operetur, [Col. 1046A] sequentia verba monstrant praesentis orationis.



CAPUT XXVI. De immissione cereorum in aquam.

Clamante voce sacerdotis, ut descendat virtus Spiritus sancti in aquam, cerei neophytorum deponuntur in aquam. Quare hoc? nisi ut demonstretur modo cereus signare Spiritum sanctum? Legitur unam columnam fuisse in itinere filiorum Israel, quae utrumque haberet in ministerio, hoc est, ut lux eis esset in nocte ex una parte, et ex altera protectio nubis in die. De qua dicit sanctus Augustinus in libro XII contra Faustum: Cur non ergo et nobis Christus columna, quia et rectus et simus, et fulciens infirmitatem nostram per noctem lucens, [Col. 1046B] per diem non lucens, et ut qui non vident, videant, et qui vident caeci fiant. Legunturque quasi duae, ut nostra translatio tenet: Dominus autem praecedebat eos ad ostendendam viam per diem in columna nubis, et per noctem in columna ignis. Ut enim per cereum illuminatum ad memoriam reducimus columnam ignis, quae figurabat Christum, a quo illuminati sunt apostoli, quibus dicitur: Vos estis lux mundi: sicut a benedicto cereo illuminatur alter cereus, ita per cereos exstinctos sive, ut melius possumus dicere, cereum propter unitatem Ecclesiae, per quem ad memoriam reducimus columnam ignis, Spiritus sancti persona designatur. Unde Gregorius Nazianzenus in sermone de secundis epiphaniis: Baptizavit, inquit, Moyses in mari et [Col. 1046C] in nube, sed in typo et in figura: it enim Paulus pronuntiat. Habuit ergo mare formam aquae, nubes vero Spiritus sancti.

Sine lumine est cereus neophytorum usque ad tempus quo caeteri ecclesiae illuminantur: tempore quo caeteri cerei illuminantur, illuminantur et neophytorum. Postquam enim Spiritus sanctus purgaverit corda neophytorum, et eos introduxerit in societatem et unanimitatem Ecclesiae, tunc illuminabit corda eorum.

Sicut enim in sua persona habet, ut sit communicatio Patris et Filii: habet in operatione, ut conjungat sanctam Ecclesiam, et contineat in unitate. Solemus differre officium illuminandorum cereorum usque ad missae officium: sive propter causam, ut [Col. 1046D] prius accipiant neophyti impositionem manus episcopi, et sic eos credamus illuminari Spiritu sancto, seu propter noctem, in qua celebramus missam, ut sicut gloria resurrectionis illustrata est, ita illustretur lumine nostrorum cereorum. Dictum est, ut aestimo, quare cerei deponantur in aquam ad invocationem Spiritus sancti, quoniam ipsi Spiritus sancti personam aliquo modo demonstrant.



CAPUT XXVII. De unctione chrismatis a presbytero, et de impositione manus episcopi super neophytum.

Antequam aliquid dicatur de manus impositione episcopi, dicendum est, qua de causa ungatur neophytus a presbytero in vertice capitis. Ut in gestis [Col. 1047A] pontificalibus legitur, Sylvester papa instituit, ut a presbytero ungeretur neophytus in cerebro; ita enim scriptum est: Hic constituit, ut baptizatum liniat presbyter chrismate levatum de aqua propter occasionem transitus mortis +. Quo tempore Sylvester regeret Ecclesiam, manifestum est: hoc est, tempore quo Nicaenum concilium confirmatum est sub imperatore Constantino. Dein, ut reor, Patres sancti constituerunt, ut ungerentur neophyti a presbyteris chrismate consecrato ab episcopo. Unde unus eorum doctor egregius Beda dicit in tractatu super Actus apostolorum. Nam presbyteris, sive extra episcopum, sive praesente episcopo, cum baptizant, chrismate baptizatos ungere licet, sed quod ab episcopo fuerit consecratum: non tamen frontem [Col. 1047B] ex eodem oleo signare, quod solis debetur episcopis, cum tradunt Spiritum paraclitum baptizatis. Quod si antea agebatur superflue constitutum a sancto Sylvestro, quod jam agebatur. Secundum hoc constitutum, reor, quod ad hoc priore tempore de unctione chrismatis pontifex exspectabatur, ut per manus episcopi omnis unctio charismatis ageretur: usque ad illud tempus non generaliter omnes baptizabantur, praecipue cum imperatores et ministri eorum pagani erant, ac ideo non facile neophytis potuit occurrere episcopus, vel ipsi ad episcopum venire. Sacerdos, qui ungit neophytum, verbis suae orationis solutionem vinculorum et alligationem vulnerum monstrat, dicendo: Deus omnipotens, Pater Domini nostri Jesu Christi, qui te regeneravit [Col. 1047C] ex aqua et Spiritu sancto, quique dedit tibi remissionem omnium peccatorum. In istis verbis et curationem intelligimus plagarum, et solutionem vinculorum. Postea addit memoratus sacerdos: Ipse linit te chrismate salutis in vitam aeternam: in istis vero intelligimus salvationem quamdam, quae pertinet ad salutem usque in vitam aeternam. Episcopus vero transilit verba: Ipse te linit chrismate salutis, quasi ditior, non solum ut salvare possit, sed etiam ditare, et dicit: Emitte in eum septiformem Spiritum sanctum tuum paracltum de coelis, spiritum sapientiae et intellectus, spiritum consilii et fortitudinis, spiritum scientiae et pietatis, adimple eum spiritu timoris Domini et consigna eum signo crucis, in vitam propitiatus aeternam. Haec sunt vestimenta, [Col. 1047D] quibus ornari oportet filium regis, ut stare possit in aula coelesti. Qui baptizantur, filii sunt Dei, ut Joannes Evangelista narrat: Quotquot autem receperunt eum, dedit eis potestatem filios Dei fieri, et reliqua. Episcopus deprecatur Deum, ut sicut lavare dignatus est hominem per baptismum, ita dignetur vestire regalibus vestibus, quibus indui oportet filios regis. De quibus filiis dicit apostolus Paulus: Omnes qui in Christo baptizati estis, Christum induistis. Ibi induunt se neophyti Christum, ubi renovantur in imaginem ejus qui creavit eos. Mens enim vestis se Christo, quando illo spiritu vestitur, qui requievit in homine Christo, postquam coepit esse homo. Audivi quemdam interrogare, si [Col. 1048A] sine impositione manus episcopi possit neophytus possidere regnum coelorum. Latro qui in cruce confessus est Dominum, et audivit ab eo, Hodie mecum eris in paradiso, non suscepit manus impositionem, quamvis eum baptizatum credamus fuisse in cruce suo sanguine. De quo baptismo dicit Gregorius Nazianzenus in sermone de secundis Epiphaniis: Scio enim et quartum baptismum, quo quis sanguine suo per martyrium baptizatur, quo baptismo etiam Christus baptizatus est, ut et in hoc, sicut in caeteris formam credentibus et se sequentibus daret. + De quo baptismo dicit Augustinus in epistola ad Seleucianum: Jam non debemus quaerere quando quisque fuerit baptizatus; sed quoscunque legimus in corpore Christi, quod est Ecclesia, pertinere [Col. 1048B] ad regnum coelorum, non nisi baptizatos intelligere debemus: nisi forte quos angustia passionis invenit, et nolentes negare Christum, antequam baptizarentur, occisi sunt, quibus ipsa passio pro baptismo deputata est. Etiam verba S. Sylvestri, qui ob remedium difficultatis episcopum consequendi ante exitum animae, jussit ut liniretur neophytus a presbytero chrismate salutis in vitam aeternam, sic sonant quasi possit recipi in regno coelorum sine impositione manus episcopi. Diversae enim sunt mansiones in domo Patris. De illis qui per negligentiam amittunt episcopi praesentiam, et non suscipiunt manus impositionem, pensandum est, ne forte in justitia illa damnentur, in qua negligenter exercent justitiam, quia debuerunt festinare ad manus [Col. 1048C] impositionem. Sicut enim Christus dicit: Nisi quis renatus fuerit ex aqua et Spiritu sancto, non potest introire in regnum Dei: similiter dicit: Nisi abundaverit justitia vestra plus quam Scribarum et Pharisaeorum, non intrabitis in regnum coelorum. Vere in baptismo dimittuntur nostra peccata, et consepelimur Christo, in resurrectione justificamur, sicut dicit apostolus Paulus: Mortuus est propter delicta nostra, et resurrexit propter justificationem nostram. Quis eum suscitasset a mortuis, idem Apostolus manifestat ad Romanos dicens: Quod si spiritus ejus, qui suscitavit Jesum a mortuis, habitat in vobis: qui suscitavit Jesum a mortuis, convivificabit etiam mortalia corpora vestra. Ad quod opus vivificet Spiritus corpora nostra, superius in memorata epistola [Col. 1048D] demonstratum est, ubi idem dicit: Spiritus vero vivit propter justificationem. De qua justificatione dicit sanctus Augustinus in libro de Civitate Dei vigesimo primo, capitulo vigesimo septimo: Nam quid cui prodest, quod baptizatur, si non justificatur? Nonne qui dixit: Nisi quis renatus fuerit ex aqua et Spiritu, non intrabit in regnum Dei: Ipse etiam dixit: Nisi abundaverit justitia vestra super Scribarum et Pharisaeorum, non intrabitis in regnum coelorum? Christus resurrexit propter justificationem nostram, Spiritus eum suscitavit a mortuis: idem Spiritus vivificat, sive vivificabit et mortalia corpora nostra. Liquido apparet quod resurrectio corporis Christi nobis vivificationem promittat, quae resurrectio [Col. 1049A] fit propter justificationem nostram. Justificatio nostra est in exercitatione bonorum operum, ut Ambrosius ait in tractatu epistolae ad Romanos. Quamvis et justus bonus dicendus sit, tamen genera ipsa posuit, justum in exercitio significans, bonum vero natum qui simplicitate innocens dicatur. Nostra fides ita tenet, ut sine Spiritu sancto neque cogitare, neque agere recti aliquid valeamus. Per manus impositionem intimavit Paulus apostolus accipere Spiritum sanctum credentes, imponendo manus discipulis, quando venit Ephesum, et interrogavit eos dicens: Si Spiritum sanctum accepistis credentes? quos postea baptizavit, quia Joannis baptismate erant baptizati, et imposuit eis manus, ut acciperent Spiritum sanctum. Acceperunt olim quidam [Col. 1049B] Spiritum sanctum sine impositione manus, etiam antequam baptizarentur, sicut scriptum est in Actibus apostolorum: Cecidit Spiritus sanctus super omnes qui audiebant verbum Dei. Unde Beda in eodem: Ne baptisma gentibus tradere dubitet quin Petrus sancti testimonio confirmatur, ipsas lavacri aquas, quas sanctificare solet novo ordine percurrentis: quod semel in testimonium fidei gentium, nunquam vero in Judaeis evenisse reperitur. De qua re dicit Gregorius Nazianzenus in sermone de secundis Epiphaniis: Non continuo legem Ecclesiis dedit, si semel aliquando, aut raro aliquid tale factum est: quoniam quidem neque si una alicubi hirundo videatur, veris continuo tempus induxit. Quod miraculi causa fit, sive necessitatis, non est trahendum in [Col. 1049C] consuetudinem. Secundum Matthaeum, modis duobus baptizamur Spiritu. Ipse enim, inquit, baptizabit vos Spiritu sancto et igne. Baptizamur Spiritu sancto et igne: baptizamur Spiritu sancto, quando abluimur a peccatis, quam ablutionem significant albae vestes in baptismate per totum corpus. Baptizamur igne, quando ardorem Spiritus accipimus: ut apostoli acceperunt in die Pentecostes. Baptismum ignis accipimus per impositionem manus episcoporum, qui consumat ligna, fenum, stipulam: quia Deus ignis consumens est, et calorem praestat vitae aeternae, atque lumen videndi ea quae mortalibus oculis clausa sunt. Iste modus apparitionis Spiritus sancti, non fuit necessarius in Christi baptismate: quia non venit ostendere necessario ea operari [Col. 1049D] in homine Christo, quae commemoravimus, quoniam in eo habitat omnis plenitudo divinitatis corporaliter; sed in apostolis et caeteris hominibus: Si quis sine isto baptismate migraverit de saeculo, periculosum iter arripit. Hoc praevidens Sylvester papa, quantum potuit, subvenit: et propter absentiam episcoporum, necessitate addidit ut a presbytero ungerentur. Timendum est, ne illa differentia sit inter illum, qui sine impositione manus moriatur, et inter illum qui eum accipit, quae est inter stellarum claritudinem, hoc est, quamvis non excludantur a regno Dei propter caetera bona opera, tamen non habeant illum locum, quem haberent, si illam acciperent. Non nego posse hominem accipere [Col. 1050A] Spiritum sanctum sine impositione manus, si eum Dominus dare voluerit: sed eum oppido constringit apostolica observatio, quam exercuerunt per manus impositionem, et cura praesens ecclesiastica, qui per negligentiam perdit manus impositionem. Conferamus eadem dona, juxta Augustinum, cum beatitudinibus demonstratis in monte: et videamus ex verbis Augustini quantum periculum incurrat, qui negligenter exit de mundo sine impositione manus. Moratus doctor sapientiam comparat pacificis: in quibus ordinata sunt omnia, nullusque motus adversus rationem rebellis est +. Secundum hanc comparationem non est pacificus, qui sapientiam non habet, neque Filius Dei. Si non fuerit pacificus, Filius Dei non est: quapropter non intrabit [Col. 1050B] in aulam coelestem. Intellectum comparat mundis corde, qui purgato oculo cernere possunt, quod corporeus oculus non vidit, nec auris audivit, nec in cor hominis ascendit. Secundum haec, qui non habet intellectum, quo vadat? quia caecus est, et nescit quo vadat. Consilium comparat misericordibus, qui dimittunt, ut dimittatur illis; et adjuvant caeteros sicut se volunt adjuvari. Sine hoc dono nemo pervenit ad regnum Dei, dicente Evangelio: Si non remiseritis unusquisque fratri suo de cordibus vestris, nec Pater vester coelestis dimittet vobis peccata vestra. Fortitudinem comparat esurientibus, qui laborant desiderando gaudium de veris bonis. Qui potest adipisci regnum coelorum, nisi desiderans gaudia verorum bonorum? Scientiam comparat lugentibus, [Col. 1050C] quia jam cognoverunt in scripturis, quibus malis vincti teneantur, quae tanquam bona et utilia ignorantes aperuerunt.

Nisi enim homo agnoscat errorem suum et ab eo se corrigendo revertatur, non est aptus regno Dei. Pietatem comparat mitibus: qui enim pie quaerit sanctam Scripturam, et non reprehendit quod nondum intelligit, et propterea non resistit, quod est, mitem esse, ipse possidebit terram. Timorem comparat humilibus, de quibus Evangelium manifestat quod ipsorum sit regnum coelorum. Ad quod praemium haec dona perducant, in clausula praesentis comparationis, idem, cujus verba intelligere cupimus, explanat, dicendo: Unum autem praemium, quod est regnum coelorum, pro his gradibus varie [Col. 1050D] nominatum est. Sicut enim his subvenitur a donis Spiritus sancti, quibus tribuit idem Spiritus sanctus, ut pie quaererent ac salubriter exspectarent baptismalia sacramenta, quamvis ad ea non perveniant: sic timendum est, ne non subveniatur his qui negligenter haec Dei dona quaerunt.

De his autem qui negligenter ea tribuunt, scriptum est in Evangelio: Serve male et piger, sciebas quia meto ubi non semino, et congrego ubi non sparsi: oportuit ergo te mittere pecuniam meam nummulariis. Et post pauca: Inutilem servum ejicite in tenebras exteriores, ibi erit fletus et stridor dentium. Memorata dona sanctus Gregorius per gradus ascendentium enarrat in libro de Aedificatione templi [Col. 1051A] unde quaedam excerpsimus, quae hic locum habent. Propheta ergo, inquit, quia de coelestibus ad ima loquebatur, coepit magis a sapientia, et descendit ad timorem: Sapit, qui credit in sanctam Trinitatem. Intelligit qui praecepta divina sensu percipit et opere implet. Consilium habet, qui quodcunque agit, prudenter praevidet. Fortis est, qui resistit diabolo et voluntati ejus. Scit, qui inter bonum et malum discernere novit. Pius est, qui peccata dimittit, et eleemosynas facit. Timet Deum qui non tantum bene facit, sed male facere non audet.

Sed nos qui a terrenis ad coelestia tendimus, eosdem gradus ascendendo numeremus, ut a timore ad sapientiam pervenire valeamus. In mente etenim nostra primus ascensionis gradus est timor Domini: [Col. 1051B] secundus, pietas: tertius, scientia: quartus, fortitudo: quintus, consilium: sextus, intellectus: septimus, sapientia.

Est enim timor Domini in mente, sed qualis est iste timor, si cum eo pietas non est? Qui enim misereri proximo ignorat, qui compati tribulationi ejus dissimulat, hujus timor ante omnipotentis Dei oculos nullus est, qui non sublevatur ad pietatem: sed saepe pietas per inordinatam misericordiam errare solet, si forte pepercerit quae parcenda non sunt. Peccata enim quae feriri gehennae ignibus possunt, disciplinae sunt verbere corrigenda. Sed inordinata pietas, cum temporaliter parcit, ad aeternum supplicium pertrahit. Ut ergo vera et ordinata sit pietas, ad gradum est alium sublevanda, id est, ad [Col. 1051C] scientiam: Ut sciat, vel quid ex misericordia puniat, vel quid ex misericordia dimittat. Sed quid si sciat quid agere quisque debeat: virtutem vero agendi non habeat. Scientia ergo nostra crescat ad fortitudinem: ut cum videt quid agendum sit, hoc agere per mentis fortitudinem possit, ne timore trepidet: et pavore collapsa, non valeat bona defendere quae sentit. Sed saepe fortitudo si fuerit improvida, et minus contra vitia circumspecta, ipsa sui praesumptione in casum ruit: ascendat ergo ad consilium, ut praevidendo praemuniat omne quod agere fortiter potest. Sed esse consilium non potest, si intellectus deest: quia qui non intelligit malum quod agentem gravat, quomodo potest bonum solidare, quod adjuvat: itaque a consilio ascendamus [Col. 1051D] ad intellectum. Sed quid si intellectus magno quidem acumine vigilet, et moderari se nesciat per maturitatem? Ab intellectu ergo ascendamus ad sapientiam, ut quod acute intellectus invenit, sapientia mature disponat. Ut per oleum intelligamus rectam conversationem, quae moderatur in mente per maturitatem sapientiae: et per balsamum doctrinam, quae bonum odorem praestat foris. Idem in eodem libro, in alio loco dicit de sapientia: Sapientia ad vitam, scientia vero pertinet ad doctrinam.

Chrismatis unctio, ut praetulimus, pertinet ad duo dona Spiritus sancti, id est ad sapientiam et scientiam: oleum, ad sapientiam; balsamus, odorem suum longe lateque spargens, ad scientiam. Haec [Col. 1052A] duo, id est vita et doctrina, sibi connexa inveniuntur in septem donis. Sapientia primum et intellectus. Sapientia ad vitam, intellectus ad doctrinam: consilium ad doctrinam, fortitudo ad vitam: scientia ad doctrinam, pietas ad vitam. Haec sunt ornamenta vestis, quae tribuit Deus menti per impositionem manus, sine quibus periculosum est aliquem inveniri in convivio regis, ne audiat vocem terribilem dicentis: Amice, quomodo huc intrasti non habens vestem nuptialem? Solent diverso modo orationem proferre magistri simul cum cruce, quam faciunt pollice in frontibus infantium. Omnia verba superius memorata, orationis verba sunt: quoniam non ab illis datur Spiritus, qui manus imponunt, sed deprecantur ut veniat. Unde Augustinus in libro decimo [Col. 1052B] quinto de Trinitate, titulo vigesimo quarto: Nullus enim aliquis discipulorum ejus dedit Spiritum sanctum. Orabant quippe, ut veniret in eos, quibus manus imponebant, non ipsi eum dabant, quem morem in suis praepositis etiam nunc servat Ecclesia. Eum quem superius precatus est pontifex, ut mitteret Spiritum sanctum, in sequentibus petit, ut suscipientem dignetur consignare in vitam aeternam, id est ut eumdem Spiritum non amittat suscipiens usque dum perducat hospitem suum ad vitam aeternam. De quo signaculo dicit Hieronymus in tractatu epistolae ad Ephesios: Signati autem sumus Spiritu Dei sancto, ut et spiritus noster et anima imprimantur signaculo Dei, et illam recipiamus imaginem et similitudinem, ad quam in exordio conditi sumus. Hoc [Col. 1052C] signaculo sancti Spiritus juxta eloquium Salvatoris, Deo imprimente, signamur. Hunc, enim ait, signavit pater Deus. Signatur ergo etiam Spiritu sancto omnis qui ex eo quod credidit Deo, signavit, quia verus est Deus, qui idcirco signatur, ut servet signaculum, et ostendat illud in die redemptionis purum atque sincerum, et nulla ex parte mutilatum, et ob id enumerari cum his valeat qui redempti sunt. Sine isto signaculo non oportet nos praesentari ante Deum: de quo quasi de aliquo vestimento, dicebat Paulus ad Corinthios: Etenim qui sumus in corpore isto, ingemiscimus gravati, eo quod nolumus exspoliari, sed supervestiri, ut absorbeatur quod mortale est a vita. De quo vestimento dicat, in sequentibus monstrat: Qui autem perficit nos in hoc ipsum, Deus, [Col. 1052D] qui dedit nobis pignus Spiritus. Quoniam arrhabonem Dei suscepimus, ut illius simus, signo crucis quo redempti sumus, signamur, ut quando exterminator signum illud viderit in frontibus nostris pertranseat domus nostras, et videat quod non sui sumus, sed illius cujus signum portamus. Haec crux chrismate efficitur, quod confectum est ex oleo et balsamo. Opera hospitis nostri, talis liquor monstrat. Charitatem quae signatur per oleum; eum suis frondentibus foliis plantat in mente, et odorem bonae notitiae e nobis exhalat, sicut ex balsamo bonus odor redolet. Ut ab episcopis solis inungatur per manus impositionem, ab apostolis assumptum est, ut Beda declarat in tractatu super Actus apostolorum.

[Col. 1053A] Notandum autem quod Philippus qui Samariae evangelizabat, unus de septem fuerit. Si enim Apostolus esset ipse, utique manum imponere potuisset, ut acciperent Spiritum sanctum. Hoc enim solis pontificibus debetur. Ipsa crux nullo in loco melius figitur quam in eo ubi summus pontifex laminam auream, in qua sculptum erat nomen Dei ineffabile, vigebat. Et ut per manus impositionem et orationem detur Spiritus sanctus, similiter ab apostolica auctoritate sumptum est, ut in Actibus apostolorum scriptum est: Cum audissent apostoli qui erant Hierosolymis, quia recepisset Samaria verbum Dei, miserunt ad eos Petrum et Joannem: qui cum venissent, oraverunt pro ipsis, ut acciperent Spiritum sanctum. Et paulo post: Tunc imponebant manum super illos, [Col. 1053B] et accipiebant Spiritum sanctum. Juxta exemplum Petri et Joannis, occurrant episcopi ad loca ubi sunt, quibus necesse est imponi manus: occurrant et illi sine retractatione, qui accepturi sunt vestimentum nuptiale, ut possint, intrante rege, perseverare in convivio. Si aliquis prius subripitur de praesenti saeculo, quam possit occurrere ministerio tanto, Deus scit cur eum prius coget exire de praesenti saeculo. Novit Dominus qui sunt ejus; et secundum Joannem evangelistam, Oves meae vocem meam audiunt, et ego cognosco eas, et sequuntur me, et ego vitam aeternam do eis, et non peribunt in aeternum, et non rapiet eas quisquam de manu mea. Hoc omnino cavendum est, ne torpore securitatis, negligentia ostium apertum inveniat. Dicit Romanus libellus: [Col. 1053C] de quo saepe commemoravimus: Oratione expleta, facit crucem cum pollice ex chrismate in singulorum frontibus, ita dicendo: In nomine Patris et Filii, et Spiritus sancti, Pax tibi, et cum spiritu tuo. Haec verba sunt salutationis ad novum hominem, qui secundum Deum creatus est in justitia et sanctitate veritatis.



CAPUT XXVIII. De Litaniis.

Litaniae quae fiunt circa baptisterii consecrationem, intercessiones sanctorum designant pro renascentibus, quod possumus discere ex lectione libri Apocalypsis, Vidi ostium apertum in coelo. In ipsa Christus demonstratur sedens super sedem. Ibi Ecclesia, supra quam Dominus sedet, ibi indicium [Col. 1053D] aquae, in colore jaspidis: et ignis, in sardinis. Ibi spiritus Dei in septem lampadibus ardentibus ante thronum, qui sunt septem dona Spiritus Dei: Ibi baptismus in mari vitreo, sicut scriptum est, Et in circuitu sedis tanquam mare vitreum simile crystallo. Unde Beda super eumdem librum +. Propter fidem veram, baptisma refertur ad vitrum, in quo non aliud videtur exterius, quam quod gestat interius. Crystallo quoque, quod de aqua in glaciem et lapidem pretiosum efficitur, baptismi gratia figuratur. De iri tacuimus, quia in ipso volumus designare litanias. Item inter alia dicit eadem Apocalypsis: Et iris erat in circuitu sedis, similis visionis smaragdinae; unde qui supra in eodem: Iris qui fit sole [Col. 1054A] nubes irradiante, et post diluvium primo propitiationis indicio factus est, intercessu sanctorum, quos Dominus illustrat, Ecclesiam muniri designat. Qui bene smaragdino lapidi nimiae viriditatis comparantur. Quo enim haereditatem immarcescibilem fide perfectiore exspectant, eo potentius etiam caeteros orando protegunt. Quia iris erat in circuitu sedis, aguntur litaniae, et ante baptismum, et post baptismum. Litaniae Graece, Latine deprecationes.



CAPUT XXIX. De vestimento albatorum, et recapitulatio de Septuagesima.

Albati propter vestes albas vulgo appellantur. Scio eorumdem vestimentorum significationem diligenter explanatam ab archiepiscopis qui fuerunt [Col. 1054B] tempore beatissimae memoriae Caroli ad eumdem, ejus tamen admonitione. Igitur non expedit in isto opusculo laborare de illa, sed tantum, ut dicam, juxta Domini pietatem, qui octo dies insinuent, in quibus vestiuntur albae vestes, et cerei neophytorum illuminantur. Sicut enim septem dies pertinent ad Vetus Testamentum propter sabbatum: ita octo dies ad Novum, propter octavum diem resurrectionis. De qua re dicit Salomon: Da partes septem, necnon et octo; jam enim docebat populum suum, ut non semper inhaererent Veteri Testamento, sed transirent aliquando ad Novum. A sabbato enim usque ad sabbatum portantur albae vestes, quae nobis specimen praestant, quales debeamus esse in Novo Testamento, et qualia corpora recepturi in octava die. [Col. 1054C] A sabbato usque ad sabbatum portamus illas, id est, ex qua die pignus Spiritus accipimus: qui propter septenarium numerum sabbato deputatur usque ad alteram sabbati, quae est memoria illius sabbati, in qua praesentari nos oportet ante Dominum eum ipso pignore. Ipsa vestimenta sunt stolae albae, de quibus scribitur in Apocalypsi: Et datae sunt illis singulae stolae albae. Singulas modo habent stolas animae sanctorum, de sua beata immortalitate gaudentes. Et iterum in eodem: Amicti stolis albis, et palmis in manibus eorum: stolis, baptismum; palmis, triumphum crucis insinuat. Et iterum in eodem: Beati qui lavant stolas suas, ut sit potestas eorum in ligno vitae, et reliqua. Dignum praemium stolis candidis, [Col. 1054D] id est vitae immaculatae promittit, videlicet, ut Domini aspectu, qui est vita aeterna, potiatur. Ex memoratis sententiis possumus dignoscere duas res, id est ut albae vestes sint in signum, qualia corpora nostra debeant esse in Novo Testamento (corpora enim sunt quodammodo vestes animae), et qualia nobis promittantur in futuro. De quibus Salomon ait: Omni tempore sint vestimenta tua candida, et oleum de capite tuo non deficiat. Et hic possumus intelligere, quod talia debeant esse opera nostra omni tempore, qualia sunt vestimenta albatorum, tam munda et candida. Et sicut ab illorum capite oleum non deficit per octo dies, ita nunquam charitas ex mente nostra deficiat. Quod in sabbato exuuntur ipsa vestimenta, hoc vult demonstrare [Col. 1055A] quod in die exitus animae quando recedit de corpore inveniat eadem anima sabbatum, id est requiem, et vestimenta sua hic dimittat, id est corpus, ut recipiat illud iterum in novissimo die. Unde mihi videtur congruentius esse, si portanda sunt post dies octo, et ut vere portanda sunt vestimenta albatorum, ut potius ab ipsis portentur a quibus portata sunt in sanctificatis diebus, quam ab illis qui se multis maculis polluerunt post baptismum: quia corpora nostra non alias animas recipient in futuro, quam eaedem quae illa rexerunt in praesenti. Duplicia solent esse eadem vestimenta: et duplex remuneratio sanctis promittitur in aeterna vita. Unde Isaias: Duplicia in terra sua possidebunt, id est gaudium animae, et gloriam incorruptibilis corporis. Quoniam [Col. 1055B] peccatis imminentibus polluimus corpora nostra post baptismum, festinemus ad priorem emundationem per secundum baptismum venire, id est per poenitentiam: Quis est qui purget nos a peccatis nostris? Et quis est qui introducat ad priorem mundationem, nisi Spiritus sanctus? Spiritus sanctus est septiformis. Manifestum est, si decem praecepta ejus custodiamus, eidem creatori nostro a quo per inobedientiam recessimus, per obedientiam conjunctos nos esse. Qua de re in septuagenario numero qui est septempliciter decuplatus, ploremus et defleamus nostram miseriam, ut Spiritus sanctus expurget nos a nostris peccatis, et deducat per praecepta sua usque ad denarii remunerationem, ut ipsum regem Dominum nostrum in decore suo mereamur videre. [Col. 1055C] Diximus, quantum potuimus, in superioribus septuagesimum numerum pertinere ad plorationem captivorum populi Dei, qui fuerunt sub Nabuchodonosor in Babylone. Possumus et eamdem septuagesimam aliquo modo comparare filiis Israel, qui fuerunt in Aegypto sub Pharaone, quasi prima officia, Circumdederunt me gemitus mortis; et, Exsurge, quare obdormis, Domine? et, Esto mihi in Deum protectorem, congruant illi tempori, quando filii Israel se viderunt affligi ab Aegyptiis, et clamaverunt ad Dominum, ut scriptum est in Exodo: Post multum temporis mortuus est rex Aegypti, et ingemiscentes filii Israel propter opera, vociferati sunt, et ascendit clamor eorum ad Dominum ab operibus et audivit [Col. 1055D] gemitum eorum, et recordatus est pacti quod pepigit cum Abraham et Isaac et Jacob. Et officium quartae feriae, quod est caput jejunii illi tempori, quando dixit Dominus ad Moysen: Solve calciamentum de pedibus tuis. Epistola vero, quae in eodem die legitur, demonstrat nobis quid sit solvere calceamentum de pedibus, ut ex multis unum dicam: Egredietur sponsus de cubili suo, et sponsa de thalamo suo. Calceamentum a nostris pedibus solvitur, quando opus quod ex necessitudinibus concupiscentiae carnalis percepimus, intermittitur. Et officium Quadragesimae illi tempori, quando affligebatur Pharao, ut liberaretur populus Dei: et postea perveniendum est ad mare Rubrum, id est ad baptismum: ac deinde transeundum per desertum sub ducibus [Col. 1056A] sicut neophyti nostri per octo dies sub oucibus presbyteris scilicet atque patronis et matronis deducuntur, et sic tandem perveniendum in sabbato ad terram promissionis. Illi qui baptizant, patres sunt baptizatorum, ut ex multis testimoniis Scripturarum possumus conjicere: sicut Marcus dicitur filius Petri in baptismate. De talibus filiis florent affatim scripturae apostolorum. Quoniam plures sunt baptizatorum, quam deduci possint ab his qui baptizant, commendantur caeteris patribus spiritualibus, ut eis hoc praebeant, quod a presbyteris praebendum erat. Nec sic abhorret a vero quod quadraginta duae mansiones filiorum Israel, quasi quadraginta duo dies nos perducant ad terram promissionis; quoniam propter nos qui jam transivimus mare [Col. 1056B] Rubrum, constituti sunt quadraginta duo dies, ut qui in captivitate peccatorum nostrorum redegimus nos, per exempla patriarcharum revertamur ad terram promissionis, non per baptismum aquae; catechumeni nostri, qui nondum transierunt mare Rubrum, possunt esse sub typo populi Israel, qui adoraverunt idola in Aegypto, et per duces optimos Moysen et Aaron, liberati sunt de Aegypto, et transierunt mare Rubrum.



CAPUT XXX. De illuminatione cereorum.

Quod illuminatio cereorum secundum libellum Romani ordinis exspectatur usque ad Agnus Dei, hoc demonstrat, quod per illum agnum qui tollit peccata mundi unusquisque lumen accipere debet.



CAPUT XXXI. De missa in nocte.
[Col. 1056C]

Dicamus, modo Gloria in excelsis Deo, quia tanto lumine illustrata est praesens nox, scilicet, Dominica resurrectione; canamus laudes Deo, quoniam, in quibus habitabat diabolus, jam inhabitat Spiritus sanctus. Hoc ait pontifex ore et mente, ut nos mente teneamus, dicendo: Deus qui hanc sacratissimam noctem gloria Dominicae resurrectionis illustras, conserva in nova familiae tuae progenie adoptionis Spiritum, quem dedisti. Ubi notandum vocem ministrorum ad neophytos esse usque ad Evangelium. Dicit ad eos lector: Si consurrexistis cum Christo, quae sursum sunt quaerite; ubi Christus est in dextra Dei sedens. [Col. 1056D] Habes lectionem de anagogico pede, in quo catechumeni accensi per verba cantici, sicut cervi desiderabant apparere ante faciem Dei; quod nunc habent in effectu, tunc habebant in desiderio. Nemo perfecte potest sapere quae sursum sunt, nisi interno mentis coelesti sapore prius fuerit accensus. Dicit ad eos lector: Mortui enim estis et vita vestra abscondita est cum Christo in Deo. Commortui estis Christo per baptismum, vita vestra futura jam est in Christo, est vobis vita reposita in sua vita. Quod in illo scitis factum ex resurrectione, in vobis sperate futurum: Cum enim Christus apparuerit vita vestra, id est cum se demonstraverit ille qui modo in se servat vitam vestram, et fecerit vos esse, quod ipse jam est per immortalitatem, tunc et vos apparebitis [Col. 1057A] cum ipso in gloria, quae modo vobis promittitur. Quapropter dicit officialis: Nolite esse otiosi, offerte Deo sacrificium. Augustinus nobis demonstrat in psalmo centesimo sexto decimo, quale sacrificium debeant offerre. Audivimus, fratres, admonentem nos atque hortantem Spiritum sanctum, ut sacrificium confessionis offeramus Deo. Et paulo post: Per vosipsos potestis advertere, non tantum in peccatis, sed et in laudibus Dei confessionem divinis litteris solere nominari. Quid congruentius in hoc psalmo quando Alleluia cantamus, quod est, laudate Dominum, nos admoneri intelligimus, cum audimus: Confitemini Domino, quam idipsum scilicet, ut laudemus Dominum? Non potuit laus Dei brevius explicari, quam ut diceretur, quoniam bonus est. [Col. 1057B] Quid sit grandius ista brevitate, non video. Et paulo post: Sed quoniam populo dicitur in praenuntiatione futurorum liberato ab omni labore et captivitate peregrinationis, et ab omni permixtione iniquorum, quod ei per gratiam Dei praestitum est, non solum non retribuentis mala pro malis, sed etiam retribuentis bona pro malis, convenientissime adjunctum est, quoniam in saeculum misericordia ejus. Ex uno praecepto pendet Alleluia, et tractus qui sequitur, hoc est, ut neophyti offerant Deo sacrificium laudis. Tractus dicit, in causa neophytorum: Laudate Dominum, omnes gentes, laudate eum, omnes populi; quoniam confirmata est super nos misericordia ejus, et veritas Domini manet in aeternum. De quibus duabus virtutibus idem qui supra dicit in psalmo CXII. Haec [Col. 1057C] duo, misericordiam et veritatem, advertite, in sanctis Scripturis, quam saepe sibi jungantur. In sua quippe misericordia vocavit impios, et in veritate judicat eos, qui vocati venire noluerunt. Praesentes neophyti iter paratum habent intrandi ad regna coelorum: porta aperta est eis, quam nos, qui inquinati sumus per mundanum affectum post baptismum, pulsare debemus bonis operibus. Idcirco tantum in causa est erga eos, ut offerant Deo sacrificium laudis. Cantatur prius Alleluia, quod est Hebraeum. Hebraea enim mater est caeterarum linguarum, ut credimus, et nobilissima constat propter auctoritatem divinae Scripturae; Latina inferior quasi filia, sive nurus, quam duxit in uxorem filius Synagogae, ac per hoc Alleluia praeponitur hic, quod non fit in caeteris [Col. 1057D] officiis: tamen cum ventum fuerit ad dicendum de prima et octava die neophytorum, oportet repedare eamdem portam, sive sic, seu alio modo. Ecce finitum est sacrificium neophytorum. Deinde resurrectio Domini ad memoriam reducitur, et angelorum allocutio ad feminas et feminarum affectus. Evangelium narrat secundum Marcum modum conventus feminarum, et dixit: Dum transisset sabbatum, Maria Magdalene et Maria Jacobi et Salome emerunt aromata, ut venientes ungerent Jesum. Ut opinor, propter mulierum imitationem dicit Romanus libellus non portari hac nocte ante Evangelium aliud nisi thymiama, sive quia dubitat utrum jam carnem suam plenam munere lucis revexisset ab inferis [Col. 1058A] Dominus, hoc tantummodo obtulerunt mulieres. Illis locutus est angelus, dicens: Nolite expavescere; Jesum quaeritis Nazarenum crucifixum: surrexit, non est hic. In sequentibus manifestatur affectus mulierum: At illae exeuntes, fugerunt de monumento. Invaserat enim eas timor et pavor, et nemini quidquam dixerunt, timebant enim. Quod ita Beda super Marcum: Merito movet quomodo Marcus scribat, et nemini quidquam dixerunt, cum dicat Lucas, et regressae a monumento, nuntiaverunt haec omnia illis undecim et caeteris omnibus. Similiter Matthaeus, et exierunt de monumento cum timore et gaudio magno, currentes nuntiare discipulis ejus; nisi intelligamus ipsorum angelorum nemini ausas fuisse aliquid dicere, id est respondere ad ea quae ab illis audierant, aut [Col. 1058B] certe custodibus quos jacentes viderunt *. Reducendo ad memoriam silentium et sacrificium mulierum, in tempore sacrificii silent cantores. Et earum sacrificium erat tunc quod ferebant unguentum ad ungendum corpus Domini. Sanctus, sanctus, sanctus cantant, quod est angelorum cantus, quia angeli non tacuerunt de ejus resurrectione, sive iste, qui modo locutus est in Marco; sive illi quos Joannes narrat sedentes, unum ad caput et unum ad pedes. Vice mulierum iterum Agnus Dei reticent cantores, Agnus Dei, dico, qui tollis peccata mundi, miserere nobis. Maria dicebat hortulano: Domine, si tu sustulisti eum, dicito mihi ubi posuisti eum? quem credebat, furtim sublatum, non credebat tollere peccata mundi, ac propterea audivit quando voluit Dominum tangere: Noli me tangere, [Col. 1058C] nondum enim ascendi ad Patrem meum. Sacerdos vicarius Christi implet officium suum. Dubitantibus apostolis de sua resurrectione, timentibus mulieribus et nihil dicentibus angelorum concentus clamat Christum resurrexisse a mortuis. Christus ipse per suam gloriosam apparitionem manifestum se facit quibuscunque vult.



CAPUT XXXII. De octo diebus neophytorum.

Dicit Augustinus ad Januarium: Haec de Scripturis firmissime tenentur, id est Pascha et Pentecoste, ut quadraginta dies illi ante Pascha observentur, Ecclesiae consensio roboravit: sic etiam, ut octo dies neophytorum distinguantur a caeteris, id est, ut octavus primo conveniat.* Octo officia quae fiunt in [Col. 1058D] commemoratione neophytorum, distinguuntur a caeteris sequentibus usque ad Pentecosten. Primum habet duas laudes, id est, Alleluia, Confitemini Domino, et tractum, Laudate Dominum, omnes gentes. Octavum habet duas, id est, duo Alleluia, Haec dies, et Laudate, pueri, Dominum: quod non fit in nullo sabbato alio usque in Pentecosten. Sex medii habent responsorium et Alleluia. Prima ergo vita, ut qui supra ad eumdem, non fuit sempiterna peccanti. Requies autem ultima sempiterna est, ac per hoc et octavus sempiternam beatitudinem habebit, quia requies illa, quae sempiterna est, excipitur ab octavo, non exstinguitur, neque enim esset aliter sempiterna. Ita erit octavus qui primus, ut prima vita, [Col. 1059A] sed aeterna, reddatur. In memoratione primae vitae, quam habuit primo Adam, Alleluia canitur, et quia non fuit sempiterna, tractus sequitur, ut in lingua humiliore humilitas posterioris vitae recordetur. Adhuc neophyti in peregrinatione sunt, in qua tamen laudare Dominum debent, quia sunt redempti. Requies ultima, quae redditur in septima die, et perficitur in octava, ipsa habet sempiternam beatitudinem: ac per hoc in memoriam potissimae restaurationis in septima die, et in octavo officio duo Alleluia cantantur: primum, quia vita redditur; secundum, quia sempiterna Alleluia. Gloriosior omnium linguarum lingua Hebraea est. Atque in isto loco eadem ratione possumus nos absolvere a debito octavarum dierum, id est Dominicorum Pentecostes, [Col. 1059B] quando duo alleluia frequentantur. Duo sunt unde anima in septima die, id est requie, laudat Dominum unde de percepta laetitia, alterum de percipienda in resurrectione, et alio modo: Homo in resurrectione constabit ex anima et corpore, quamvis spirituali. In recordatione illius resurrectionis per Dominicos dies Pentecostes duo alleluia celebrantur. Et quia Dominica resurrectio praecessit in octavo die, quod futurum erit in resurrectione nostra, hoc agimus per Dominicos dies Pentecostes, id est, ut et mens et corpus laudet Dominum. Et quia interim sine corpore anima in te laudat Deum, per singulos dies Alleluia celebratur. In festivitatibus sanctorum duo alleluia sunt, quia jam de Domini aspectu potius laetantur, quam hae quae sunt [Col. 1059C] tantum in requie animae. Unum, quia requiescunt; alterum, quia vident Dominum. Quamvis memorata sabbati septima dies sit hebdomadis, tamen octavum officium in ea celebratur pro neophytis. At medii sex responsorium tenent et alleluia. Sicut septenarius numerus requiem significat, ita et senarius opera. Responsorius, qui nos invitat per sex dies ad Christi resurrectionem, aliquam actionem vult nobis intimare in resurrectione corporum. De qua actione dicit idem, qui supra, ad eumdem: Inest autem in illa requie non desidiosa segnitia, sed quaedam ineffabilis tranquillitas actionis otiosae. Sic enim ab hujus vitae operibus in fine requiescetur, ut in alterius vitae actione gaudeatur. Sed quia talis actio in Dei laude agitur, sine labore membrorum, sine [Col. 1059D] angore curarum, non ad eam sic transitur per quietem, ut ipsa labori succedat, id est non sic esse incipiat actio, ut desinat quies. Neque enim reditur ad labores et curas, sed permanetur in actione. Quia ad quietem pertinet nec in opere laborare, nec in cogitatione fluctuare. Quia ergo per requiem ad primam vitam reditur, unde anima lapsa est in peccatum, propter ea per sabbatum requies significatur. Illa autem prima vita, quae a peregrinatione redeuntibus, et primam stolam accipientibus redditur per unam sabbati, quem diem Dominicum dicimus, figuratur. Et in alio loco idem ad eumdem: Dies Dominicus non Judaeis, sed Christianis, resurrectione Domini declaratus est, et ex illo coepit habere festivitatem [Col. 1060A] suam. Animae quippe omnium sanctorum ante resurrectionem corporis sunt quidem in requie, sed in ea non sunt actione qua corpore recepto vegetantur. Talem quippe actionem significat dies octavus, qui et primus, qui non aufert illam requiem, sed glorificat. Ex inspiratione sancti Augustini per responsorium intelligimus actionem sanctorum in corpore, quae erit cum omni laetitia, ut responsorius sonat, Haec dies quam fecit Dominus; exsultemus et laetemur in ea. Quia haec laetitia exitum habet in glorificatione, Alleluia sequitur; et ut demonstretur eamdem actionem non esse aliud nisi laudem Dei, post sex dies continuatim Alleluia canitur. Ubi notandum est versus responsorii omnes esse de psalmo Confitemini Domino, qui sonat confessionem [Col. 1060B] laudis, quae tamen laus Alleluia concluditur propter nobiliorem linguam. Versus sunt: Confitemini Domino, quoniam bonus, quoniam in saeculum misericordia ejus. Item: Dicat nunc Israel quoniam bonus. Item: Dicant nunc qui timent Dominum, quoniam in saeculum. Seu: Dicant qui redempti sunt a Domino. Utrosque vidi scriptos in illo loco, et utrosque audivi cantari. Item: Dextera Domini. Item: Lapidem quem reprobaverunt. Item: Benedictus qui venit. In fine enim versuum praeposterus ordo est, Benedictus qui venit in nomine Domini, praeponitur in quinta feria versui, Lapidem quem reprobaverunt, qui est in ordine psalmi prior, et quod non est sine ratione, sexta feria cantatur. Idem inter caeteros praecipue sonat de passione Domini, quae [Col. 1060C] facta est sexta feria: in illa reprobaverunt Judaei Dominum aedificantes, in illa factus est caput angeli, conjungens duos parietes simul ex adverso venientes.



CAPUT XXXIII. De eisdem octo diebus.

Octo dies neophytorum cursum praesentis vitae monstrant. Sicut enim iter filiorum Israel, postquam transierunt mare Rubrum usque ad terram repromissionis, significat omnem cursum praesentis vitae, ita et conversatio neophytorum omnem cursum praesentis vitae, in quo nos oportet secundum resurrectionem Christi vivere. De quo cursu dicit Augustinus in libro contra Faustum duodecimo: Rubet in mari Rubro baptismus, utique Christi sanguine consecratus: [Col. 1060D] hostes sequentes a tergo moriuntur, peccata praeterita. Ducitur populus per desertum: baptizati omnes nondum perfruentur promissa patria; sed quod non vident, sperando et per patientiam exspectando, tanquam in deserto sunt: et illic laboriosae et periculosae tentationes, ne revertantur corde in Aegyptum: nec ibi tamen Christus deserit, nam et illa columna non recedit. Secundum haec verba, baptizati nostri ducuntur quotidie ad Ecclesiam, columna cerei illuminata praecedens eos, illuminata est jam, quia in corpus Christi trajecti sunt baptizati: spiritus Christi illuminat membra Christi. Ex sequentibus potest dignosci quomodo illi octo dies coaptentur cursui status nostri: prima dies quando [Col. 1061A] baptizatus descendit de aqua, quae est sabbatum, id est requies, statum Adae nobis informat antequam peccaret. Non Adam ita fuit factus, ut labore aliquo acquireret sibi fructum vivendi, si non peccaret, sed tamen legitur posuisse eum in paradiso Deum ut operaretur. Eamdem requiem, quam praestitit Deus Adae, antequam peccaret, dat baptizatis in sabbato: ita tamen ut deinceps operentur bona usque ad alteram sabbati: sicut et Adam operi deditus fuit absque ullo labore. Ipsa requies est innocens vita, quam habuit Adam in septima die quando requievit Deus ab omnibus operibus suis: eamdem recipiunt modo baptizati in sabbato. Ac dein quia via restat baptizatis per desertum, quasi post Alleluia, animae tractus, id est, patientia, per quam exspectare debent [Col. 1061B] terram repromissionis, sequuntur sex dies qui pertinent ad opus bonum, sanctumque et pium, ne vacua domus invadatur. Post illos sex dies sequitur sabbatismus, qui eos introducit ad patriam repromissionis, ubi est requies sempiterna, non revertens ad aliquem laborem, sed de laetitia gloriae animarum transit ad laetitiam incorruptibilis corporis: ac ideo non subsequitur Alleluia, Haec dies, tractus: sed Alleluia, Laudate, pueri, Dominum. Sex dies qui inter duo sabbata sunt utrumque nobis tempus ad memoriam reducunt, scilicet Adae, qui fuit deditus desiderantissimo operi in paradiso; et illud quo filii Israel transierunt per desertum sub ducibus, in quo tempore non sunt attrita vestimenta illorum, et sic tandem pervenerunt ad libertatem in terra repromissionis, [Col. 1061C] quae significat patriam in qua recipiuntur sanctae animae post saeculum transactum.



CAPUT XXXIV. De die sancto Paschae.

Die sancto Paschae in introitu per ora prophetarum praesentat se Christus ex resurrectione Patri suo, in Ecclesia sua dicens: Resurrexi et adhuc tecum sum. Oratio prima demonstrat aditum esse apertum sanctae Ecclesiae regni coelestis per capitis sui resurrectionem. Epistola admonet nos ut separati simus a vitiis, in quo certavimus per dies quadragesimales, et neophyti abjecerunt in baptismo. Corinthiis misit illam Paulus, ut separarent se justi ab his qui tale peccatum fecerunt, quale nec inter gentes audiebatur: et per poenitentiam non revertebantur [Col. 1061D] ad coetum sanctorum. Ipsi erant vetus fermentum, et illi azymi propter novitatem vitae. Ita et nos admonemur illa, ut sine retractatione in die sancto Paschae alieni simus a vitiis. Det Deus ut sicut Filius ejus Dominus noster, qui hodierna die ita resurrexit a mortuis, ut mors ultra repetitum non habeat in illo, ita nec in membris suis habeant praeterita vitia neque imminentia. Responsorius monstrat quantum laetari oporteat eos qui purgantur a vitiis; in Alleluia monstratur in quo sit tantae laetitiae causa, id est, quia Pascha nostrum immolatus est Christus; itaque epulemur, et caetera. Evangelium exponit perfectius causam totius laetitiae. Quia suo in loco, si Dominus dederit, dicturi sumus enucleatius de toto officio [Col. 1062A] missae, meae parvitati haec sufficiant, quae propterea tetigi, ut non mihi viderer a tanta laetitia, quantam praesens continet dies, mente alienus fore. Insuper etiam libet interponere quod S. Augustinus de orationibus missae dicit in libro Quaestionum in quaestionibus ad Paulinum Nolanum episcopum: Multa hinc dici possunt quae improbanda non sunt, sed eligo in his verbis hoc intelligere quod omnis vel pene omnis frequentat Ecclesia, ut precationes accipiamus dictas, quas facimus in celebratione sacramentorum, antequam illud quod est in mensa Domini incipiat benedici. Orationes, cum benedicitur et sanctificatur, et ad distribuendum comminuitur, quam totam petitionem fere omnis Ecclesia Dominica oratione concludit: interpellationes, sive (ut nostri codices [Col. 1062B] habent) postulationes fiunt, cum populus benedicitur. Tunc enim antistites vel advocati susceptos suos per manus impositionem misericordissimae offerunt potestati. Quibus peractis, et participato tanto sacrificio, gratiarum actio cuncta concludit, quam in his etiam verbis ultimam Apostolus commendavit. Haec autem fuit praecipue causa ista dicendi, ut his breviter praescriptis atque significatis non putaretur negligendum esse quod sequitur, Pro omnibus hominibus, pro regibus et his qui in sublimitate sunt, ut quietam et tranquillam vitam agamus in omni pietate et charitate, ne quisquam, sicut se habet humanae cogitationis infirmitas, aestimaret non esse ista facienda pro his a quibus persecutionem patiebatur Ecclesia, cum membra Christi ex [Col. 1062C] omni essent hominum genere colligenda. Unde adjungit et dicit: Hoc enim bonum est et acceptum coram Salvatore nostro Deo, qui omnes homines vult salvos fieri et ad agnitionem veritatis venire. Et ne quisquam diceret posse esse salutis viam in bona conversatione et unius omnipotentis Dei cultu, sine participatione corporis et sanguinis Christi, unus enim Deus, inquit, et unus mediator Dei et hominum homo Christus Jesus; ut illud quod dixerat, omnes homines vult fieri salvos, nullo alio modo intelligatur praestari nisi per mediatorem, non Deum, quod semper erat Verbum, sed hominem Christum Jesum, cum Verbum caro factum est, et habitavit in nobis +. Orationes quatuor quas memorat S. Augustinus, ita nominat nostra translatio: Obsecrationes, orationes, [Col. 1062D] postulationes, gratiarum actiones. Ubi etiam notandum est quod oratio illa quae sic inchoatur: Libera nos quaesumus, Domine, ab omnibus malis, conclusio sit tantum orationis Dominicae, cum B. Augustinus dicat, »quam totam petitionem fere omnis Ecclesia Dominica oratione concludit;« simulque hoc notandum quod orationem illam quam episcopi sive advocati solent facere super populum cum signo sanctae crucis, ille solebat facere eam, postquam comminuebat corpus Domini ad distribuendum: quam orationem vocat postulationes. Dein sequuntur gratiarum actiones, quando post auditam vocem diaconi, quae dicit, Ite, missa est, sive, Benedicamus Domino, populus respondet, Deo gratias.



CAPUT XXXV. Demonstratio quod informent sex dies paschales caeteros dies Dominicos et justos homines: et dies quinquaginta a sabbato Paschae, usque ad sabbatum octavarum Pentecostes, futuram vitam, et quotidiani dies sive Septuagesimae Dominici, seu Quadragesimales, poenitentes.

Illi sex dies paschales, in quibus responsorium cantamus et Alleluia informant caeteros dies Dominicos sive festos, quos celebramus ab octavis Pentecostes usque in Septuagesimam. Responsorius et Alleluia actum eorum et laetitiam sive laudem sive gratiarum actiones, qui perseverant in sanctitate quam acceperunt in baptismo, recolunt. Ita enim in spe habent regnum futurum, ut etiam hic bene operando ad beatitudinem perveniant. Sive, ut alio [Col. 1063B] modo dicamus, per responsorium activam vitam intelligimus, per alleluia contemplativam. Actus necesse est hic celebretur, ut quod speramus et per patientiam exspectamus adipisci valeamus per bona opera. Responsorii illi quos per sex dies cantamus, sive per caeteros Dominicos dies, vel festivos dies sanctorum, quibus subsequitur Alleluia, tales actus significant qualis est praedicatio, lectio, eleemosyna, visitatio viduarum, pupillorum et infirmorum. Haec in praesenti saeculo omni die Dominico agere possumus sine retractatione. Quibus id est memoratis responsoriis, Alleluia sequitur, quia post talem actionem in laudem Dei transfertur anima sanctificata ab omni peccato. Illi dies quinquaginta qui sequuntur a sabbato Paschali usque ad octavas Pentecostes, alteram [Col. 1063C] vitam informant, quam nondum percepimus, ubi non erit responsorius, quia nemini ibi praedicabitur: sed erunt omnes docibiles Dei; neque aliquis visitabitur quia nemo ibi vidua, neque pupillus, neque infirmus. Eleemosyna non erit necessaria, quia nemo ibi indigens, sed tantum Alleluia ibi celebrabitur, id est laetitia animarum de percepta immortalitate et receptione corporum, ut gratiarum actio Deo usque in sempiternum. Eamdem laetitiam numerus quinquagenarius significat, qui apud Hebraeos jubilaeus appellatur, id est, jubilatione plenus. Quid caeteri dies informent, ex libro S. Augustini de Fide et Operibus considerare, ut opinor, valemus: sic enim dicit: Non quia quisquam ita debet extolli, ut non dicam, apud alios jactare, sed apud seipsum putare [Col. 1063D] audeat, sed in hac vita esse sine peccato. Sed nisi essent quaedam ita gravia, ut etiam excommunicatione plectenda sint, non diceret Apostolus, Congregatis vobis et meo spiritu tradere hujusmodi Satanae in interitum carnis, ut spiritus salvus sit in die Domini Jesu. Unde etiam dicit: Ne lugeam multos ex his qui ante peccaverunt, et non egerunt poenitentiam super immunditia et fornicatione quam gesserunt. Item nisi essent quaedam non ea humilitate poenitentiae sananda, qualis in Ecclesia datur eis qui proprie poenitentes vocantur, sed quibusdam correptionum medicamentis, non diceret ipse Dominus, Corripe eum inter te et ipsum solum, et si te audierit, lucratus es fratrem tuum. Postremo, nisi essent quaedam [Col. 1064A] sine quibus haec vita non agitur, non quotidianam medelam poneret in oratione quam docuit, ut dicamus: Dimitte nobis debita nostra, sicut et nos dimittimus debitoribus nostris +. Quotidiani dies informant eos, quia solent presbytero confiteri peccata, ut corripiantur ab ipso, et consilium accipiant poenitendi. Ipsi dies sine Alleluia transiguntur, quia non est pulchra laus in ore peccatoris. Quamvis citatus sit Deus ad parcendum, tamen non cito potest erubescentia peccatorum transire a corde justi. Memoratum modum informat versus qui dicit: Non est sanitas in carne mea a facie irae tuae: non est pax ossibus meis a facie peccatorum meorum. Informant etiam verba Domini, ad Moysen dicentis de Maria: Si pater ejus spuisset in faciem ejus, nonne debuerat [Col. 1064B] saltem septem dierum rubore suffundi? Separetur septem diebus extra castra, et postea revocabitur. Cui enim spuitur in faciem, despectus adhibetur. Quando nos Deus despicit propter peccata nostra, rubore debemus perfundi usque ad completionem septem dierum, id est, usque ad satisfactionem. Per abstinentiam Alleluia in quotidianis diebus in officio missae rubor Ecclesiae monstratur, quem habet de suis vulneratis, et nondum sanatis. At Dominici dies a Septuagesima usque in Pascha Domini eos informant qui his tentationibus tenduntur, sine quibus vita praesens non potest transigi. Responsoriis dierum illorum non subministratur Alleluia, sed tractus, qui quamvis pertineat ad contemplationem propter suam dulcedinem et unionem, tamen non [Col. 1064C] est in tanta laetitia, in quanta est illa de quo dicebat Jacobus: Qui autem in verbo non ostendit hic perfectus est vir. In diebus quadragesimalibus ante pascha informat eos sancta Ecclesia, qui proprie poenitentes vocantur, excepto quod non excommunicatur, et ad manus reconciliationis episcoporum non redit in finem Quadragesimae; informat eos in jejunio, in abstinentia deliciarum, in habitu, in dejectione, in luctu, in vigiliis, in quietudine, in silentio, in obedientia operum, et caeteris bonis quibus reconciliamur Deo simul cum poenitentia.



CAPUT XXXVI. De diebus Pentecostes.

Tempus Pentecostes inchoatur a prima die resurrectionis, et currit usque ad diem quinquagesimam [Col. 1064D] post Pascha. De quo tempore dicit Augustinus in libro ad Januarium: Quadragenarius autem partibus suis computatus addit ipsum denarium; et fiunt quinquaginta, tanquam merces operis et continentiae. Neque enim frustra ipse Dominus quadraginta dies post resurrectionem in hac terra et in hac vita cum discipulis conversatus est: et posteaquam ascendit in coelum, decem diebus interpositis, promissum Spiritum sanctum misit completo die Pentecostes. Qui dies quinquagenarius habet alterum sacramentum, quod septies septem quadraginta novem fiunt, et cum reditur ad initium, quod est octavus, qui et primus dies: quinquaginta complentur, qui celebrantur post resurrectionem Domini [Col. 1065A] jam in figura non laboris, sed quietis et laetitiae. Propter hoc jejunia relaxantur, et stantes oramus, quod est signum resurrectionis. Unde etiam diebus Dominus omnibus ad altare observatur, et alleluia canitur, quod significat actionem nostram non esse nisi laudem Dei, sicut scriptum est. Beati qui habitant in domo tua, in saecula saeculorum laudabunt te. De relaxatione jejunii Ambrosius dicit in tractatu ad Romanos +: Nam sunt quidam qui feria quarta carnem non edendam statuerunt: sunt qui sabbatis; sunt iterum qui a Pascha usque ad Pentecosten edunt. Et Hieronymus ad Marcellam de fide nostra et dogmate haeretico contra Montani sectatores. Nos unam quadragesimam secundum traditionem apostolorum tempore nobis congruo jejunamus: illi tres [Col. 1065B] in anno faciunt Quadragesimas, quasi tres passi sunt salvatores; non quod et per totum annum, excepto Pentecosten, jejunare non liceat; sed quod aliud sit necessitate, aliud voluntate munus offerre. Et iterum ad Lucinum Baeticum: Atque utinam omni tempore jejunare possimus, quod in Actibus apostolorum diebus Pentecostes et die Dominico Paulum apostolum, et cum eo credentes fecisse legimus. Et iterum in eadem: Non hoc dico quod festis diebus jejunandum putem, et contextas diebus quinquaginta ferias auferam: sed unaquaeque provincia abundet in suo sensu, et praecepta majorum leges apostolicas arbitretur. Et iterum ejusdem in Commentario super Matthaeum: Quando vero transierunt nuptiae, et passionis ac resurrectionis tempus advenit, tunc sponsi [Col. 1065C] filii jejunabunt. Nonnulli putant idcirco post dies quadraginta passionis jejunia debere omitti, licet statim dies Pentecostes et Spiritus sanctus adveniens indicet nobis festivitatem, et ex hujus occasione testimonii, Montanus, Prisca et Maximilla etiam post Pentecosten faciunt Quadragesimam, quod ablato sponso, filii sponsi debeant jejunare; Ecclesiae autem consuetudo ad passionem Domini et resurrectionem per humilitatem carnis venit, ut spirituali saginae jejunio corporis praeparemur. Juxta leges autem tropologiae sciendum quod quandiu sponsus nobiscum est, et in laetitia sumus, nec jejunare possumus, nec lugere; cum autem ille propter peccata nostra a nobis recesserit, et avolarit, tunc indicendum [Col. 1065D] jejunium est, tunc luctus recipiendus. Duas varietates habemus in Ecclesia nostra de jejunio quod fit post resurrectionem Domini. Aliqui secundum nostrum vulgarem usum statuunt terminum quadragesimalis jejunii in festivitate sancti Joannis; illi qui hoc faciunt non possunt semper dies Pentecostes excludere a jejunio. Aliqui volunt secundum traditiones sanctorum Patrum, quos praetulimus, et in sequentibus habemus ponere, omnes dies Pentecostes habere in laetitia; qui hoc faciunt non possunt semper terminum hujus quadragesimae facere in festivitate sancti Joannis. Et ubi terminus ponatur non est fixum ex Scripturis sacris, neque ex traditionibus Patrum. Solet aliquoties evenire ut post Pentecosten dies abundent ad numerum quadraginta [Col. 1066A] dierum implendum usque ad festivitatem sancti Joannis, hoc est, quando dies Dominicus Paschae occurrerit in undecimo Kalendarum Aprilium, et in decimo suprascriptarum et in nono et in octavo. Quando in memoratis octavis Kal. Aprilis occurrerit dies Dominicus Paschae, tunc habendus est dies Pentecostes in II Idibus Maii. Ab illo die usque in festivitatem sancti Joannis Baptistae hebdomadae sex sunt. Et si quis voluerit quadraginta tantummodo diebus intendere, intendat quando Dominicus dies Paschae occurrerit in septimo Kal. April., sive sexto suprascriptarum, et sic poterit adimplere numerum suum inter Pentecosten et festivitatem S. Joannis. Ut reor, propter memoratos dies, qui per disjunctos annos convenientes sunt termino qui fit in festivitate sancti [Col. 1066B] Joannis, praetermissa est diligentia Pentecostes, et inclusi sunt ipsi dies in luctu, qui deberent esse laetitia, ex auctoritate Dominicae praesentationis, ut solitus terminus teneatur. Si visum fuerit magistris, ut hoc diffiniant, quando tempus jejunii peragatur eorum qui sponte propter peccata sua jejunant post resurrectionem Domini, videtur nobis variabilis res auferri de nostra Ecclesia. Cur laetari debeamus in diebus Pentecostes, abundant exempla sanctorum Patrum; cur jejunare necesse sit unusquisque ex corde suo cognoscit. Major enim festivitas est adventus Spiritus sancti quam festivitas beati Joannis Baptistae. Si includenda est festivitas infra jejunium, amplius includenda est festivitas sancti Joannis quam adventus Spiritus sancti; et si hoc statuit jejunans [Col. 1066C] sive indicens jejunium, ut in festivitate sancti Joannis, vel sancti Petri et Pauli absolvatur jejunium, et postea peragatur, nullum detrimentum facit animae suae. Non sequimur nos in praesenti jejunio Montanum et suos sectatores, sed consideramus peccata nostra, et pro eis certamus fructus dignos reddere poenitentiae. Ex Hieronymo memorato possumus addiscere a quibus illa jejunia usurpata sint aliquando, quod non ex necessitate indicenda sint jejunia Pentecostes communi Ecclesiae, sed voluntate licere unicuique jejunare ob devotionem suae mentis. Ab ista licentia et ab ista libertate excluduntur, quae proprie poenitentes in Ecclesia nominant.



CAPUT XXXVII. [Col. 1066D] De litania majore.

Sequitur una varietas inter octavas Paschae et vigilias Pentecostes, hoc est, jejunium triduanum in vigilia Ascensionis Domini. Miror quomodo inolevit consuetudo praesentis jejunii in nostra Ecclesia, quae tamen non tenetur per omnes Orientales Ecclesias, cum sancti Patres quos memoravimus, Ambrosius, Augustinus, Hieronymus, dicant relaxanda jejunia tempore Pentecostes, nec non etiam venerabilis presbyter Beda de eodem tempore dicit in homiliis suis: Merito ergo sacrosanctis diebus his nos quoque majoribus epulis atque hymnis coelestibus vacamus, ob reverentiam nimirum Dominicae resurrectionis, ob memoriam Dominici convictus cum discipulis, [Col. 1067A] simul et ob spem futurae nostrae quietis ac vitae immortalis. Et paulo post: Recte etiam quinquagenario dierum numero statum futurae nostrae beatitudinis in imagine veneramur, jejunia videlicet relaxando, et Alleluia canendo, stantes orando, quae sunt aptissima perpetuae quietis, resurrectionis et laudis praesagia. A quo primo initium praesens jejunium sumpsit, Gregorius Turonensis manifestat, in gestis Francorum ita dicens: In his temporibus fuit in Vienna urbe terrae motus maximus ubi multae ecclesiae et domus multorum concussae fuerunt et subversae: ubi bestiae multae oberrantes, lupi, ursi acerbi ingressi per portam civitatis, devorantes plurimos, per totum annum hoc faciebant. Nam veniente solemnitate sancti Paschae, sanctus Mamertus, [Col. 1067B] qui in ea urbe erat episcopus, dum missarum solemnia ipsa vigilia celebraret, palatium quoque regale quod in ea civitate erat, divino igne succensum est. Cumque haec agerentur appropinquante Ascensione Domini, indixit jejunium vir sanctus Dei triduanum in populo cum gemitu et contritione. Et paulo post: Tunc cessavit ipsa tribulatio et subversio. Deinceps omnes Ecclesiae Dei et sacerdotes hoc exemplum imitantes usque ad praesens, ipsas triduanas litanias ubique celebriter colunt. Ubi dicit, omnes Ecclesiae Dei, non extra Gallias possumus eas intelligere. Ubi erant de quibus Ambrosius dixit, qui quotidie statuissent carnem edendam usque in Pentecosten, ibi non fiebat jejunium juxta morem nostrum, neque ubi Hieronymus, [Col. 1067C] neque ubi Augustinus erat. Quod si fieret, non tam aperte praedicarent relaxationem jejunii infra quinquaginta dies. Romana consuetudo unum diem, id est, septimo Kalendas Maii, interponit, quem vocat in litania majore, non in jejunio: litania autem, ut praediximus, deprecatio est apud nos. Potest enim serena mens et aliena a voluntate mala, deprecari Deum, quamvis manducet sobrie carnem meridie, et laetetur de resurrectione Domini; tamen majorum Patrum, id est apostolicorum, usus sequendus est. Forsitan ex ipso officio poterimus intelligere quid deprecandum sit tali tempore. Prima oratio ad missam dicit: Praesta, quaesumus, omnipotens Deus, ut qui in afflictione nostra de tua pietate confidimus, contra adversa omnia tua semper protectione muniamur. [Col. 1067D] Huic concordat offertorium, dicens: Adjuva me, Domine Deus meus, salvum me fac propter misericordiam tuam. Et iterum: Qui insurgunt in me confundantur. Eo tempore, id est, septimo Kalendarum Maii, possunt inimici commovere bellum adversus vicina regna, ut reor, caute providit sancta Ecclesia Dominum rogare ut qui destruxit olim consilium Achitophel, nunc destruat consilia eorum qui volunt irruere super pacem ejus. Intendit ad hoc quod dicit Epistola: Multum enim valet deprecatio justi assidua. Evangelium alteram petitionem sonat dicens: Quis autem ex vobis patrem petit panem: et iterum, aut piscem? et iterum, aut si petierit ovum; in istis tribus tria temporalia petenda possumus intelligere, [Col. 1068A] et tria spiritualia. Per panem omnia bona quae de terris nascuntur; per piscem, quae de aquis; per ovum, animalia quae cocunt simul. Haec enim memorato tempore in aliquo profectu sunt: germina messis pullulant, arborum fructus ex flore prodeunt, vineae atque olei liquor suis ab arboribus se erumpit, pullorum animantia campos tondent. Quoniam haec necessaria sunt nostris usibus, petenda sunt a Domino ut conserventur. At spiritualia, ita: per panem, charitatem; per piscem, fidem; per ovum, spem: quibus tribus colitur a nobis Divinitas. Haec illo in tempore praecipue petenda sunt a Domino, quando resurrectio Christi et Ecclesiae celebratur, ut his roborati, in justificatione persistamus. Officium Romanum cantamus et tempus ejus praedicationis [Col. 1068B] praetermittimus. Interest, secundum Hieronymum, quando ex voluntate munus offertur Deo, et quando ex necessitate. Voluntate omni tempore munus possumus in abstinentia rerum percipiendarum offerre Deo, sed ex necessitate non oportet.



CAPUT XXXVIII. De vigilia Pentecostes.

Veniendum est modo ad vigilias Pentecostes. In eis leguntur lectiones quatuor, et canuntur quatuor cantica ante baptismi consecrationem, sicut in vigiliis Paschae. Ibi legimus: In principio creavit Deus coelum et terram. In vigiliis Pentecostes, Tentavit Deus Abraham. In illa non sequitur canticum, in ista sequitur. Lectiones ad memoriam nobis adducunt duos patres: unum secundum carnem, alterum secundum [Col. 1068C] spiritum. Adam, qui in priore lectione memoratur, carnalis est pater, a quo originem omnes ducimus, qui peccavit non obediendo praecepto Dei, cui non subditur canticum victoriae. Abraham, pater spiritualis, quia ejus fidem imitando filii ejus efficimur et populus Dei vocamur. Iste restituit obediendo in immolatione filii sui, quod primus offendit non obediendo. Cui merito subditur canticum victoriae: occidit enim vitium inobedientiae. Ipsum sonat oratio sacerdotis: Deus, qui in Abrahae famuli tui opere, humano generi obedientiae exempla praebuisti, et reliqua. Haec lectio ad historiam pertinet: ut legitur, ita factum est. Sequitur alia lectio: Scripsit Moyses canticum. De quo cantico dicat, cantor illic demonstrat, scilicet, Attende coelum. De quo Beda super [Col. 1068D] Lucam: Ad memoriam priscae religionis canticum Deuteronomii, in quo universus veteris populi status, quid videlicet offenso, quid propitio Deo meruerit, continetur, nonnullis in locis sabbato dicere consuevit. Alioquin esset praeposterum ut prioribus septimanae diebus prophetarum dictis carminibus Moysis ultimum diceretur +. Ac per hoc, quia praecesserunt boni mores in filiis Abrahae, antequam apprehenderent septem mulieres virum unum, proponitur lectio, Scripsit Moyses canticum. Attende coelum, ubi Adam ad memoriam reducitur, qui est imago totius humani generis, in quo major pars erat infidelis ante Christi adventum. Vinea facta est, scilicet sacramentum Christi et Ecclesiae (quod pertinet [Col. 1069A] ad allegoriam) praecedit, quia nisi is venisset, boni mores ad universum orbem non transissent. De tertia lectione jam dictum est, in qua septem dona Spiritus sancti de obedientibus faciunt unum virum, de quo dicebat Paulus, Donec occurramus omnes in virum perfectum, et reliqua. Quarta lectio est Jeremiae prophetae, quae dicit inter caetera: Disee ubi sit sapientia, ubi virtus, ubi prudentia, ut scias simul ubi sit longiturna vita et victus, ubi sit lumen oculorum et pax. Praesentibus verbis ad sitim aliquam vocat audientes, scilicet, sapientiae, virtutis, prudentiae. Quare hoc? ut sciat audiens, ubi sit longiturna vita, lumen oculorum et pax. Quod praecipit discere, ad desiderium pertinet fontis, juxta quod respondet audiens: Sicut cervus desiderat ad fontes [Col. 1069B] aquarum, etc. Ubi rationem dicit quare desiderat fontem, ibi superiorem vitam intimat dicendo, ubi sit longiturna vita, et lumen oculorum, et pax, quae pertinet ad anagogen. Et sacerdos ita: Omnipotens sempiterne Deus, qui hanc solemnitatem adventus Spiritus sancti consecrasti, da nobis quaesumus, ut coelestibus desideriis accensi fontem vitae sitiamus. Ubi dicit, coelestibus desideriis accensi, anagogicum sonat. De litania circa baptismum, et alleluia, et tractu, dictum est. Parum libet de alleluia et tractu iterum recordari. Alleluia in memoratione primae vitae innocentis Adae cantatur; sed quia non fuit eadem innocentia sempiterna, in tractum convertitur. Verbi gratia: Fui catechumenus Constantinopoli captus: quaesivit me dominus meus misericors [Col. 1069C] et piissimus, invenit me captivum; occidit illum qui me rapuit propter meam incuriam, et me reddidit libertati, ut reverterer ad patriam meam. Quam ingens gloria apud me, quia erutus sum a servitute, et redditus libertati? Tamen quia longa via et laboriosa et periculosa restat redeundo ad patriam meam, post magnam laetitiam aliquo taedio affectus sum, nesciens utrum perveniendum sit ad patriam, quasi de aliquo gradu descendens a majore laetitia, id est, ab Alleluia, in minorem, quasi in tractum. Patienter tamen fero, laudando ereptorem, iter injunctum si aliquo modo aliquando reverti potero ad patriam. Insuper etiam ereptor meus mittit mecum defensores, qui me defendant de barbarica rabie, quae undique circumdat iter meum. Ipsi defensores sunt baptismalia [Col. 1069D] sacramenta, et cereus, atque patronus, qui mecum versantur usque ad septimum diem lavationis albarum. Septima dies, ut saepe dictum est, illam requiem designat quam exeuntes de mundo suscipimus, quae sine ullo periculo manebit. Ad distinctionem alleluia et tractus, quam volumus hic demonstrare haec parva mihi sufficiunt: insuper etiam placet hic intimare, quae distantia sit inter lectiones quae leguntur in vigiliis Paschae et eas quae leguntur in vigiliis Pentecostes. Quod enim distat inter Adam et Abraham, hoc oportet differre inter doctrinam magistrorum ad catechumenos qui baptizantur in Pascha Domini et in Pentecoste. Deberet eis narrare periclitationem humani generis usque ad internecionem [Col. 1070A] prope per inobedientiam Adae, sicut tunc erat quando nullus hominum Deum colebat, nisi solus Abraham; ipsa internecio permansit in universo genere humano, exceptis his aliquibus qui de Abrahae stirpe prodierant: in illo enim, id est Adam, per adventum Christi primo occisus est diabolus? postea per dilectionem septem mulierum conjunctum est Christo genus humanum. Deinde ad bona opera directum est. Iste ordo servatur in vigiliis Paschae. Alter est in vigiliis Pentecostes. In isto recolitur quomodo Abraham Deo placuit per obedientiam, et sua progenies in bonis moribus delectata sit, cui tamen necesse est in Novo Testamento, ut adjungatur per baptismum Christo, et sic in eo maneat usque dum perducatur ad coeleste regnum.



CAPUT XXXIX. De sequentibus septem diebus Pentecostes.
[Col. 1070B]

Inchoatae in sequentibus diebus praesentis hebdomadae quid agere debeamus, dominus Beda manifestat in homilia sua dicens: Verum hoc quoque quod non statim peracta die quinquagesima genu ad orandum curvamus, sed et illa adhuc septimana stantes Domino supplicamus, et quamvis intermissa repententes jejunia, tamen Alleluia quotidie personamus, nemo absque discretione apta et congrui ratione mysterii putet actitari. Quia enim Spiritus sancti septiformis est gratia jure solemnitas adventus ejus per septem dies laude hymnorum debita, simul et missarum celebratione colitur. Quia tempore Pentecostes [Col. 1070C] Ecclesia toto orbe novos semper Deo populos per aquam regenerationis aggregare consuevit, merito saluti eorum congaudentes quousque albis induuntur stolis, et nitorem purificatae mentis, splendore habitus demonstrat, hymnum Deo devotae laudis offerimus juxta praeceptum ipsius piissimi pastoris ac redemptoris nostri, qui ait: Congratulamini mihi, quia inveni ovem meam, quae perierat. Merito etiam tunc stantes oramus, ob significationem videlicet liberationis eorumdem, qui per donum Spiritus sancti de morte animae ad vitam resuscitari atque resurgere meruerunt. Cujus donante gratia, etiam carnis immortalitate nos in novissima die vestiendos atque ad gaudia beatae resurrectionis perducendos esse speramus.



CAPUT XL. Quanto tempore debeant esse sub disciplina chrismatis qui non consequuntur manus impositionem episcoporum tempore baptisterii, sed post.
[Col. 1070D]

Solet quaeri inter vulgares quanto tempore debeant unctionem chrismatis observare in capite ut non laventur qui accipiunt manus impositionem absque tempore baptisterii. Quibus potest responderi, quanto tempore generaliter ab Ecclesia celebratur adventus Spiritus sancti super apostolos, tanto tempore celebretur apud unumquemque qui eum accepit, hoc est, septem diebus. Et non immerito: quia enim Spiritus sanctus in septem mulieribus venit ad hospitem suum, fas est unicuique mulieri convivium suum paretur per singulos dies, de [Col. 1071A] quibus mulieribus dicit Isaias: Apprehendent septem mulieres virum unum. Convivium illarum mulierum est, quando ipsae de se satiant hospitem suum. Talia convivia exercebat Christus apud convivas suos, talia et Spiritus sanctus exercet. Hospes Spiritus sancti mens est hominis. Mens tanto amplius satiatur a sagina Spiritus sancti, quanto minus fuerit dedita carnalibus desideriis. Ita accipiens observet tempus adventus Spiritus sancti, ut solet charus amicus circa charum amicum observare. Quando charus aliquis ad amicum charum venit, in nullo vult ille qui suscepit illum offendere, sed quidquid novit ei placitum esse, hoc ex corde benigno ei adhibet; ita quidquid cognoverit suscipiens Spiritum sanctum placitum ei esse, hoc illi exhibeat, quandiu cum illo est. Si hoc [Col. 1071B] fecerit, forsan citius poterit ei reconciliari, quando aliqua offensa recesserit ab eo. Quando chrismatus recordatur unctionem chrismatis sibi adesse, tunc potissimum recolit debere se esse sub disciplina Spiritus sancti. Unctio illa ideo fit ut sciamus quid invisibiliter operetur Spiritus sanctus in nobis. Oleum solet fessorum membra fovere, balsamus solet redolere. Fessa sunt membra animae nostrae, quando poenitet se egisse quod contra voluntatem Dei est. Ad quam solet venire Spiritus sanctus et ei monstrare dimissa peccata sive dimittenda. Unde et ipse Spiritus sanctus consolator dicitur. De qua re dicebat David: Secundum multitudinem dolorum meorum in corde meo, consolationes tuae laetificaverunt animam meam. Hunc Spiritum sanctum acceperunt [Col. 1071C] apostoli in terra, quando Christus insufflavit eis in faciem, et dixit: Accipite Spiritum sanctum: quorum remiseritis peccata remittuntur eis. Non solum hoc operatur Spiritus sanctus, id est ut remittantur peccata, sed etiam praestat bona opera, quae per opinionem bonam in alios bonum odorem inspirant: ibi est balsamus. Hunc enim modum acceperunt apostoli die Pentecostes, hoc est, ut virtutum signis odorem notitiae suae porrigerent populo. Est etiam alia natura olei, id est, ut lumen praestet. Hoc enim Spiritus sanctus operatur in homine, ut lumen habeat intelligentiae; operatur simul et balsamum, quando per ora loquentium lumen, quando intrinsecus dedit, ad caeterorum notitiam perducit cum dulcedine eloquii. Non enim frustra Spiritus sanctus [Col. 1071D] super apostolos venit in die Pentecostes in vento et igneis linguis: voluit futurae Ecclesiae monstrare quod operaturus esset in apostolis per adventum suum; venit in vento vehementi, ut ostenderet se excussurum esse ab apostolorum cordibus omnem cupiditatem terrenam. Sicut enim ventus vehemens projicit pulverem a facie terrae, sic adventus Spiritus sancti a corde hominis ejicit omnem terrenam cupiditatem. In igneis linguis apparuit, ut demonstraret quales facturus erat apostolorum linguas, hoc est, loquentes et ignita verba infundentes, in corde credentium. Haec enim verba ignita consumunt peccata, et accendunt corda ad amorem aeternae patriae. Ipsa est charitas quae diffunditur in cordibus credentium, [Col. 1072A] et facit ea unum cor esse ad imitationem suae propriae substantiae, hoc est, ut unum velint, sicut sancta Trinitas unum vult. Hoc primum oportet conservare illum qui accepit Spiritum sanctum ut in nullo discordiam habeat ab unitate Ecclesiae. Demonstratur etiam per alteram apparitionem Spiritus sancti in columbae specie, altero modo eadem virtus charitatis, hoc est per simplicitatem. Simplex est enim animal columba, et a malitia fellis alienum, ac ideo per eam voluit se monstrare, ut innotesceret hospitibus suis simplices esse debere. Quomodo simplicitas debeat observari, Apostolus docet, dicens, prudentes in bono, simplices in malo. Hoc est, sciat sibi ipsi homo prodesse et caeteris fratribus, et nesciat sibi officere et aliis. Ille sibi officit, qui in [Col. 1072B] tempore adventus Spiritus sancti carnali concupiscentia inquinatur. Ac per hoc se contineat a complexu feminarum, qui non perficitur sine carnali concupiscentia; abstineat se a crapula et ebrietate, ut mens saginetur spiritali cibo: abstineat se a mendacio et ab omni simulatione, quoniam Spiritus quem suscepit fugit fictum. Non enim parvum peccatum est mendacium; si comparaverimus luxuriam et castitatem, et mendacium, et veritatem, non minus videbitur peccare qui mentitur, quam qui polluitur luxu. Non est major castitas veritate. Ipsam Dei substantiam dicimus veritatem. Qui mentitur, veritatem corrumpit, quantum in se est. In eo homine, ubi duo corda sunt, non habitat ille spiritus qui facit unanimes in domo. Multi enim loquuntur verbis ad [Col. 1072C] unum hominem, et ad alterum oculis innuendo. Porrigit ex uno corde dulcedinem verborum cui loquitur, ex altero corde alteri dolum, per quem venenum in corde ejus fundit cui loquitur. Qui hoc facit in eo non est Spiritus sanctus. Est qui ridet ore, et corde machinatur malum adversus eum qui porrigit risum, et iste habet duo corda, quapropter non in eo habitat Spiritus sanctus. Hoc vestimentum, id est simplicitatis, perdidit miser Adam, quando se nudum cognovit. De qua re scribit Augustinus in libro Geneseos contra Manichaeos: Quod autem nudi erant Adam et mulier ejus, et non confundebantur, simplicitatem animae castitatemque significat. Nam et Apostolus ita dicit: Optavi vos uni viro virginem castam exhibere Christo. Timeo autem, ne sicut serpens [Col. 1072D] Evam fefellit in versutia sua, ita corrumpantur mentes vestrae a simplicitate et castitate, quae est in Christo. Et post pauca: Quomodo videbant, si clausi erant oculi? Sed hoc dictum est ut intelligeremus eis oculos esse apertos, postquam de fructu illo acceperunt, quibus se nudos videbant, et displicebant sibi, id est, oculos astutiae, quibus simplicitas displicet. Cum enim quisque ceciderit de illa intima et secretissima luce veritatis, nihil est unde velit placere superbia, nisi fraudulentis simulationibus. Hinc enim et hypocrisis nascitur, in qua multum sibi videntur cordati, qui potuerunt fallere et decipere quem voluerunt. Quia de convivio superius fuimus locuti, quod debet hospes parare Spiritui sancto per septem [Col. 1073A] dies, ita tamen ut ab eodem Spiritu sancto petat idem convivium et credat se accipere, bonum est ut demonstremus ei quid per singulos dies possit ministrare suscepto hospiti suo. Dies singulos dicimus profectus quosdam mentium. Dicit Petrus in Epistola sua: Vos autem omnem curam subinferentes, ministrate in fide vestra virtutem, in virtute autem scientiam, in scientia autem abstinentiam, in abstinentia autem patientiam, in patientia pietatem, in pietate autem amorem fraternitatis, in amore fraternitatis charitatem. Qualiter isti cibi parandi sunt, Beda exponit in tractatu super septem Epistolas canonicas, dicens: Virtutem hoc loco non pro fortitudine ac miraculis, sed pro conversatione bona posuit, quae fidei rectae jungenda est, ne sine operibus otiosa sit [Col. 1073B] et mortua. In quo recte omnem curam subinferre praecipit, quia qui mollis et dissolutus est in opere suo, frater est sua opera destruentis. In virtute autem scientiam, juxta illud Isaiae: Discite bene facere, quaerite judicium. In scientia autem abstinentiam, ut cum bona facere didicerint, mox a malis abstineant, ne in vacuum scientia coelestium cedat, si se ab illecebris terrestribus quis continere neglexerit. In abstinentia autem patientiam; abstinentiam necesse est semper patientia comitetur, ut quicunque a voluptatibus mundi se continere didicit, ejus quoque adversa corde firmo sustineat, a dextris videlicet et a sinistris, per arma justitiae munitus. In patientia pietatem, ut erga eos quos patienter tolerat etiam pius existat, juxta illud Apostoli Pauli: Charitas [Col. 1073C] patiens est, benigna est. In pietate autem amorem fraternitatis, ut non alterius rei intuitu pietatis opera suis quisque adversariis impendat, nisi fraternae tantum dilectionis, hoc videlicet tota in intentione procurans ut quos docendo solum vel redarguendo nequit ad effectum pietatis, orando vel bene faciendo [Col. 1074A] convertat. In amore autem fraternitatis, charitatem. Charitatem hoc loco appellat specialiter eam qua Conditorem diligimus, quae proficientibus virtutum gradibus merito amori fraternitatis adjungitur, quia nec Deus sine proximo, nec sine Deo proximus perfecte valet amari. Et quidem Dei amor excellentior est amore proximorum, quia illos sicut semetipsos, Deum vero toto corde, tota anima, tota virtute diligere jubemur: sed tamen consuetudine nos amoris fraterni oportet ad amorem Conditoris ascendere. Qui enim non diligit fratrem suum, quem videt quotidie, Deum, quem non videt, quomodo potest diligere? Haec enim omnia si vobiscum adsint et superent, non vacuos et sine fructu vos constituent.



CAPUT XLI. [Col. 1074B] De missa Innocentum.

Contingit causa ut ea primo scriberem atque porrigerem, quae statui postponere in ordine opusculi nostri, in qua posteriore parte juxta ordinem status officiorum, debui interponere de missa innocentum: sed quia oblitus sum tunc illud introducere, nunc aestimo me invenisse congruum locum, ut post Spiritum sanctum, qui Innocentes facit, veritatem missae Innocentum introducerem, ac ideo hic habeat locum de missa Innocentum: praetitulatur in Antiphonario sic: »Gloria in excelsis Deo non cantatur, nec Alleluia, sed quasi in tristitia deducitur dies ille.« Compositor officii praesentis conjungi nos vult animis devotarum feminarum quae in morte Innocentum doluerunt et planxerunt. Sicut separat nos [Col. 1074C] ab actu malorum Judaeorum in Coena Domini, sive in Parasceve, sive in Sabbato, omittendo osculo, sive caetera sueta; ita conjungit in praesenti festivitate dolori devotarum feminarum. Causa earum tristitiae omittimus Gloria in excelsis Deo et Alleluia.



LIBER SECUNDUS.
[Col. 1073]


CAPUT PRIMUM. De duodecim lectionibus.
[Col. 1073C]

Sex lectiones ab antiquis Romanis Graece et Latine legebantur (qui mos apud Constantinopolim hodieque servatur), ni fallor, propter duas causas: [Col. 1073D] unam, quia aderant Graeci, quibus incognita erat Latina lingua, aderantque Latini, quibus incognita erat Graeca; alteram, propter unanimitatem utriusque populi. Duodecim lectiones propter duodecim lectores dicuntur, non propter duodecim varietates sententiarum: sex lectiones sunt tantummodo in sententiis. Neque enim si dixerimus amen, verum, propterea duas varietates intelligere debemus, sed unam; in temporibus quando agimus XII lectiones, solemus jejunare, etiamsi provenerint in octavis Pentecostes, quando celebratur festivitas septiformis Spiritus et neophytorum. Unde dominus Beda dicit in homilia sua: Quod vero inter haec jejuniorum [Col. 1074C] castigatio repetitur, de ipsorum apostolorum exemplo sumptum credere debemus, qui accepto Spiritu, quo perfectius nova coelestium bonorum suavitate fruebantur, eo altius mentem a memoria deliciarum abstulere terrestrium. Jam enim advenerat [Col. 1074D] tempus illud de quo Dominus praedixit quia discipuli, ipso secum conversante, jejunare non possent, ablato autem eo jejunarent. Nam cum interrogarent eum discipuli Joannis, dicentes: Quare nos et Pharisaei jejunamus frequenter, discipuli autem tui non jejunant? ait illis: Nunquid possunt filii sponsi jejunare quandiu cum illis est sponsus? Venient autem dies cum auferetur ab eis sponsus, et tunc jejunabunt. Quia ergo et ante passionem, et post resurrectionem Dominicam, propter ipsius Domini praesentiam lugere ac jejunare nequiverant, constat profecto quia post ablationem ejus, spontaneis sese subdiderunt jejuniis. Namque ubi Spiritus sancti [Col. 1075A] acceptione recreati, sicut a caeteris mundialibus illecebris, sic et ab epularum appetitu mentem prorsus averterant, animae potius quam corporis alimonia gaudentes, et pro memoria patriae coelestis, orationibus ac lacrymis insistentes salubribus. * De eodem jejunio scribit sanctus Leo homiliam: Ut jejunium celebretur in ordinatione sacri ordinis, primitivae Ecclesiae mos obtinuit. Sic enim scriptum est in Actibus apostolorum: Erant autem in ecclesia quae erat Antiochiae prophetae et doctores, in quibus Barnabas et Symeon, qui vocabatur Niger. Et post pauca: Ministrantibus autem illis Domino et jejunantibus, dixit Spiritus sanctus: Separate mihi Barnabam et Saulum in opus quo assumpsi eos. Tunc jejunantes et orantes, imponentesque eis manus, dimiserunt [Col. 1075B] illos, et ipsi quidem missi a Spiritu sancto, abierunt Seleuciam. Et in alio loco: Et cum constituissent illis per singulas ecclesias presbyteros, et orassent cum jejuniis, commendaverunt eos Domino, in quem crediderunt. Quamvis et continuatum jejunium per aliquod spatium possit intelligi in supradictis verbis Domini Bedae, tamen non excluditur jejunium pro ordinandis. Et quia mentio est introducta de duodecim lectionibus, oportet eam inchoare a tempore primi mensis. In duodecim lectionibus consecratio sacrorum ordinum celebratur. Ipsa enim consecratione hoc agitur ut homo Deo conjungatur, monstrante hoc sancto Gregorio ad interrogationem Augustini Anglorum episcopi, quando interrogavit si solus episcopum ordinare posset, illo respondente, [Col. 1075C] si difficultas esset aliorum episcoporum posse, sin autem, essent tres aut quatuor. Qua de causa ita inquit: Nam in ipsis rebus spiritalibus, ut sapienter et mature disponantur, exemplum trahere a rebus carnalibus possumus. Certe enim dum conjugia in mundo celebrantur, conjugati quique vocantur, ut qui in via jam conjugii praecesserunt, in subsequentis quoque copulae gaudio misceantur. Cur non ergo et ut hac spiritali ordinatione, qua per sacrum ministerium homo Deo conjungitur, tales conveniant, qui vel in profectu ordinati episcopi gaudeant, vel pro ejus custodia omnipotenti Deo preces pariter fundant. Primi apostoli semper in Decembrio mense, in quo nativitas Domini nostri Jesu [Col. 1075D] Christi celebratur, consecrationes ministrabant, usque ad Simplicium, qui fuit a B. Petro quadragesimus nonus. Ipse primus sacravit in Februario, ni fallor nullam ob aliam causam nisi intimando conjungendos propinquius Christi corpori, qui per sacrum ministerium provehuntur. Quod nullo modo satius fieri potest quam si per eos patriarchas, ex quibus Christus natus est, generentur. Quod impossibile est secundum carnem, secundum vero spiritum dignum et habile hoc est, ut per interpretationes patriarcharum nominum nascantur mente, qui genealogiae Christi videntur familiarius ascisci. Et quia incongruum est sicut unicuique generationi singularis hebdomada deputatur, ita per unamquamque hebdomadam consecrationem celebrari, causa congruenti [Col. 1076A] per singula tempora quae convenire possunt virtutibus et interpretationibus patriarcharum qui in articulis genealogiae positi sunt, consecratio celebratur. Per tres annuales fiunt hebdomadae quadraginta duae. Tot generationes secundum Matthaeum Christi sunt cum ipso. Tot etiam hebdomadae inveniuntur a primo sabbato primi mensis usque ad quartum sabbatum decimi mensis. Consecratio prima celebratur primo sabbato primi mensis, quae quasi in loco Abrahae generat Christum. Abraham interpretatur pater multarum gentium, cui dictum est: In semine tuo benedicentur omnes gentes. Si quis consecratus stat in semine multorum convertentium per sua exempla ad Dominum, est primo patriarcha, Abraham genitus, est ipsum semen [Col. 1076B] Christus, in quo semine promissum est Abrahae benedici omnes gentes. Ipsa consecratio tempore verno celebratur, quod tempus habile est procreationibus. Nam et Abraham tertia aetate fuit hujus mundi, quae aetas comparatur adolescentiae, quae habilis est generationi filiorum. Secunda consecratio est in quarto mense secundo sabbato, quod est initium secundi catalogi quatuordecim hebdomadarum. Haec deputatur in loco David filiorum. David interpretatur fortis manu, ipse prostravit Goliam, id est, humilitas superbiam. Qui consecrantur, propterea consecrantur, ut fortes sint per humilitatem, et superbiam dejiciant. Ipsa celebratur in Junio mense, quando fervor magnus solis est super terram. Omnibus notum est David bellicosum fuisse, et [Col. 1076C] valde arsisse in Marte. Tempus Junii aptum est bellis. Tertia consecratio celebratur in Septembrio, tertio sabbato, quod est initium tertii catalogi. Haec deputatur generationi Jechoniae. Jechonias interpretatur praeparatio Domini. Nullique dubium si omnes oportet praeparari in adventu Christi, quin potissimum eos qui consecrantur, quae consecratio habet finem in ipsa nativitate Christi, quae aliquando in tertia hebdomada finitur propter anticipationem dierum nativitatis Domini, et habet tredecim hebdomadas, aliquando in quarta propter tarditatem, et habet quatuordecim. Neque hoc sine ratione est, quia si computatur catalogus novissimae tesseradecadis, et semel computetur Jechonias, non amplius inveniuntur cum ipso Christo quam tredecim generationes; [Col. 1076D] si ipse bis computetur, quatuordecim inveniuntur.



CAPUT II. De jejunio annuo Quatuor Temporum.

Diximus de jejunio quod fit in duodecim lectionibus pro his qui ad ordinationem accedunt; desideramus si Dominus dederit, cujus muneri ingratus nullus debet esse, nec dives, nec pauper, ex demonstratione sancti Augustini monstrare medicamina jejunii Quatuor Temporum: quod quamvis ordinatio in memoratis temporibus non celebretur, sicut nec a primis episcopis celebrata fuit, tamen necessario oportere nostrae religioni quatuor jejunia annuatim celebrare. Qua de re cogito quia illa praecesserunt, in his duodecim lectiones statutas esse, et non jejunium [Col. 1077A] propter ipsas, sed ipsas propter jejunium praecedens. Atque ipsa quatuor jejunia opinamur esse initium quadragesimalis temporis. Denarius numerus totam disciplinam nostram continet. Nostra disciplina talis est, ut creatura serviat Creatori. Creator Deus in tribus personis colitur. Colitur ab animo, qui eum diligit ex toto corde, ex tota anima, ex tota virtute: cui subjicitur corpus ad regendum ex quatuor elementis, id est, calido, sicco, frigido, humido. Quod si bene rexerit, id est, tria et quatuor, quae fiunt septem, devotissime subditur homo Creatori, et sunt decem. Quatuor temporibus annus volvitur: vere, aestate, autumno, hieme. Haec quatuor tempora solent nos per delectamenta sua revocare ab amore Creatoris, qua de re jejunandum est [Col. 1077B] in unoquoque tempore, ut castigentur nostra quatuor elementa, ne subripiantur a delectationibus [dilectione] mundi. Ipsa enim quatuor elementa conjuncta sunt in sua natura quatuor temporibus anni: ver est calidum et humidum, in eo facimus unum jejunium, ut elementum humoris in nobis castigetur, ne consentiat falsae pulchritudini veris. Ex humore et calore nascitur pulchritudo terrae. Aetas sicca est et calida, in qua alterum jejunium facimus, ut castigetur elementum caloris in nobis, ne consentiat incendio carnali. Tertium jejunium fit in autumno, qui est humidus et siccus, ne aliquo languore animi arescamus ac defluamus, et inveniamur sine pinguedine oleae in aeterno tabernaculo. Etenim illo tempore congregamus quo fruamur in futuro. [Col. 1077C] Quartum jejunium fit in hieme, qua est frigida et humida: ne membra nostra fluxu atque luxu solvantur in comessationibus et potationibus, ac per hoc negligatur amor Dei. At quia quatuor tempora annorum nos impediunt ab amore Dei, quatuor jejunia facimus, per singula quoque tempora suum jejunium, unumquodque jejunium pro suo tempore. Simili modo diurna curricula quatuor nos impediunt ab amore coelestium, scilicet, matutinum, meridianum, vespertinum, nocturnum; per haec etiam quotidie ab amore aeternorum retrahimur. In unoquoque jejunio tres dies sunt, quia unumquodque tempus tres menses habet, pro unoquoque mense singuli dies jejunio consecrantur. Ast vero quia quotidiana peccata aggravant, [Col. 1077D] non sufficit unum jejunium per unumquodque tempus, ac per hoc quadragesimale tempus, inducimus, quo quotidiana peccata affliguntur. Denarius, qui pertinet ad disciplinam nostram, quater ductus, quadraginta facit. In ipso denario praesidet sancta Dei Trinitas, et regit creaturam suam, ut aliena sit a deceptione primi parentis; quod nos boni facimus, ipse facit in nobis. Modo ponamus verba sancti Augustini. Dicit in libro Quaestionum, cap. 83: Omnis sapientia et disciplina est, quae ad homines erudiendos pertinet, Creatorem creaturamque dignoscere, et illum colere dominantem, istam subjectam fateri. Est autem creator Deus, ex quo omnia et per quem omnia, in quo omnia: et ideo Trinitas, Pater, et Filius, et Spiritus sanctus. Creatura [Col. 1078A] vero partim est invisibilis sicut animus; partim visibilis, sicut corpus. Invisibiliter ternarius numerus tribuitur, qua de re diligere Deum tripliciter jubemur, ex toto corde, et ex tota anima, et ex tota mente: corpori quaternarius, propter evidentissimam naturam ejus, id est, calidam et frigidam, humidam et siccam. Universae ergo creaturae est septenarius numerus. Quapropter omnis disciplina dignoscens et discernens Creatorem atque creaturam denario numero insinuatur. Et iterum in libro de Doctrina Christiana secundo: Quaternario namque numero et diurna et annua curricula peraguntur: diurna, matutinis et meridianis, vespertinis nocturnisque horarum spatiis; annua vernis, aestivis, autumnalibus hiemalibusque mensibus. A temporum autem dilectione, [Col. 1078B] dum in temporibus vivimus, propter aeternitatem, in qua vivere volumus, abstinendum et jejunandum est, quamvis temporum cursibus ipsa nobis insinuetur doctrina contemnendorum temporum, et appetendorum aeternorum. Porro autem denarius numerus Creatoris atque creaturae significat scientiam. Nam trinitas Creatoris est, septenarius autem numerus creaturam indicat propter vitam et corpus; nam illa tria sunt: unde etiam toto corde, tota anima, tota mente diligendus est Deus: in corpore autem manifestissima quatuor apparent, quibus constat, elementa. In hoc ergo denario dum temporaliter nobis insinuatur, id est, quater ducitur, caste et continenter a temporum dilectione vivere, hoc est quadraginta diebus jejunare. Quibus diebus eadem [Col. 1078C] jejunia celebrentur oportet memorari, scilicet quarta feria sexta et septima. Quarta, quia in ea fecerunt Judaei consilium ut occiderent Christum, sexta eum occiderunt; septima, Romanorum more, jejunio concluditur propter tristitiam apostolorum de morte Domini, ut Innocentius narrat in Decretalibus. Sabbato, inquit, jejunandum esse ratio evidentissima demonstrat. Nam si diem Dominicum et venerabilem resurrectionem Domini nostri Jesu Christi, non solum in Pascha celebramus, verum etiam per singulos circulos hebdomadarum ipsius diei imaginem frequentamus, ac si sexta feria propter passionem Domini jejunamus, sabbatum praetermittere non debemus, qui inter tristitiam atque laetitiam temporis [Col. 1078D] illius videtur inclusus. + Cur in ea potissimum die consecratio celebretur, Augustinus scribit ad Januarium: Sabbatum commendatum est priori populo in otio corporaliter celebrando, ut figura esset sanctificationis in requie Spiritus sancti. Nunquam enim legimus in Genesi sanctificationem per omnes priores dies, sed de solo sabbato dictum est: Sanctificavit Deus diem septimum. Quia ergo charitas Dei diffusa est in cordibus nostris per Spiritum sanctum, qui datus est nobis, ideo sanctificatio in septimo die commemorata est, ubi requies commendatur. + Episcopi consecratio transit ad Dominicum diem. Ipse est vicarius apostolorum, imo etiam Christi. Eo die accipit donum Spiritus sancti, qua die dignatus est illustrare corda apostolorum.



CAPUT III. De numero lectionum per tres memoratos dies.
[Col. 1079A]

Quarta feria leguntur duae lectiones, quoniam debent hi qui ad sacrum ordinem transeunt, admoneri, ut habeant notitiam legis et prophetarum. Quarta aetate mundi, lex et prophetae viguerunt. Apostolus admonet de doctrina, dicens ad Titum: Amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui resistunt, redarguere. Quod ita Hieronymus in Epistola ad Titum: Obtineat eum qui secundum doctrinam est, fidelem sermonem, ut quomodo sermo Dei fidelis et omni acceptione dignus, sic et ille talem se praebeat, ut omne quod loquitur fide dignum existimetur, et verba ipsius sint regula veritatis. [Col. 1079B] Potens quoque sit eos qui saeculi hujus turbinibus exagitantur consolari, et per suam doctrinam infirma praecepta destruere. Sana autem doctrina dicitur ad distinctionem languidae infirmaeque doctrinae. Talis quoque sit, ut contradicentes arguat haereticos, sive Judaeos, et saeculi illius sapientes. Et superiora quidem quae in episcopi virtutibus posuit, ad vitam pertinent: hoc vero quod ait, ut potens sit consolari in doctrina sana, et contradicentes arguere, referendum est ad scientiam: quia si episcopi tantum sancta sit vita, sibi prodesse potest sic vivens; porro si et doctrina et sermone fuerit eruditus, potest caeteros quoque instruere, et non solum docere suos, sed et adversarios repercutere, qui nisi confutati fuerint atque convicti, facile [Col. 1079C] queunt simplicium corda pervertere. Hic locus adversus eos facit qui inertiae se et otio somno dantes, putant peccatum esse si Scripturas legerint, et eos qui in lege Domini meditantur die ac nocte quasi garrulos inutilesque contemnunt, non animadvertentes Apostolum post catalogum conversationis episcopi, etiam doctrinam similiter praecepisse. Haec praeterea interposui ut intentum facerem ordinandum ad notitiam Legis et prophetarum. Sexta feria una legitur. Apparet quia lex et prophetia in uno Evangelio recapitulantur, quod legitur in sexta aetate mundi. De responsoriis non est necesse hic aliud dicere quam quod singulis lectionibus singuli responsorii respondeant, ut mos est. In futuro eos reservamus. In sabbato quando benedictio datur, quatuor [Col. 1079D] leguntur. Quatuor ordines sunt benedicentium Dominum, quos Psalmista commemorat, dicens: Domus Israel, benedicite Domino; domus Aaron, benedicite Domino: domus Levi, benedicite Domino: qui timetis Dominum, benedicite Domino. Illas benedictiones ita explanat Augustinus in libro Psalmorum: Benedicite, populi, Dominum, hoc est, domus Israel generaliter; benedicite praepositi, hoc est, domus Aaron; benedicite, ministri Dei, hoc est, domus Levi; qui de caeteris nationibus timetis Dominum, benedicite Domino. Omnes ergo una voce dicamus, quod sequitur Benedictus Dominus ex Sion, qui habitabat in Jerusalem. In istis lectionibus imbuuntur ordinandi ad exempla sanctorum quatuor ordinum Patrum, [Col. 1080A] quae si secuti fuerint, poterunt habere partem cum eis benedicendi Domino, sive quod benedictio illorum super eos veniat. Ex lectionibus praesentibus jejunii primi post Pentecosten discamus, si quatuor ordines memorati quatuor lectionibus conveniant. Prima lectio dicit: Effundam spiritum meum super omnem carnem, et reliqua. In his verbis et in sequentibus demonstratur generaliter domus Israel. Sequens lectio dicit: Offeretis sacrificium novum Domino ex omnibus habitaculis vestris, panes primitiarum duos de duabus decimis, quos elevabit sacerdos coram Domino. Sacerdos praepositos demonstrat, quod est domus Aaron. Tertia lectio dicit: Accedesque ad sacerdotem qui fuerit in diebus illis, et dices ad illum: Profiteor hodie coram Domino Deo tuo qui [Col. 1080B] exaudivit nos. Et post pauca: Et idcirco nunc offero primitias frugum terrae, quam Dominus dedit mihi. Et dimittes eas in conspectu Domini Dei tui, et adorato Domino Deo tuo, epulaberis in omnibus bonis. Hic non refertur de oblatione sacerdotis, sed de ministro qui eam portavit, quem continet tertius ordo benedicentium. Quarta lectio dicit: Si in praeceptis meis ambulaveritis, et mandata mea custodieritis, et reliqua, nullique dubium quin hi qui timent Dominum, mandata ejus custodiant. Proxima lectio ordinationi de camino ignis legitur. Non potest homo rite accedere ad consecrationem, nisi prius transeat per fornacem atque in fornace benedicat Domino. Dicit Sapientia: Vasa figuli probat fornax, et homines justos tentatio tribulationis, secundum Paulum [Col. 1080C] qui dicit: Et hi probentur primo, et sic ministrent, probati esse debent per fornacem, id est, per multas tribulationes, qui accessuri sunt ad ministerium sacrum. Probationem praesentem Apostolus ostendit ex Epistola ad missam, dicens: Scientes quod tribulatio patientiam operatur, patientia autem probationem, probatio vero spem, spes autem non confundit, et reliqua. Gravitatem quam debet sacratus servare tractus demonstrat: Laudate Dominum, omnes gentes, ne in superbiam elatus, in judicium et in laqueum incidat diaboli. Tractus tempore humilitatis solet celebrari et semper in causa humilitatis ponitur: per singulas orationes in duodecim lectionibus solemus mentis humilitatem per genuflexionem ostendere, excepto in octavis Pentecostes. In sola de camino [Col. 1080D] ignis non flectimus genua, quando Nabuchodonosor compellebat populum ut adorarent statuam quam fecit, ut separata sit nota oratio, quae est ad unum verum Deum, ab errore gentilium. In sola ista oratione qua deprecamur eripi ab incendio vitiorum, sicut tres pueri erepti sunt de camino ignis, praetermittimus genuflexionem.



CAPUT IV. De clericis, quo nomine generaliter nos vocamur.

Dicit Hieronymus ad Nepotianum presbyterum de Vita clericorum vel monachorum: Clericus est, qui Christi servit Ecclesiae. Interpretetur primum vocabulum suum, et nominis diffinitione praelata nitatur esse quod dicitur. Sic enim clerus sors Latine appellatur; [Col. 1081A] propterea vocantur clerici, vel quia de sorte sunt Domini, vel quia Dominus ipse sors, id est, pars clericorum est. Qui autem vel ipse pars Domini est, vel Dominum partem habet, talem se exhibere debet, ut possideat Dominum, et ipse possideatur a Domino. Qui Dominum possidet, et cum Propheta dicit, Pars mea Dominus, nihil extra Dominum habere potest. Quod si quippiam aliud habuerit praeter Dominum, pars ejus non erit Dominus; verbi gratia, si aurum, si argentum, si possessiones, et caetera, sive comatus, sive papa sit, si habuerit aliquid praeter Dominum, clericus non est.



CAPUT V. De tonsura.

Caput nostrum significat principale mentis nostrae, [Col. 1081B] ubi agnitio Dei est. Agnitio Dei est in mente, quod est caput nostrum. Capilli in capite significant cogitationes in mente. Duae sunt partes animi, superior et inferior. Superior est mens, in qua est agnitio Dei; illam radere debemus a superfluis cogitationibus, ut oculus intellectus nostri aeterna possit intueri. De qua re dicit Gregorius in Moralibus: Quid vero per caput, nisi ea quae principale uniuscujusque actionis mens ipsa signatur? Et post pauca: Caput ergo tondere est cogitationes superfiuas a mente resecare. Inferior vero pars habet capillos, id est, multifluas cogitationes, in qua solemus de temporalibus saepe cogitare. Quae pars non est ad imaginem Dei, ut Augustinus in libro de Trinitate duodecimo, titulo septimo. Sed quia sexu differt a [Col. 1081C] visu corporis, quin mulier rite potuit in ejus corporali velamento figurari pars illa rationis, quae ad temporalia gubernanda deflectitur, ut non maneat imago Dei, nisi ex qua parte mens hominis aeternis rationibus conspiciendis vel consulendis adhaerescit *. Non enim praecipitur Christiano ne aliquando cogitet de temporalibus, sine quibus praesens vita non transigitur, sed esse debere partem animae quae temporalia regit subditam menti, sicut mulier est viro. Quapropter capilli in inferiori parte capitis manent. Circulus vero capillorum virtutem aequalitatis rationi undique consentientem significat *. Tunc gubernantur bene res temporariae, si rationi convenerint. De qua re protulit idem qui supra, in libro de quantitate animae, versum Horatii de sapientia loquentem:

[Col. 1081D] Fortis, et in seipso totus teres atque rotundus.
Sequitur post versum memoratus Augustinus, dicens: Et recte: nam neque in animo boni quidquam invenis quod magis sibi ex omni parte consentiat, quam virtutem, neque in planis figuris, quam circulum. Superiorem partem capitis rasorio saepe renovamus, cum forti sollicitudine superfluas temporariasque cogitationes de superiore parte animi resecamus. In inferiore parte coronam portamus, cum ea quae secundum mundum necessario gubernare debemus, concorditer cum ratione aequamus. Hoc praevidendum est ut ne ipsi capilli, id est curae hujus mundi, superflue crescant, ne aures cordis cooperiant, et oculos impediant, quae solent [Col. 1082A] saepe suffocare verbum seminantes. Unde Dominus dicit in Evangelio: Quod autem cecidit in spinis, hi sunt qui audierunt, et a sollicitudinibus et divitiis et voluptatibus vitae euntes suffocantur, et non referunt fructum. Discamus etiam ex verbis sancti Gregorii quid illud significet quod in tempore jejunii extra morem solitum capillos occipitii sive barbam permittimus crescere. Idem in eodem quo supra: Quid est enim quod Nazaraei capillos nutriunt, nisi quod per vitam magnae continentiae praesumptionum cogitationes crescunt. Sed quid est quod devotione completa, caput Nazaraeus radere capillosque in igne sacrificii ponere jubetur, nisi quod tunc ad perfectionis summam pertingimus, cum sic exteriora vitia vincimus, ut etiam cogitationes superfluas mente [Col. 1082B] resecemus? Quas nimirum sacrificii igne concremare, est flamma eas divini amoris incendere *. Pias cogitationes quae solent accrescere tempore abstinentiae, nullus prohibere debet; sed ante quam perducant nostram fragilitatem ad aliquam periculosam praesumptionem, radere eas debemus. Interrogatur ab aliquibus quis primus tonsus sit in nostro more. Legi in epistola cujusdam viri, Petrus; sed quia non tantae auctoritatis est, ut ex illa firmare valeamus nostram sententiam, malumus eam silentio praeterire. Non tamen ab re est si dixerimus illum aut aliquem successorem ejus primo fuisse tonsum nostro more, quoniam ab illa Ecclesia sumptus est talis usus in qua illi sederunt. Sed quid ad nos, cum multa agamus ex consuetudine [Col. 1082C] praesentis Ecclesiae, quorum auctores non proferuntur specialiter, sicut nec observationes quadragesimalis temporis ante Pascha? Scimus tamen, ex demonstratione sancti Augustini, consensione Ecclesiae eam esse roboratam. Sic et nos dicimus tonsuram nostram ex auctoritate et consuetudine Romanae Ecclesiae esse roboratam. Dicamus quod Gregorius dicit in Moralibus de scriptore libri Job: Sed quis haec scripserit, valde supervacue quaeritur, cum tamen auctor libri Spiritus sanctus fideliter credatur: sic et nobis non magnopere curandum sit quis primus schema stemmatis capiti imposuisset, cum scimus magistra ratione compositum esse.



CAPUT VI. De ordinibus sacris, quos nostri episcopi consueto [Col. 1082D] more frequentant.

Primo notandum est, eos ordines qui potissimum necessarii sunt in Ecclesia, Apostolum Paulum denominasse, et eorum mores depinxisse, sine quibus non potest rite immolatio altaris celebrari, scilicet sine sacerdote et diacono. Ut sine retractatione sacerdos vigilet circa hostias, necessarius est diaconus, ad ministrandum ea, quae necessaria sunt sacerdoti: caeteri ordines his adjecti sunt. Crescente Ecclesia, crevit officium ecclesiasticum: ut multitudini Ecclesiae subveniri posset, adjiciuntur inferiores in adjutorio praepositorum. Unde Ambrosius in tractatu Epistolae ad Timotheum: illud vero dictis nostris adjici dignum est, quoniam non convenit [Col. 1083A] demirari, si neque subdiaconorum, neque lectorum memoriam Apostolus fecisse videatur: illis etenim gradibus functionum qui in Ecclesia necessario habentur isti postea magis sunt adecti propter utilitatem ministerii, quod propter multitudinem credentium per alteros postea impleri debere necessitas flagitavit. Unde nec inordinationem ante altare assequuntur, eo quod nec mysteriis ministrare statuuntur, sed alii quidem eorum, lectionum officium implent, alii vero intra diaconium illa praeparant, quae ad diaconi pertinent ministeria, nec non sollicitudinem implent luminariorum. Nam mysterii ministerium presbyteri soli implent et diaconi: alii quidem eorum sacerdotale opus implentes, alii vero sacris ministrantes. Juxta verba Ambrosii intelligimus [Col. 1083B] subjectos ordines diacono et presbytero non debere ordinationem accipere circa altaria? nec quando episcopus prosternitur ante altare, debere secum prosternere alios nisi eos qui provehendi sunt ad sacerdotale ministerium, vel ad diaconatus officium. Sic sunt inferiores ordines in adjutorio superiorum, ut tamen non excludant superiores ab officiis sibi commissis. Secundum Augustinum, ipsum summum pontificem Christum ostiarium possumus accipere: ita scribit in homilia quadragesima tertia super Joannis Evangelium. Non ergo pigeat nos, fratres, secundum quasdam similitudines ipsum videlicet Christum accipere ostium, ipsum ostiarium. Quid est enim ostium? Quo intramus. Quid est ostiarius? Qui aperit. Quis ergo se [Col. 1083C] aperit? nisi qui seipsum exponit? Christus dignatus est lector esse, ubi secundum Lucam aperuit librum, et legit. Exorcistae officium ad sacerdotis ministerium conjungit sanctus Gregorius ubi dicit: Nam sacerdotes cum per exorcismi gratiam manum credentibus imponunt, et reliqua. Acolyti ministerium invenimus Aaron summum pontificem in lege celebrasse, ubi dicitur in Exodo de lucerna, Et collocabunt eam Aaron et filii ejus. De istis sat est ad demonstrandum unumquemque sacerdotem habere in se subjecta ministeria: sed propter multitudinem hominum non posse illum omnia adimplere, ac ideo adjectos esse sibi socios qui minora adimpleant. Nunc ordo deposcit, quantum Dominus dederit, ut de singulis ordinibus dicamus specialiter.



CAPUT VII. De ostiariis.
[Col. 1083D]

Ostiarii habent exordium a Veteri Testamento: hic enim janitores vocabantur. Scriptum est in libro Paralipomenon primo: Per quatuor ventos erant ostiarii, id est, ad orientem, ad occidentem, ad aquilonem et ad austrum: fratres autem eorum in vinculis morabantur, et veniebant in Sabbatis suis de tempore usque ad tempus. His quatuor levitis scilicet Sellum et Acub et Elmon et Achimam, creditus est omnis numerus janitorum, et erant super exedras et thesauros domus Domini. Per gyrum quoque templi Domini morabantur in custodiis suis, et cum tempus fuisset ut ipsi mane aperirent fores: de eorum grege [Col. 1084A] erant et super vasa ministerii. Ad numerum enim inferebantur vasa, et efferebantur. Iterum de ministerio eorum in secundo: Constituit quoque janitores in partes domus Domini, ut non ingrederetur eam immundus in omni tempore. Et iterum: Janitores vero per portas singulas observabant, ita ut ne puncto quidem discederent a ministerio, quamobrem et fratres eorum Levitae paraverunt eis cibos. Hi quando ordinantur, suscipiunt claves ecclesiae et audiunt ab episcopo: Ita agite, ac si rationem possitis Deo reddere pro rebus quae istis clavibus includuntur; et accipiunt ostium. Nos quia generaliter sumus genus electum, regale sacerdotium, gens sancta, scrutari debemus quali modo ostiarii officium peragamus. Ostiarius aperit ostium ecclesiae. Ecclesia, Christi [Col. 1084B] est populus. Si quis per fidem aliquem introduxerit in ecclesiam, ipse ostiarius est. Unde Augustinus in tractatu super Joannem quadragesimo secundo: Ego veni ut vitam habeant, hoc est fidem, quae per dilectionem operatur, per quam fidem in ovile ingrediuntur ut vivant, quia justus ex fide vivit. Hoc donum gratiae Spiritus sancti dinumerat apostolus Paulus, ubi dicit? Alii fides in eodem Spiritu. Tria habet fides: unum est, ut sit ostium, quo utitur in praesenti ostiarius, et alterum, ut sit expulsio quo utitur exorcista, et tertium, ut sit munimen, quo utitur presbyter in olei unctione, quod in suo loco, Domino miserante dictum est.



CAPUT VIII. De lectoribus.

[Col. 1084C] Esdram lectorem accipiamus in Veteri Testamento, ille nos docebit qualiter legere debeamus, sicut scriptum est in eodem: Congregatusque est omnis populus quasi vir unus ad plateam, quae est ante portam Aquarum, et dixerunt Esdrae scribae ut afferret librum legis Moysis. Et post pauca: Stetit autem Esdras scriba super gradum ligneum, quem fecerat ad loquendum, et aperuit Esdras librum coram omni populo super omnem quippe populum eminebat. Levitae silentium faciebant in populo ad audiendam legem, populus autem stabat in gradu suo, et legerunt in libro legis Dei distincte et aperte ad intelligendum. Hujus sacerdotis et scribae, scilicet Esdrae opera replicat episcopus in oratione sua ad lectorem, dicens, ut assiduitate lectionum sit aptus pronuntiare verba [Col. 1084D] vitae, et mentis ac vocis distinctione populo monstrare intelligibilia. Hoc ministerium continetur in dono gratiae Dei, de quo dicit Apostolus: Alii sermo scientiae secundum eumdem spiritum. Nos enim spiritualiter lectores sumus quando de moribus instruimus aliquem intrantem in Christianum populum.



CAPUT IX. De exorcistis.

Dicit Beda in tractatu super Actus apostolorum: Refert Josephus regem Salomonem excogitasse, suamque gentem docuisse modos exorcismi, id est conjurationis, quibus immundi spiritus expulsi ab homine, ulterius reverti non sunt ausi. Quando idem ordinatur accipit libellum, in quo scripta est exorcizatio, [Col. 1085A] et audit ab episcopo ut habeat potestatem manum imponendi super energumenum. Hoc donum gratiae Dei ad fidem pertinet. Iste est secundus modus fidei per expulsionem diaboli. Unde dicit Matthaeus: Amen dico vobis, si habueritis fidem, et non haesitaveritis, non solum de ficulnea facietis; sed et si monti huic dixeritis, Tolle te, et jacta te in mare fiet. Moraliter: Si quis per orationes suas vitium diaboli potuerit expellere de homine, exorcista est.



CAPUT X. De acolythis.

Acolythus ab Aaron et filiis ejus sumat exemplum sui ministerii. Scriptum est in Exodo: Praecipe filiis Israel, ut afferant tibi oleum de arboribus olivarum, purissimum piloque contusum, ut ardeat lucerna [Col. 1085B] semper in tabernaculo testimonii extra velum, quod appensum est testimonio, et collocabit eam Aaron et filii ejus. Quod ita Beda in libro tertio de tabernaculo: Disposito omni ornatu tabernaculi, consequenter etiam lumen lucernae praevidetur, ut decor ejus admirabilis sicut interdiu, lumine solari, ita etiam noctu flammis lucernalibus illustretur, neque unquam in domo Dei aliquis tenebrarum locus aliqua umbrarum possit hora suppetere. Ille cum ordinatur, accipit ab archidiacono ceroferarium. Quare hoc faciat Isidorus dicit: Acolythi Graece, Latine conferarii dicuntur a deportandis cereis quando legendum est Evangelium, aut sacrificium offerendum. Tunc enim accenduntur luminaria ab eis, et deportantur, non ad effugandas tenebras, [Col. 1085C] dum sol eo tempore rutilat, sed ad signum laetitiae demonstrandum. Hoc donum ad prophetiam pertinet. Postquam imbutus fuerit homo de moribus, quod est primum donum scientiae, necesse est ut frequenter admoneatur sententiis Scripturarum sacrarum. Sicut enim ignis incensus exstinguitur, si non addiderimus fomenta: sic prima doctrina exstinguitur, nisi frequenter eadem reparatur diversis sententiis. Duo sunt officia prophetae: unum ut obscuros sensus Scripturae dilucidet: alterum, ut futura nuntiet. Ille est enim spiritualiter acolythus, qui ignem verbi coelestis, quo et illuminentur fratres ad agnoscendum, et inflammentur ad diligendum Deum, praedicando ministrat.



CAPUT XI. [Col. 1085D] De subdiaconis.

Subdiaconi in Veteri Testamento multis in locis Nathinaei appellantur, quale est illud in Esdra: Nathinaei filii Isai, filii Susan, et reliqua. Et iterum: Habitabat unusquisque in possessione et in urbibus suis, et sacerdotes, levitae, Nathinaei, et filii Salomonis, etc. Ut Isidorus dicit, Nathinaei interpretantur, in humilitate Domino servientes. De ministeriis eorum idem dicit: Denique isti oblationes in templo Domini suscipiunt a populis, isti obediunt officiis levitarum, isti quoque vasa corporis et sanguinis Christi diaconis ad altaria Domini offerunt. Ipsi vocantur apud Graecos , apud nos subdiaconi. Hi quando ordinantur, suscipiunt ab episcopo [Col. 1086A] patenam et calicem. Subdiaconi sequentes qui accipiunt ab archidiacono urceolum ad ministrandum vinum in eucharistiam corporis Christi. Ipsi etiam accipiunt scyphum manile cum manutergio. Merito ab archidiacono suscipiuntur, quia in ejus adjutorio consecrati sunt. Subdiaconus regionarius tempore sacrificii stat in facie pontificis: ideo necesse est ut subsequentes necessaria a foris ministrent. Subdiaconus ideo dicitur, quia sub diacono est. Ad unum mysterium consecrantur: subdiaconus vasa altaris ad eum defert, ipse vero ad altare, ut in eo disponat quae disponenda sunt, atque inde recipiat, ut bonus dispensator de mensa Domini sui. Miror qua de re sumptus usus in ecclesia nostra, ut subdiaconus frequentissime legat lectionem ad missam [Col. 1086B] cum hoc non reperiatur ex ministerio sibi dato in consecratione commissum, neque ex litteris canonicis, neque ex nomine suo. Subdiaconus, ut monstratum est, dicitur, quia sub diacono est positus. In quibus rebus illi subditus sit, consecratio ejus et canonica institutio monstrant, id est, ut in his ministret diacono, quae aguntur circa altaris officia. Nam primaevo tempore diaconus non legebat Evangelium, quod nondum erat scriptum: Sed postquam statutum est a patribus nostris, ut diaconus legeret Evangelium, statuerunt ut et subdiaconus legeret epistolam sive lectionem.



CAPUT XII. De diaconis.

Ordinem vel auctoritatem diaconi et presbyteri atque episcopi, sive differentiam assumendam a Veteri [Col. 1086C] Testamento sanctus Hieronymus nobis demonstrat ex Epistola ad Evagrium presbyterum, dicens: Et ut sciamus traditiones apostolicas sumptas de Veteri Testamento, quod Aaron et filii ejus atque levitae, in templo fuerunt, hoc sibi episcopi et presbyteri et diaconi in Ecclesia vindicent. Ac per hos recurramus ad Vetus Testamentum, et inquiramus quale esset ministerium levitarum in templo: Scriptum est in libro Numerorum, capitulo quinto: Locutusque est Dominus ad Moysen, dicens: Applica tribum Levi, et fac stare in conspectu Aaron sacerdotis, ut ministrent ei, et excubent et observent quidquid ad cultum pertinet multitudinis coram tabernaculo testimonii, et custodiant vasa tabernaculi, servientes in ministerio ejus. Ecce ministerium audivimus [Col. 1086D] levitarum, id est, vigilias in templo, et observationes rerum, quae pertinent ad cultum taberna culi sive vasorum. Et paulo post: Cumque involuerint Aaron et filii ejus sanctuarium et omnia vasa ejus in commotione castrorum, tunc intrabunt filii Caath, ut portent involuta. Et istud ministerium eorum, ut portent in itinere omnem supellectilem tabernaculi, quin et ipsum tabernaculum, sicut in sequentibus demonstrabitur. Hoc est officium familiae Gersonitarum, ut portent cortinas tabernaculi, et tectum foederis, operimentum aliud, et reliqua. De filiis Caath dicitur ut sint sub manu Eleazar filii Aaron sacerdotis. De istis, ut sint sub manu Ithamar filii Aaron sacerdotis, et dicitur, ut a trigesimo anno [Col. 1087A] usque ad quinquagesimum ministrent in tabernaculo foederis. Ex isto libro Numerorum et ex verbis sancti Hieronymi, qui nos jubet differentias sacrorum ordinum sumere a Veteri Testamento, discimus ministerium esse Levitarum, ut custodiant ecclesiam et vasa ejus, atque supellectilem, necnon etiam et quae necessaria sunt ecclesiae portare per iter, portent. Quapropter in Sardicensi concilio statutum est, ut qualescunque preces habuerint episcopi ad palatium, diaconi eas perferant. Ita scriptum est in nono capitulo memorati concilii: Quicunque ergo, quales superius memoravimus preces habuerint, vel acceperint, per diaconum suum mittant, quia persona ministri invidiosa non est, et reliqua. Quia audivimus ministerium diaconi ex Veteri Testamento, [Col. 1087B] videamus causam consecrationis ejus ex Novo. Scriptum est in Actibus apostolorum: Convocantes duodecim multitudinem discipulorum, dixerunt: Non est aequum nos derelinquere verbum Dei, et ministrare mensis. Considerate ergo, fratres, viros ex vobis boni testimonii septem, plenos Spiritu sancto et sapientia, quos constituamus super hoc opus: nos vero orationi et ministerio verbi instantes erimus. Unde Hieronymus ad eumdem quem supra: Non est dignum, ut relinquentes verbum Dei, ministremus mensis. Sciant quare diaconi constituti sunt: legant Acta apostolorum, recordentur conditionis suae. Et in eadem superius, quid patitur mensarum et viduarum minister? Perspicuum est esse ministerium illorum in Novo Testamento, ut afferant quae ponenda sunt in mensa [Col. 1087C] Domini ad coeleste convivium, et disponant ea super illam. Audiamus nunc consecrationem. Scriptum est in libro memorato Actus apostolorum: Et placuit sermo coram omni multitudine, et elegerunt Stephanum virum plenum fide et Spiritu sancto, et Philippum. Et Paulo post: Hos statuerunt ante conspectum apostolorum: et orantes, imposuerunt eis manus. Et libellus quidam apud nos de sacris ordinibus nescio cujus auctoris, qui dicit, solum episcopum debere manus imponere super diaconum: quia non ad sacerdotium consecratur, sed ad ministerium. Nunquid scriptor libelli doctior atque sanctior apostolis? qui posuerunt plures manus super diaconos quando consecrabantur, et propterea [Col. 1087D] solus episcopus ponat manum super diaconum, ac si solus possit precari virtutem gratiarum, quam plures apostoli precabantur? An forte ideo non imponit sacerdos manum super eum, qui ad diaconatus officium consecratur, ut non fiat quod ipse est, id est sacerdos? Si ita est, nec episcopum oportet ei manum imponere, ut non fiat episcopus. Quod si propterea oportet ei episcopum manum imponere, quia ipse orat pro eo, non solus ille orat, sed omnes qui pie intendunt verbis episcopi, ac mente retinent. Imitatio episcoporum, apostolorum chorus est. Optimum est, bonos duces sequi, qui certaverunt usque ad plenam victoriam. Quia de impositione manus legimus, quae assumpta est a Veteri Testamento, bonum est inquirere quid significet. Mysterium est qualecunque [Col. 1088A] sit: quae in Veteri Testamento agebantur, umbra erant futurorum. Dicamus breviter quod sentimus. Deus dabit doctores, qui melius explanabunt conatum nostrum. Per manus, opera intelligimus; per digitos, dona Spiritus sancti. In membris humanis non est major discretio membrorum, quam in digitis, ac per hoc discreta dona Spiritus sancti per eos monstrantur. Caput enim, principale mentis designat. Scripsimus in praesenti opusculo ex dictis sancti Augustini, non dare apostolos Spiritum sanctum: sed orare ut veniret super eos quibus manus imponebant. Unde scriptum est in libro Numerorum: Et dixit Dominus ad Moysen: Congrega mihi septuaginta viros de senioribus Israel, quos tu nosti quod senes populi sint ac magistri, et duces eos ad [Col. 1088B] ostium tabernaculi foederis, faciesque ibi stare tecum, et descendam et loquar tibi, et auferam de spiritu tuo tradamque eis. Non dixit: Aufer de spiritu tuo, et trade eis; sed, auferam et tradam. Et paulo post: Descenditque Dominus per nubem, et locutus est ad eum. Auferens de spiritu qui erat in Moyse, et dans septuaginta viris. Neque hic dixit, quod Moyses daret, sed Dominus dedit. Per impositionem manuum, opera Spiritus sancti intelligimus. Non enim adhuc est Deus omnia in omnibus. In aliquo est sapientia, in aliquo fides, in aliquo pietas, in aliquo castitas, in aliquo humilitas. Hoc valent plurimae manus super caput ejus, qui consecratur, ut unusquisque deprecetur Dominum, quatenus partem de spiritu suo det ei. Si enim quis voluerit dicere quid necesse [Col. 1088C] est toties imponere manus super capita eorum qui consecrantur? Imponuntur enim super diaconum, imponuntur postea super presbyterum. Quare hoc? nisi quia per consecrationem de opere ad opus transit, sicut de ministerio diaconi transit ad immolationem sacerdotalem. Quoniam nec illud opus, nec illud possumus agere, nisi dono gratiae Dei adjuti, ut Apostolus: Deus enim est qui operatur in vobis et velle et operari pro bona voluntate. Repetitur manus impositio, ac deprecatio primi operis transit ad deprecationem secundi. Additur unum ministerium diaconi, id est, ut legat Evangelium quod in primo tempore non legebatur, quando Stephanus fuit factus diaconus. Ut opinor, nondum erant Evangelia [Col. 1088D] scripta. Diacono Evangelii lectio convenit, minister est. Imitatur eum qui dixit: Non veni ministrari, sed ministrare. Quandiu Evangelium Christus praedicavit, minister nobis Christus factus est, quod in novissimo ostendit ante immolationem suam, quando lavit pedes discipulorum. Habet diaconus et donum prophetiae. Et merito, quia ejus fungitur officio, de quo dictum est: Prophetam vobis suscitabit Dominus de fratribus vestris, tanquam me, ipsum audite. Et iterum in Evangelio: Propheta magnus surrexit in nobis.



CAPUT XIII. De presbyteris.

Presbyteri deputantur in loco filiorum Aaron. Scriptum est in libro Numerorum. Haec nomina filiorum [Col. 1089A] Aaron sacerdotum, qui uncti sunt, quorum repleta est consecratione manus, ut sacerdotio fungerentur. Hunc morem tenent episcopi nostri, manus presbyterorum ungunt de oleo. Manifestum est cur hoc faciant, ut mundae sint, ad offerendam hostiam Deo, et largae ad caetera officia pietatis. Utrumque designatur per oleum, et gratia curationis, et charitas dilectionis. Hi praesunt Levitis, ut idem liber Numerorum demonstrat: Princeps autem principum Eleazar filius Aaron sacerdotis, erit super excubitores custodiae sanctuarii. Et paulo post: Hic est cultus familiae Gersonitarum in tabernaculo foederis, eruntque sub manu Ithamar filii Aaron sacerdotis. Ipsi enim quando consecrantur, manus impositionem accipiunt. Quid illud significet, secundum quod nobis Dominus [Col. 1089B] dedit, ministravimus. In quo ordine essent presbyteri tempore apostolorum, discamus ex auctoritate sanctorum Patrum. Dicit Ambrosius in tractatu super Timotheum: Opinabitur quisquis usum divinarum non habet Scripturarum, beatum Paulum presbyteros praetermisisse: sed non ita se res habet; illa enim quae de episcopo in anterioribus dixit, etiam et de illis dicit, qui nunc nominantur presbyteri, eo quod antiquis temporibus utrisque nominibus vocabantur presbyteri. Et post pauca: Melius autem qui cognoscere poterit illud ex illis quae ad Titum scripsit Apostolus: Dixit enim: ut constituas per singulas civitates presbyteros, sicut ego praecepi tibi: et dicens, quales debeat ordinari, addidit: Oportet enim episcopum irreprehensibilem esse sicut [Col. 1089C] Dei dispensatorem: cum conveniret utique ut presbyterum eum diceret: sed evidenter eumdem et presbyterum et episcopum nominavit. Et Hieronymus in epistola ad Titum: Attendamus verba dicentis: ut constituas per civitates presbyteros, sicut ego tibi disposui. Qui, qualis presbyter debeat ordinari, in consequentibus disserens, hoc est, si quis sine crimine est, unius uxoris vir, etc. Postea intulit: Oportet enim episcopum sine crimine esse tanquam Dei dispensatorem. Idem ergo est presbyter, qui et episcopus. Et paulo post: Putet non Scripturarum, sed nostram esse sententiam, episcopum et presbyterum unum esse, et aliud aetatis, aliud esse nomen officii, relegat Apostoli ad Philippenses verba dicentis: Paulus et Timotheus servi Christi Jesu, [Col. 1089D] omnibus sanctis in Christo Jesu, qui sunt Philippis, cum episcopis et diaconis, gratia vobis et pax, et reliqua. Philippis una est urbs Macedoniae, et certe in una civitate plures, ut nuncupantur, episcopi esse non poterant. Sed quia eosdem episcopos illo tempore quos presbyteros appellabant, propterea indifferenter de episcopis quasi presbyteris est locutus. Adhuc si alicui hoc videatur ambiguum, nisi altero testimonio comprobetur in Actibus. In Actibus apostolorum scriptum est, quod cum venisset apostolus Paulus Miletum, miserit Ephesum, et vocaverit presbyteros ejusdem Ecclesiae, quibus postea inter caetera sic locutus: Attendite vobis et omni gregi, in quo vos Spiritus sanctus posuit episcopos pascere Ecclesiam [Col. 1090A] Domini, quam acquisivit per sanguinem suum. Et hic diligentius observate, quomodo unius civitatis Ephesi presbyteros vocans, postea eosdem episcopos dixerit. Ejusdem ad Evagrium: Sed et Petrus in prima epistola: Presbyteros, inquit, in vobis precor compresbyter, et testis passionum Christi, et futurae gloriae, quae revelanda est particeps, regere Ecclesiam Christi, et inspicere non ex necessitate, sed voluntarie juxta Deum. Quod quidem Graece significantius dicitur , unde et nomen episcopi tractum est. Parva tibi videntur tantorum virorum testimonia? clangat tuba Evangelica filius tonitrui, quem Jesus amavit plurimum, qui de pectore Salvatoris doctrinae fluenta potavit: Presbyter electae Dominae et filiis ejus, quos ego diligo in veritate. [Col. 1090B] Et in alia epistola: Presbyter Caio charissimo, quem ego diligo in veritate. Comites non dedignentur esse, quod duces fuerunt. A ducatu accepit nomen sacerdos, ut Beda exponit in expositione de templo Salomonis. Sacerdos namque ab eo nomen Latine accepit, quod sacrum praebere ducatum minoribus debeat. Qualis esset eorum consecratio, Hieronymus in epistola memorata ad Evagrium exponit. Nam et Alexandriae a Marco evangelista usque ad Eraclam et Donysium episcopos, presbyterum semper unum esse electum, et in excelsiori gradu collocatum episcopum nominabant, quomodo si exercitus imperatorem faciat, aut diaconi eligant de se quem industrium noverunt, et archidiaconum vocent. * Archidiaconi consecratio nobis notissima est. Archidiaconus [Col. 1090C] eamdem consecrationem habet quam caeteri diaconi: sed electione fratrum praeponitur. Idem Hieronymus exponit quare unus eligeretur, super Epistolam ad Titum: Antequam diaboli instinctu studia in religione fierent, et diceretur in populis; Ego sum Pauli, ego Apollo, ego autem Cephae, communi presbyterorum consilio Ecclesiae gubernabantur. Postquam vero unusquisque eos, quos baptizaverat, suos esse putabat, non Christi, in toto decretum est orbe, ut unus de presbyteris electus super poneretur caeteris, ad quem omnis cura Ecclesiae pertineret, et schismatum semina tollerentur. Idem unde supra in epistola ad memoratum Evagrium: Quod autem postea unus electus est, qui caeteris praeponeretur presbyterorum, in chrismatis [Col. 1090D] remedium factum est, ne unusquisque ad se trahens Christi Ecclesiam rumperet. Videamus cur presbyteri nomen transeat ad episcopi. Ambrosius dicit in Epistola ad Timotheum: Quae autem sit causa, non est justum eam silentio praeterire ob illam immutationem nominum, quae ad praesens esse videtur, et qua ex causa discreta sunt nunc nomina, et neque episcopus dici potest presbyter, neque presbyter unquam episcopi nuncupationem poterit sibi vindicare, neque dum presbyter esse desistit. Antiquis etenim temporibus quando pietati studebant presbyteri, omni in loco ordinabantur, hoc quidem nomen contemplatione honoris accipientes; sicut et apud Judaeos presbyteri dicebantur, qui populo [Col. 1091A] praeerant. Vocabantur autem et episcopi ab illo opere, quod et implere videbantur, eo quod considerare omnia, quae ad cultum pertinent pietatis, fuerant constituti, ita ut universorum dispensationem haberent commissam. Nam et perfectam dispensationem etauctoritatem ecclesiastici ministerii ipsi tunc commissam habebant, et omnia regebantur pro eorum arbitrio. Et in sequentibus: Beatis vero apostolis decedentibus, illi, qui post illos ordinati sunt ut praeessent Ecclesiis, illis primis exaequari non poterant, nec miraculorum testimonium par illis habere, sed et in multis aliis inferiores illis esse videbantur: grave existimaverunt apostolorum sibi vindicare nuncupationem: diviserunt ergo nomina ipsa, et eisdem, id est, presbyteris presbyterii nomen reliquerunt. [Col. 1091B] Alii vero episcopi sunt nuncupati, hi qui et ordinationis praediti potestate, ita ut plenissime iidem praepositos se Ecclesiarum esse cognoscerent * Hieronymus exponit quod plus habeat episcopus quam presbyteri, dicens in epistola ad Evagrium saepe repetitum: Quid enim facit excepta ordinatione episcopus, quod presbyter non facit? * Et exponit, cujus constitutione episcopus sit constitutus, tractatu super Titum, dicens: Sicut ergo presbyteri sciunt se ex Ecclesiae consuetudine ei qui sibi praepositis fuerit, esse subjectos: ita episcopi noverint se magis consuetudine, quam dispositionis Dominicae veritate presbyteris esse majores, et in commune debere Ecclesiam regere, imitantes Moysen, qui cum haberet in potestate solus praeesse populo Israel, [Col. 1091C] septuaginta elegit, cum quibus populum judicaret. De eisdem septuaginta mentio facta est in consecratione presbyteri, dicendo, ut cum pontifices summos regendis populis praefecisset, ad eorum societatis et operis adjumentum sequentis ordinis viros et secundae dignitatis eligeres: sic in eremo per septuaginta virorum prudentium mentem, Moysis spiritum propagasti, et reliqua. Opus presbyteri, ad donum spiritus sapientiae pertinet, propter bonam conversationem.



CAPUT XIV. De pontifice.

Pontificem Aaron praefigurat in sua unctione, de quo scriptum est in Levitico: Sanctificavit oleum Moyses, quod fundens super caput Aaron, unxit [Col. 1091D] eum et consecravit. Et iterum in eodem: Pontifex, id est, sacerdos maximus inter fratres suos, super cujus caput fusum est unctionis oleum, et cujus manus in sacerdotio consecratae sunt. Et paulo post: Nec egredietur de sanctis secundum auctoritatem Patrum, scilicet, Paulum apostolum, Ambrosium archiepiscopum, et Hieronymum presbyterum, consecratio ad immolandum facta est episcopi, in ordinatione presbyteri. Sed quod additur ex canonica auctoritate, ut plures adsint episcopi: dicendum est, cur addatur. Gregorius Apostolicus interrogationi Augustini respondit, quam jam praetulimus in superioribus praesentis opusculi: Et quidem, inquiens, in Anglorum Ecclesia, in qua adhuc solus tu [Col. 1092A] episcopus inveniris, ordinare episcopum non aliter nisi sine episcopis potes. Et paulo post: Cum igitur, auctore Deo, ita fuerint episcopi in propinquis sibi locis ordinati, per omnia episcoporum ordinatio sine aggregatis tribus vel quatuor episcopis fieri non debet. In sequentibus exponit cur adventus eorum necessarius sit. Cur non ergo et in hac spiritali ordinatione, qua per sacrum ministerium homo Deo conjungitur, tales conveniant, qui vel in profectu ordinati episcopi gaudeant, vel pro ejus custodia omnipotenti Deo preces fundant? Gregorius dicit, quare debeant convenire plurimi: frater ejus Innocentius monstrat, quare prohibitum sit uni hoc facere, in decretalibus nono capitulo: Nec unus episcopus ordinare praesumat, ne furtivum beneficium praestitum [Col. 1092B] videatur. Additur etiam ad consecrationem ejus infusio olei super caput: Unde dicit Beda in libro tertio de Tabernaculo et Vasis ejus: Indutus vero sacris vestibus pontifex mox oleo unctionis perfunditur, ut per gratiam Spiritus sancti consecratio perficiatur: non quod ea quae praemissa sunt indumenta virtutum, absque gratia Dei possimus habere: sed quia majus necesse est auxilium gratiae tribuatur a Domino, ubi quis vel majorem conscenderit gradum, vel plurimorum fuerit regimini praelatus. Mystice dicit Psalmista: Sicut unguentum in capite, quod descendit in barbam, barbam Aaron. Augustinus in tractatu Psalmorum: Quis erat sacerdos, nisi unus sacerdos, qui intravit in Sancta sanctorum? Quis est sacerdos? nisi qui fuit et victima et sacerdos, nisi [Col. 1092C] ille, qui cum in mundo non inveniret quod offerret, seipsum obtulit? Vicarius Christi pontifex efficitur: ideo in capite ungitur. Caput nostrum Christus. Caput nostrum unctum est oleo invisibili: episcopus, quia vicarius Christi est, in capite ungitur: ab illo enim significatur se accipere hanc unctionis gratiam, qui caput est totius corporis. Imitando illum, qui caput est totius Ecclesiae, per unctionis gratiam fit et ipse caput Ecclesiae sibi commissae. Christus pro universa Ecclesia interpellat: Episcopus pro sibi commissa vice Christi regat Ecclesiam sibi commissam, sicut Christus totam Ecclesiam. Hoc sonant verba consecrationis ejus: Tribuas ei cathedram episcopalem ad regendam Ecclesiam tuam et plebem universam. Et aliter: Dicit Gregorius in Moralibus, [Col. 1092D] oleum in capite, charitas in mente. Quia vicarius Christi est, dilectionem quam Christus nobis monstravit, et docuit, in eo debemus invenire: atque ab eo ad cumulum nostri profectus trahere. Omnia haec quae extrinsecus geruntur, signa sunt rerum intimarum. Si quis in mente habuerit ipsas res, ipse est verus sacerdos: ac ideo verum, quod Petrus dicit de universis Catholicis: Gens, sancta regale sacerdotium. Dicit libellus, secundum cujus ordinem celebratur ordinatio apud quosdam, ut duo episcopi teneant Evangelium super caput ejus, quod neque vetus auctoritas intimat, neque apostolica traditio, neque canonica auctoritas. Potest tamen Evangelii positio super caput, monere tenentes, ut quo Dominus [Col. 1093A] idem Evangelium firmet in corde ejus, deprecentur, aut ut moneant eum qui consecratur, recordari se amplius esse sub jugo Evangelii, quam foret. Generaliter enim de benedictione omnium electorum dicit Beda in expositione de templo Salomonis: Qui enim dixit: Benedixit omnes timentes Dominum, pusillos cum majoribus: ipse dixit: Quia tu reddes singulis secundum opera eorum. Communis ergo ibi benedictio omnium erit electorum, attamen pro distincta operum qualitate, multae sunt mansiones beatorum in una eademque domo Patris aeterna in coelis.



CAPUT XV. De habitu sacrorum ducum.

Primo notandum est ita esse clericorum habitum [Col. 1093B] constitutum in ecclesiasticis officiis, ut in omnibus Christiano populo possit praebere exemplum bonae conversationis. Quod quodammodo significat Hieronymus in libro de veste sacerdotali ad Fabiolam: Legimus, inquiens in Levitico, juxta praeceptum Dei Moysen lavisse Aaron et filios ejus. Jam tunc purgationem mundi, et rerum omnium sanctitatem baptismi sacramenta signabant. Non accipiunt vestes, nisi loti prius sordibus; nec coronantur ad sacra nisi in Christo novi homines renascantur. * Ex his verbis intelligimus, vestes sacerdotales ad conversationem populi Christiani pertinere.



CAPUT XVI. De non utendis vestibus sacratis in quotidiano usu.

Stephanus natione Romanus ex patre Jobio, ut legitur [Col. 1093C] in Gestis episcopalibus, constituit sacerdotibus Levitisque vestes sacratas in usu quotidiano non uti in ecclesia. Tale quid Dominus per Ezechielem loquitur: Haec sunt gazophylacia sancta, in quibus vestiantur sacerdotes, qui appropinquant ante Dominum in Sancta sanctorum. Et paulo post: Cum autem ingressi fuerint sacerdotes, non egredientur de sanctis in atrium exterius, et ibi reponent vestimenta sua, in quibus ministrant, quia sancta sunt, vestienturque vestimentis aliis, et sic procedent ad populum. Et iterum: Cumque ingrediuntur portas atrii interioris, vestibus lineis induentur, nec ascendant super eos quidquam laneum, quando ministrant in portis atrii interioris et intrinsecus. Et post pauca: Cumque [Col. 1093D] egredientur atrium exterius ad populum, exuent se vestibus suis, in quibus ministraverant, et reponent in gazophylacia sanctuarii, et vestient se vestimentis aliis. Quamvis haec spiritualiter intelligere debemus, tamen admoniti sumus a supra memorato Apostolico, ut mutationem vestimenti juxta litteram compleamus. Nobis enim, qui Spiritu sumus renati, ante oculos bonum est frequentare quod in mentem transeat. Per lineam vestem, qua tantummodo utimur in sanctis, intelligimus subtilem orationem, exutam ab omni carnali cogitatione ante Dominum. Locutio vero ad populum alia debet esse tamque grossa, ut intelligi valeat a populo. Unde et Hieronymus in libro decimo tertio super Ezechielem: Et quia semel praeceperat quibus vestibus uti deberent sacerdotes [Col. 1094A] quando intrinsecus in ministeriis sunt, rursum jubet ut egredientes in gazophylaciis sive in exedris sanctorum se exuant pristinis vestibus, et induantur aliis, ne si sanctas vestes habuerint, sanctificent populum foris positum, qui necdum fuerit, sanctificatus, nec se praeparavit in sanctificatione templi, ut sit Domini Nazaraeus. Per quae discimus non quotidianis et quibuslibet pro usu vitae communis pollutis vestibus nos ingredi debere in sancta sanctorum: sed munda conscientia, et mundis vestibus tenere Domini sacramenta. Et iterum in eodem: Porro religio divina alterutrum habitum habet. in ministerio alterum in usu vitaque communi. Namque et hic ex verbis Hieronymi admoniti sumus mutatione vestimenti. Sequitur ejusdem in eodem: [Col. 1094B] Haec vestimenta proprio nobis labore conficimus, quae texta sunt desuper, qualem et Dominus habebat tunicam, quae scindi non potest: quibus induimur, quando secreta Domini et arcana cognoscimus, et habemus spiritum qui scrutatur etiam alta et profunda Dei, quae non sunt monstranda vulgo, nec proferenda ad populum, qui non est sanctificatus, nec Dei sanctitudini praeparatus; ne si majora se audierint, majestatem scientiae ferre non possint, et quasi solido suffocentur cibo qui adhuc lacte infantiae nutriendi sunt. * Inter regulas sacrae Scripturae septem haec una ex illis constat ut a littera transeamus ad spiritum, et a spiritu ad litteram. Ac ideo non abhorret a vero, quamvis de laneo vestimento accipiamus secundum spiritum, si secundum litteram [Col. 1094C] perfecerimus mutationem vestimenti, quod et secundum litteram et secundum spiritum rite possumus intelligere.



CAPUT XVII. De amictu.

Amictus est primum vestimentum nostrum, quo collum undique cingimus. In collo est namque vox, ideoque per collum loquendi usus exprimitur. Per amictum intelligimus custodiam vocis, de qua Psalmista dicebat: Dixi, Custodiam vias meas, ut non delinquam in lingua mea; posui ori meo custodiam. Et in alio psalmo: Pone, Domine, custodiam ori meo. Amictus ideo dicitur, quia circumjicitur. In isto primo vestimento admonetur castigatio vocis.



CAPUT XVIII. De alba.
[Col. 1094D]

Postea camisiam induimus quam albam vocamus, de qua Hieronymus in epistola memorata de veste sacerdotali ad Fabiolam: Secunda ex lino tunica, est poderis, id est, talaris, et in sequentibus. Haec adhaeret corpori, et ita arcta est et strictis manicis, ut nulla omnino in veste sit ruga, et usque ad crura descendat. Volo pro legentis facilitate, abuti sermone vulgato: solent militantes habere lineas, quas camisias vocant, sic aptas membris et astrictas corporibus, ut expediti sint vel ad cursum vel ad praelia, dirigendo jaculo, tenendo clypeo, ense librando, et quocunque necessitas traxerit. Ergo et sacerdotes parati in ministerio Dei utantur hac tunica, ut habentes [Col. 1095A] pulchritudinem vestimentorum nudorum celeritate discurrant. In eo distat vestimentum illud a nostro quod illud strictum est, nostrum vero largum. Etenim hi qui in Veteri Testamento spiritu servitutis erant astricti, de quo dicebat Paulus: Non enim accipistis spiritum servitutis in timore. Nos vero quia Filius liberavit, liberi sumus, non accepimus spiritum servitutis in timore, spiritum adoptionis filiorum. Ac ideo sic illorum strictum, nostrum largum propter libertatem, qua Christus nos liberavit. Quia primum vestimentum diximus esse castigationem vocis, videamus si secundum habeat aliquam castigationem corporis. Dicit Beda in libro de tabernaculo: Haec etenim linea manus ac brachia debet stringere sacerdotis, ne quid nisi utile faciant; [Col. 1095B] pectus, ne quid inane cogitet; ventrem, ne delicias ultra-modum appetendo, Deum se gulosum facere praesumat; subjecta ventri membra, ne lasciviendo totam sacerdotalis habitus pulchritudinem corrumpant; genua, ne ab orationis instantia torpeant; tibias et pedes, ne ad malum currant. Induatur ergo sacerdos primo linea stricta, ut et corpus ab iniquis operibus, et a pravis cogitationibus mentem compescat. Quod ibi significatur strictura vestimenti, hoc apud nos lini castigatio. Quia usque ad pedes Beda pervenit disserendo de lineis vestibus, congruum est ut nosmetipsos absolvamus de sandaliis, sive, ut alio nomine, campobis, qui supersunt in pedibus. Sandalia subtus cooperiunt pedem, desuper nudum relinquunt; de quibus dicit idem qui supra in tractatu [Col. 1095C] super Marcum: Marcus dicendo calceari eos sandaliis, vel soleis, aliquid hoc calceamentum mysticae significationis habere admonet, ut pes neque tectus sit, neque nudus ad terram, id est, nec occultetur Evangelium, nec terrenis commodis innitatur. Sicut per linum, quo pedes vestiuntur, castigatio pedum significatur, ita per sandalia profectus ad praedicandum.



CAPUT XIX. De casula.

Casulam, quae est generale indumentum sacrorum ducum, ante caeteras vestes quae sequuntur praeponimus. In illis quae supra praetulimus castigatio corporis a vitiis designatur, excepto in sandaliis. In sequentibus vero opera justitiae demonstrabuntur. [Col. 1095D] Dicit Beda in libro memorato de Tabernaculo: Vestes sanctae Aaron, quas illi fecit Moyses, opera sunt justitiae et sanctitatis. Casula vero, quae pertinet generaliter ad omnes clericos, debet significare opera quae pertineant ad omnes: haec enim sunt fames, sitis, vigiliae, nuditas, lectio, psalmodia, oratio, labor operandi, doctrina, silentium, et caetera hujusmodi. In istis enim nullus sacrorum dux negligens debet esse. Quando istis operibus vestitur, casula indutus est. Haec in aperto sunt, et tam ad minores gradus pertinent quam ad supremos. Casula dupla est, post tergum inter humeros, et ante pectus. Per humeros opera exprimuntur. In eis duplex sit vestimentum, quia sic debemus bona opera foris proximis ostendere, [Col. 1096A] ut eadem intus coram Domino integra servemus. In pectore duplex, quia in eo utrumque debet esse, et doctrina et veritas: veritas interius, doctrina ad homines. Haec duo duplicia sint conjuncta, quia tunc bene ministratur, cum opus et ratio in unum conveniunt. Opus ad humeros, ratio ad pectus.



CAPUT XX. De stola.

Stolam accipit diaconus, quando ordinatur ab episcopo. Ipsa enim semper utitur in opere ministerii. Per stolam designatur onus leve ac suave, de quo Dominus dicit: Tollite jugum meum super vos: jugum enim meum suave est, et onus meum leve. Per jugum Evangelium intelligimus, de quo dicit Hieronymus [Col. 1096B] in Commentariis Matthaei: Quomodo levius, lege Evangelium, cum in lege homicidium, in Evangelio ira damnetur? Et paulo post: In lege multa praecepta sunt, quae Apostolus non posse compleri plenissime docet. In lege opera requiruntur, quae qui fecerit, vivet in eis; in Evangelio voluntas requiritur, quae si etiam effectum non habuerint, tamen praemium non amittet. In eo quod stola ad genua tendit, quae solent curvari causa humilitatis, hoc intelligimus quod Dominus dicit: Discite a me quia mitis sum et humilis corde. Sciat se diaconus in stola superposita collo, ministrum Evangelii esse, non praepositum. Evangelium Christus est.



CAPUT XXI. De dalmatica.

[Col. 1096C] Dalmatica a Sylvestro papa instituta est. Per dalmaticam intelligimus religionem sanctam, immaculatam, quae est apud Deum et Patrem, ut visitentur pupilli et viduae in tribulationibus eorum, et visitatores immaculatos se custodiant ab hoc saeculo. Ipsa dalmatica duas coccineas lineas habet retro, similiterque in anteriori parte, quia Vetus Testamentum et Novum rutilant dilectione Dei et proximi. Immaculatum esse, ad Deum pertinet; visitare fratres, ad proximum. Per colorem coccineum opera misericordiae, quae ex charitate fiunt in pupillis et viduis, intelligimus; per candorem, visitatorum munditia designatur. Ipsa est enim vestis de qua dicitur in psalmo quadragesimo quarto: Astitit regina a dextris tuis in vestitu deaurato, circumdata [Col. 1096D] varietate. Unde Augustinus in eodem psalmo: In veste ista varietas sit, scissura non sit. Ecce varietatem intelleximus de diversitate linguarum, et vestem intelleximus propter unitatem. Et in sequentibus, circumamicta varietate, pulchritudo intrinsecus. In fimbriis autem aureis, varietas linguarum doctrinae, decus. Fimbriae, quae procedunt de dalmatica, verba sunt ejus praedicatoris cujus religio sancta et immaculata est. Sicut verba ab aura aeris raptantur, ita fimbriae spiramine venti. Profert Paulus candidas fimbrias circa manus ad utilitatem gentium quando dicit, Magis autem laboret operando manibus suis quod bonum est, ut habeat unde tribuat necessitatem patienti. Quod Paulus [Col. 1097A] praedicavit, opere complevit, dicens ad Corinthios de se: In tribulationibus, in laboribus. Quod ita Ambrosius in eadem Epistola: Laborare non destitit manibus suis, ne cui gravis esset. Fert fimbrias candidas in latere, quando dicit: Castigo corpus meum, et in servitutem redigo, et in alio loco: In castitate, hoc est, castitate corporis, et in vigiliis. Qui hanc custodit, immaculatum se custodit ab hoc saeculo. Fert coccineas circa humeros et pectora, quando dicit: In charitate non ficta. Ficta charitas est quae dimittit viduas et pupillos in tribulatione, et subvenit in prosperitate. Quae fimbriae ante sunt et retro, quia mandatum dilectionis et in Veteri Testamento, et in Novo manet. Unde Joannes: Charissimi, non mandatum novum scribo vobis, sed mandatum [Col. 1097B] vetus, quod habuistis ab initio. Mandatum vetus est verbum quod audistis. Iterum mandatum novum scribo vobis. Quod ita Beda: Eadem charitas et mandatum vetus est quod ab initio commendata; et mandatum novum, quia tenebris ejecti, desiderium novae lucis infundit. Aliquae dalmaticae habent viginti octo fimbrias ante et retro. Ubi est octies repetitus septiformis Spiritus propter genera hominum, quos replet, ut laudent Deum, hoc est, reges terrae, et omnes populi, principes et judices, juvenes et virgines, senes et juniores. Et aliquae triginta et triginta. Singulae lineae altrinsecus quindecim, quia charitas et in Veteri Testamento et in Novo quindecim ramos ex se producit. Quisquis studet prodesse fratribus in adversitate et in prosperitate, iste [Col. 1097C] habet fimbrias coccineas in utroque humero. Hae duae fortunae signantur per sinistrum et dextrum humerum. Quindecim ramos charitatis enumerat: Patiens est, benigna est, non aemulatur, non agit perperam, non inflatur, non est ambitiosa, non quaerit quae sua sunt, non irritatur, non cogitat malum, non gaudet super iniquitate, congaudet autem veritati. Omnia suffert, omnia credit, omnia sperat, omnia sustinet. Linea quae in medio est quasi stipes charitatis. Quod enim significant lineae sive fimbriae in dextro humero sive sinistro, hoc significant in anteriori parte hominis quae pertinet ad Novum Testamentum. Sinistrum latus habet fimbrias, quia actualis vita sollicita est, et turbatur erga plurima; at dextrum latus non habet, quia contemplativa vita [Col. 1097D] quieta est: per ipsam figuratur regina quae stat a dextris. Ipsa est una columba, perfecta et proxima, stat a dextris, et nihil in se sinistrum habet; largitas brachiorum, largitatem et hilaritatem datoris demonstrat. Diaconus, qui non est indutus dalmatica, casula legit circumcinctus, ut expedite possit ministrare, vel quia suum est ire ad comitatum propter instantes necessitates. Ipsa habet pertusas subtus alas, quoniam Christum vult imitari, qui lancea perfossus est in latere, et vult ut nos sequamur ejus vestigia, quod significat perfossus in latere.



CAPUT XXII. De tunica quam sacerdos induit super camisiam.

Sicut in camisia designatur castigatio corporis, [Col. 1098A] ita in tunica virtutes animae, quae ad solos sublimes pertinent, de qua Hieronymus in epistola ad Fabiolam: Haec ipsa hyacinthina tunica subucula nominatur, et proprie pontificis est, significatque rationem sublimium non patere omnibus, sed majoribus atque perfectis. Ipsa est interior, ipsaque designat virtutes animae, quae non multis cognitae sunt, et quas semper debet habere perfectus. Unde Beda in tractatu super Lucam: Quis etenim nesciat viscera misericordiae, benignitatem, humilitatem, patientiam, modestiam, castitatem, fidem, spem et his similia, sine ulla temporum intercapedine a fidelibus esse servanda? Ipsa non cingitur, sed camisia. Quae ita est fabrefacta, ut non impediat cursum nostrum ad ministrationem, quoniam memoratae virtutes liberum [Col. 1098B] nobis iter praebent ad contemplationem Dei. Camisia cingulo continentiae constringitur, praecipiente Domino: Sint lumbi vestri praecincti, ut per duas virtutes, id est, obedientiam Domini et naturalem disputationem constringatur omnis voluptas. Haec sunt vestimenta de quibus scribitur in Parabolis Salomonis, Fortitudo et decor indumentum ejus. Et in superioribus, Et cingulum tradidit Chananaeo. Si quis voluerit uti duabus tunicis, ostendet se esse diaconum et sacerdotem, sive ut octo sint vestimenta secundum numerum vestimentorum summi pontificis Aaron, cujus vestimenta narrantur fuisse circa caput et corpus usque ad pedes. De vestimento pedum et manuum reticetur. Ad illius normam, ut dixi, habet summus pontifex noster a capite [Col. 1098C] usque ad pedes octo vestimenta. Primum est amictus, secundum camisia, tertium cingulum, quartum stola, quintum et sextum duae tunicae, septimum casula octavum pallium. Porro vestimentum pedum potius pertinet ad nostros pontifices quam ad Aaron. Dicitur nostris pontificibus: Euntes docete omnes gentes; Aaron tantum in Judaea versabatur. Sudarium in manu potius ad nostros quam ad Aaron, quoniam major munditia est in Novo Testamento quam esset in Veteri: et illa bona habemus quae illi habuerunt, et plura per Jesum Christum Dominum nostrum. Sacerdos in suo officio non se exuit casula, quia praecipiente Domino per Moysen non debet exire de sanctis, sicut scriptum est: Nec egredietur de sanctis, ubi intelligi datur debere eum [Col. 1098D] jugiter in continentia et abstinentia manere.



CAPUT XXIII. De pallio quo utuntur archiepiscopi.

Pallium archiepiscoporum super omnia indumenta est, ut lamina in fronte solius pontificis. Illo discernitur archiepiscopus a caeteris episcopis. Pallium significat torquem, quem solebant legitime certantes accipere. Quo dono admoventur caeteri ad legitimum certamen. Quod habet duas lineas a summo usque deorsum ante et retro. Significat enim summae doctrinae decorem per disciplinam mandatorum Domini acceptabilem. Circulus circa collum disciplina est Domini circa sermonem praedicatoris, ut non sit alter sermo praedicationis et aliud opus, [Col. 1099A] dicente Paulo: Nemini dantes ullam offensionem, ut non vituperetur ministerium nostrum. Quod ita Ambrosius in tractatu Epistolae ad Corinthios: Vituperatur enim ministerium ipsorum, si ea quae verbis docebant, operibus suis, ut fierent, exempla non darent. Mandata Veteris Testamenti, a principio Geneseos usque in finem, in humerali linea operando et docendo portet pontifex in pectorali; Novi, a primitiva Ecclesia usque in finem. De torque dicebat Salomon in Parabolis: Ut addatur gratia capiti tuo, et torques collo tuo. Quod ita Beda in eodem: Mos apud veteres fuit ut legitime certantes coronam in capite, torquem in collo, acciperent. Et nobis ergo si disciplinam conditoris nostri, si gratiae matris scita custodimus, major inde virtutum spiritalium [Col. 1099B] claritas augetur. Additur gratia capiti, cum charitas, quae principale mentis ornabat, ardentius inflammatur. Additur et collo torques, cum fulgore perfectae operationis sermo praedicationis, qui per collum procedit, confirmatur: ac ne contemni ab auditoribus debeat, indeficienti virtutum connexione ducitur. Sed et his qui Mosaicae legis decreta Domino veniente servabant, addita est gratia Novi Testamenti cum spe regni coelestis, cujus splendor eximius, ad exemplum coronae vel torquis, nullo unquam fine claudetur.



CAPUT XXIV. De sudario.

Sudario solemus tergere pituitam oculorum et narium atque superfluam salivam decurrentem per [Col. 1099C] labia. Ac ideo sudarium significat isto in loco studium mundandae cogitationis, quo naturales et velut ingenitas nostras delectationes studemus tergere, sive propter effusionem lacrymarum tergendum fertur sudarium, ut in Martyrologio Bedae legitur, quod pater noster Arsenius propter redundationem lacrymarum tergendam, sudarium semper in sinu vel in manu habuerit. In manu sinistra portatur ut ostendatur in temporali vita taedium nos pati superflui humoris, hoc est carnalis delectationis. Et iterum sudarium ad hoc portamus, ut eo detergamus sudorem, qui fit ex labore proprii corporis, quod legimus usitatum fuisse circa corpus Christi. Unde legitur: Et sudarium quod fuit super caput ejus. Sudor taedium nostro corpori est, si non esset taedium, [Col. 1099D] non toties tergeretur. Habet aliquoties mens taedium, dicente Psalmista: Dormitavit anima mea prae taedio. Taedium in anima, quasi sudor in corpore. Taedium animi aliquoties solet fieri ex conscientia peccatorum, aliquoties ex accidentibus, ut est omne flagellum quod patitur ab alieno corpore: aliquoties ex infirmitate proprii corporis, quae infirmitas aliquoties solet accidere ex peccatis. Quando taedium ex infirmitate peccatorum frontem conscientiae nostrae tegit, habeamus sudarium ex ligno castigatum et mundum, qualia sunt verba David prophetae: Cor mundum crea in me, Deus, et spiritum rectum innova in visceribus meis. Et si fuerit infirmitas ex approbatione, sicut in Job, dicamus quod dixit: [Col. 1100A] Sicut Domino placuit, ita factum est: sit nomen Domini benedictum. Munda cogitatio in David fuit quando dixit: Cor mundum crea in me, Deus: mundaque in Job, quando dixit: Sicut Domino placuit, ita factum est. Sic et nos quando taedio aliquo afficimur, ne majore tristitia absorbeamur in consolationem nostri quasi quoddam sudarium exempla praedicta sanctorum Patrum ad corroborandam patientiam, et detergendum taedium sumamus. Per sudarium intelligimus mundos affectus et pios in labore.



CAPUT XXV. De varietate sandaliorum.

Varietas sandaliorum varietatem ministrorum pingit. Episcopi et sacerdotis pene unum est officium: at quia nomine et honore discernuntur, discernuntur [Col. 1100B] etiam varietate sandaliorum, ut visibus nostris error auferatur, qui potest interesse propter similitudinem officii. Episcopus habet ligaturam in suis sandaliis, quam non habet presbyter. Episcopi est, huc illucque discurrere per parochiam ad regendam plebem: ne forte cadant sandalia de pedibus, ligata sunt. Ex eo potest sciri quantum necesse sit ei firmare gressus mentis, qui in turbis populorum versatur. Presbyter qui domi hostias immolat, securius incedit. Diaconus quia dissimilis est episcopo ab officio, non est necesse ut habeat dissimilia sandalia, et ipse ligaturam habet, quia suum est ire ad comitatum. Subdiaconus quia in adjutorio est diacono et pene in eodem officio, necesse est ut habeat dissimilia sandalia, ne forte [Col. 1100C] aestimetur diaconus. Mystice, quia sandalia praedicatoris cursum signant solea quae subtus est, admonet praedicatorem, ut non se implicet terrenis negotiis. Lingua de albo corio, quae subtus calcaneum est monstrat debere esse eamdem separationem innocentem et sine dolo, ut possit de eo dici: Ecce vere Israelita, in quo dolus non est. Non sit talis, quales pseudoapostoli erant, qui praedicabant per invidiam et contentionem. Lingua quae inde surgit, et est separata a corio sandaliorum, lingua eorum monstrat, qui praedicatori bonum testimonium debent proferre, de quibus dicebat Paulus: Oportet et eum testimonium bonum habere ab his qui foris sunt. Hi sunt in inferiore parte, et sunt quodammodo separati a conversatione spiritalium. Lingua superior [Col. 1100D] spiritalium lingua est qui praedicatorem introducunt in opus praedicationis. Haec requiruntur posteriore vita praedicatoris. At intrinsecus de albo corio circumdata sunt sandalia: ita oportet esse praedicatoris intentionem candidam coram Deo ex pura conscientia: extrinsecus vero nigrum apparet, quoniam videtur praedicatorum vita despecta a saecularibus, propter multitudinem pressurarum praesentis mundi. Superior pars sandaliorum, per quam pes intrat, multis filis consuta est, ut non dissolvantur duo coria. In initio enim debet studere praedicator pluribus virtutibus atque sententiis Scripturarum, ut pluribus forinseca cum his quae intrinsecus nitent coram Deo, non disjungantur. Lingua sandaliorum [Col. 1101A] quae super pedem est, linguam praedicatoris potest figurare. Linea opere sutoris facta praecedens a lingua sandalii usque ad finem ejus, Evangelicam perfectionem; lineae procedentes ex utraque parte, legem et prophetias quae in Evangelio recapitulantur. Etenim ipsae recapitulatae sunt ad mediam lineam, quae usque ad finem currit. Ligatura mysterium incarnationis Christi, quae incarnatio, quia in aliquibus aperta est humanis sensibus humano more, sicuti est, poni in praesepio, pannis involvi, et caetera. Aliqua sandalia sine ligaturis tenet praedicatio. Et aliter: Dicit Dominus in Evangelio: Quodcunque supererogaveris, ego cum rediero reddam tibi. Disponit Dominus his qui Evangelium praedicarent, de Evangelio vivere: supererogavit [Col. 1101B] Paulus, quia sine sumptu exposuit Evangelium, operabatur manibus suis victus sibi necessaria. Opus Pauli quod supererogavit Evangelio possumus intelligere corrigias supererogatas sandaliis, quae manibus huc illucque ducuntur ut ligentur. Firmo gressu it praedicator, qui nulli onerosus est.



CAPUT XXVI. Recapitulatio vestimentorum.
[Col. 1102A]

Breviter desideramus recapitulare omnem ornatum clericorum. Caput clerici mens est. In superiore parte discoopertum, ubi est imago Dei, in inferiore parte circumdatum capillis, quasi aliquibus cogitationibus de praesenti necessitate. Amictus est castigatio vocis. Alba caeterorum inferiorum sensuum praesidente magistra ratione, interius per disciplinam continentiae constringente quasi quodam cingulo voluptatem carnis. Calceamenti linea, prohibitio pedum ad malum festinando. Sandalia ornatus, iter praedicatoris, quia coelestia non debet abscondere, neque terrenis inhiare. Secunda tunica, opera mentis sunt: casula, opera corporis pia. [Col. 1102B] Stola jugum Christi, quod est Evangelium. Dalmatica diaconi et sui ministri, quae est itineri habilis, cura proximorum est; sudarium, piae et mundae cogitationes, quibus detergimus molestias animi ex infirmitate corporis. Pallium archiepiscoporum, torques devotissimae praedicationis, et in Veteri Testamento et in Novo.



LIBER TERTIUS.
[Col. 1101]

[Col. 1101B] Domino opitulante, intercedente beato Medardo confessore, cujus festivitas hodie apud nos celebratur [Col. 1101C] in gaudio sanctorum, prompti sumus animo ad suscipiendum Dei munus, si tamen ipse dignatur purgare et serenare oculum, in quo discamus de officio missae, quid rationis in se contineat diversitas illa, quae ibi agitur: cum satis esset, sine cantoribus et lectoribus, et caeteris quae ibi aguntur, sola benedictio episcoporum, aut presbyterorum ad benedicendum panem et vinum, quo reficeretur populus ad animarum salutem: sicut primaevis temporibus fiebat apud apostolos: ac ideo primum dicendum est de signis.




CAPUT PRIMUM. De signis quibus congregamur in idipsum.

Signorum usus a Veteri Testamento sumptus est; [Col. 1101D] scriptum est in libro Numerorum: Locutus est Dominus ad Moysen, dicens: Fac tibi duas tubas argenteas ductiles, quibus convocare possis multitudinem (Num. X). Et paulo post: Quando autem congregandus est populus, simplex tubarum clangor erit, et non concise ululabunt. Filii Aaron sacerdotis clangent tubis. Et iterum: Si quando habebitis epulum, et dies festos et Kalendas, canetis tubis super holocaustis et pacificis victimis, ut sint vobis in recordationem Dei vestri. Audivimus clangorem tubarum in recordatione Dei nostri resonare. Detque nobis Deus, ut quidquid boni facere poterimus, sive singulariter in causa nostra, sive communiter in causa fratrum, ut est signa moveri, in memoriam ejus faciamus. Audiamus et tubam vocantem, nos ad poenitentiam [Col. 1102B] quando in adversis affligimur, dicente Joel: Canite tuba in Sion, sanctificate jejunium, vocate coetum, [Col. 1102C] congregate populum, sanctificate Ecclesiam, coadunate senes, congregate parvulos et sugentes ubera (Joel II). Quod ita Hieronymus in eodem: Clangite tuba in Sion, et poenitentiam populis praedicate. Sanctificate jejunium, praedicate curationem, sive coetum, de quibus jam diximus. Congregate populum, ut qui dispersus peccaverat, congregatus peccare desistat. Sanctificate Ecclesiam, ut nullus in Ecclesia non sanctus sit: ne forte impediantur orationes vestrae, et modicum fermentum totam massam corrumpat (I Cor. XV). Et adunate sive eligite senes, ut non aetas in eis, sed sanctitas eligatur. Congregate quoque parvulos et sugentes ubera, ne ulla sit aetas quae non convertatur ad Dominum. Parvulos atque la etentes, de quibus in Psalmis et in Evangelio legimus: [Col. 1102D] Ex ore infantium et lactentium perfecisti laudem (Psal. VIII; Matth. XXI). Praedicationem quam significat clangor tubarum, Hieronymo exponente, signat signum: quod in nostra Ecclesia reboat. Signum nostrum est ex metallo aeris. Aes est metallum durabile et sonorum. Habet idem signum interius plectrum ferreum, quo tunditur, ut audiatur. Oraque praedicatorum significat Novi Testamenti, quae plus durant quam tubae Veteris Testamenti, atque altius resonant. Ora praedicatorum nostrorum durabunt usque ad finem, et auditur longe sonus eorum usque in fines terrae (Psal. LXXV). Tempore Judaeorum notus erat tantum in Judaea Deus; at tunc in omni terra. Vas metalli aeris ora significat, ut diximus, praedicatorum: ferrum interius, linguam [Col. 1103A] eorum: per funem, intelligimus mensuram vitae nostrae. Unde dicebat Paulus: Sed ipsi in nobis, nosmetipsis metientes et comparantes (II Cor. X). Mensura meae conversationis nusquam mihi satius ostenditur quam in Scriptura: ac ideo funem Scripturam intelligo. Funis, qui habet initium a ligno, Scripturam sacram significat Novi Testamenti, descendentem a ligno Dominicae crucis. Quod tamen lignum a superioribus continetur, quia Dominica crux a prophetis et antiquis Patribus continetur: qui funis usque ad manus sacerdotis pertransit, etenim Scriptura ad opera sacerdotum debet transire. De qua dicit Gregorius in libro de aedificatione templi: Quisquis hanc legit in ea semetipsum metitur, vel quantum in spiritali virtute proficit, vel quantum [Col. 1103B] a bonis quae praecepta sunt, longe disjunctus remansit: quantum jam assurgat ad bona facienda, quantum adhuc in pravis prostratus jaceat. Haec verba novissima valde congruunt operi presbyteri, qui signum movet: quando funem sequitur, sursum, id agit, ut in seipso recogitet quantum ad bona opera sit erectus: quando deorsum trahit, id considerat quantum jaceat adhuc in pravis. Qui secundum verba sancti Gregorii semetipsum metitur, ipse habilis est fratres vocare ad unum cor et unam animam. Ne despiciat presbyter hoc opus agere, ut in isto imitator sit filiorum Aaron, sicut et in multis caeteris. Qui se cognoscit debitorem esse praedicationis, non debet se retrahere a movendis signis, cum ex eisdem possit praedicare populo. Vinculum, quo [Col. 1103C] plectrum ligatur vasi; quaedam moderatio est, quae scit ad tempus movere plectrum linguae, ut labia feriantur. Vinculum ad tactum funis movet plectrum, quando modestia ad auctoritatem sacrae Scripturae linguam praedicatoris monet.



CAPUT II. De situ Ecclesiae.

Ecclesia est convocatus populus per ministros Ecclesiae ab eo qui facit unanimes habitare in domo (Psal. LXXVII). Ipsa domus vocatur ecclesia, quia Ecclesiam continet. Ipsa vocatur , quia est Dominicalis, Graece, Latine Dominus: ac ideo , dominicalis. Ipsa vocatur , id est, regalis, a , , rex dicitur quasi basis populi, populus dicitur, basis populi. [Col. 1103D] Unde Isidorus: Basilicae prius vocabantur regum habitacula, unde et nomen habent. Nam rex, et basilicae, regiae habitationes. Nunc autem ideo divina templa basilicae nominantur: quia ibi regi Deo cultus et sacrificia offeruntur. Josephus simili modo (De Antiq. lib. VIII, c. 3, et de Bel. Jud. l. VI, cap. 8) nominat domum quam aedificavit Salomon ad suum opus dicens: Post templi fabricam, quam septem annis praediximus fuisse perfectum aedificium domus regalis constituere coepit, quod tredecim annis vix implevit. Non enim hujusmodi fervens studium erat, sicut in templo. Et post pauca: Haec quidem secundum felicitatem Hebraicae regionis, ac merito regis aedificata sunt. Quorum totam expositionem [Col. 1104A] et ordinem dicere necessarium est, ut ex hoc omnes conjiciant magnitudinem, cum legentes viderint hujus rei descriptionem. Erat magna basilica nimis et pulchra. Haec innumera columnarum multitudine portabatur, quam ad judicia rerumque cogitationes distribuit. Audistis ex auctoritate veteri, ideo convenisse populum ad basilicam, ut audiret judicia. Audite Apostolum, cur conveniatur in Ecclesia. Itaque, fratres mei, inquit, convenitis ad manducandum, invicem exspectate. Si quis autem esurit, domi manducet, ut non in judicium conveniatis (I Cor. XI). Monstrante Paulo propterea convenimus ad Ecclesiam, ut manducemus coenam Domini. Duo autem audistis cur conveniat populus. Unum ex antiqua traditione, ut judicia rerum et cognitiones [Col. 1104B] accipiat: alterum ex Novo Testamento, ut manducet. Utraque quaerimus ad Ecclesiam, scilicet ut in ea audiamus judicia nostra, mala sive bona, et cognitionem Dei, et ut manducemus corpus Domini. Idcirco quae praeter ista sunt postponamus eo tempore, ut judicia Domini percipere et retinere queamus, et panem Domini manducare, studentes nosmetipsos probare, si digne possit a nobis manducari. In conventu ecclesiastico seorsum masculi, et seorsum feminae stant. Quod accepimus a veteri consuetudine, dicente Beda in tractatu super Lucam: Quaerit aliquis quomodo Dei Filius tanta parentum cum nutritus, his abeuntibus, potuerit obliviscendo relinqui (Tob. II). Cui respondendum, quia filiis Israel moris fuerit ut temporibus festis, vel Hierosolymam [Col. 1104C] confluentes, vel ad propria redeuntes, seorsum viri, et seorsum feminae choros ducentes incederent, infantesque vel pueri cum quolibet parente indifferenter ire potuerint. Ideoque beatam Mariam vel Joseph vicissim putasse puerum Jesum quem secum comitari non cernebant, cum altero parente reversum (Luc. II). Quamvis et aliud hac in re possimus tenere, quod caro viri et mulieris, si propius accesserint, unumquodque ex altero accenditur ad libidinem; qua de re dicit Salomon: Longe fac ab ea viam tuam (Prov. V). Quoniam propterea venimus, ut defleamus carnales delectationes, necesse est vitare vomenta earum. De habitu mulierum docet Paulus ad Corinthios: Decet mulierem non velatam orare Deum? nec ipsa natura docet vos, quod vir quidem si comam [Col. 1104D] nutriat, ignominia est illi: mulier vero si comam nutriat, gloria est illi, quoniam capilli pro velamine ei dati sunt (I Cor. II). Ambrosius in Epistola ad Corinthios: Mulier, inquit, idcirco debet velare caput, quia non est imago Dei, sed ut ostendatur subjecta: et quia praevaricatio per illam inchoata est hoc signum debet habere, ut in Ecclesia propter reverentiam sacerdotalem non habeat caput liberum, sed velamine tectum: nec habeat potestatem loquendi, quia sacerdos personam habet Christi. Quasi ergo ante judicem, sic ante sacerdotem, quia vicarius Domini est: propter reatus originem subjecta debet videri. Et alio modo: Quia et viri quidam comam nutriebant, et mulieres nudo capite procedebant in Ecclesiam, [Col. 1105A] gloriantes in crinibus, quod non solum inhonestum erat, sed etiam concupiscentiae fomenta praestabat. Masculi stant in Australi parte, et feminae in Boreali, ut ostendatur per fortiorem sexum firmiores sanctos semper constitui in majoribus tentationibus aestus hujus mundi: et per fragiliorem sexum, infirmiores sanctos aptiori loco, sicut dicit Paulus apostolus: Fidelis est Deus, qui non patietur vos tentari super id quod potestis (I Cor. X; Apoc. X). Ad hoc quidem pertinet quod Joannes in Apocalypsi sua vidit angelum fortem, qui posuit pedem suum dextrum super mare, sinistrum autem super terram. Fortiora etenim membra in majoribus periculis, et alia in competentibus sistuntur. Locutionem quam homines debent habere in Ecclesia, Paulus manifestat [Col. 1105B] dicens ad Ephesios: Loquentes vobismetipsis in psalmis, et hymnis et canticis spiritualibus (Ephes. V). Quod ita Hieronym. in tractatu memoratae Epistolae: Qui se abstinuerit ab ebrietate vini in quo est luxuria, et pro hoc spiritu fuerit impletus, iste omnia potest accipere spiritaliter, psalmos, hymnos et cantica. Quid aut intersit inter psalmum, hymnum et canticum in psalterio plenissime discimus: hic autem breviter, hymnos esse dicendum, qui fortitudinem et majestatem praedicant Dei, et ejusdem semper vel beneficia vel facta mirantur. Quod omnes psalmi continent, quibus Alleluia vel praepositum, vel subjectum est. Psalmi autem proprie ad ethicum locum pertinent, ut per organum corporis, quid faciendum et quid vitandum sit noverimus. Qui vero [Col. 1105C] de superioribus disputat, et conventum mundi, omniumque creaturarum ordinem atque concordiam subtilis disputator edisserit, iste spirituale canticum canit, vel certe, ut propter simpliciores manifestius, quod volumus, eloquamur: psalmus ad corpus, canticum refertur ad mentem. Et canere igitur, et psallere, et laudare Deum magis animo quam voce debemus. Quod praetermisimus, quis apostolicorum primus statuerit, ut feminae velatae intrarent in ecclesiam, hic remur intromittere. Linus natione Italus, ut legitur in gestis episcopalibus, ex praecepto beati Petri constituit ut mulier in ecclesiam velato capite introiret.



CAPUT III. De choro cantorum.

[Col. 1105D] Augustinus in psalmo centesimo quadragesimo nono: Et chorus quid significet, multi norunt. Chorum, quia in civitate loquimur, prope omnes norunt. Chorus est consensio cantantium. Si in choro cantamus, corde cantamus. In choro cantantium quisquis voce discrepuerit, offendit auditum, et perturbat chorum. Isidorus: Chorus est multitudo in sacris collecta, et dictus chorus, quod initio in modum coronae circum aras starent et ita psallerent. Cantorum ordinem suscipimus ex Davidica institutione. Quando reportanda erat arca Domini de domo Obededom in civitate David, praecepit David (ut Verba dierum narrant) constituere Levitas de fratribus suis cantores in organis musicorum. Constituerunt Levitae [Col. 1106A] Eman, Asaph, Ethan, ut concreparent in cymbalis aeneis (I Paral. XVI). Et post reliqua: Asaph autem ut cymbalis personaret, Bananias vero et Aziel sacerdotes canerent tubis jugiter coram arca foederis Domini. In illo die fecit David principem ad confitendum Domino, Asaph et fratres ejus. Et iterum: Emam quoque et Idithun canentes tuba: et quatientes cymbala et omnia musicorum organa ad canendum Deo. Et iterum: Cantores filii Asaph stabant in ordine suo juxta praeceptum David, et Asaph et Eman et Idithun prophetarum regis. Cantorum primus (ut Verba dierum narrant) Eman exstitit: Hi vero sunt qui assistebant cum filiis suis, de filiis Caath: Eman cantor filius Joel, filii Samuel, filii Elcana, filii Geroam, filii Heliel, filii Thohu, filii Suph, filii Elcana, filii Maath, [Col. 1106B] filii Masat, filii Elcana, filii Johel, filii Azariae, filii Sophoniae, filii Thahat, filii Asir, filii Abihasaph, filii Chore, filii Saar, filii Caath, filii Levi, filii Israel, et fratres ejus qui stabant a dextris ejus (I Par. VI), Officii tamen illorum auctor exstitit David. De qua re dicit Augustinus in libro decimo septimo de Civitate Dei, cap. 18. Erat autem David in canticis eruditus, qui harmoniam musicam non vulgari voluptate, sed fideli voluntate dilexerit, ea Deo suo, qui verus est Deus, mystica rei magnae figuratione servierit. Diversorum enim sonorum rationabilis et moderatus concentus concordi varietate compactam bene ordinatae civitatis significat unitatem. Hinc tractent cantores quid significet symphonia eorum. Ea admonent plebem, ut in unitate unius Dei cultus [Col. 1106C] perseverent. Etiamsi aliquis surdus adfuerit, idipsum statu illorum in choro ordinatissimo insinuant: ut qui auribus capere non possunt unitatem, visu capiant. Porro cantores laudatores Dei sunt, et ad laudem caeteros excitantes. De quo Hieronymus in tractatu Isaiae libro primo: Et super choros (qui in libro Dierum plenius describuntur) Asaph et Idithun et Eman et filii Chore constituti sunt (I Par. VI et XVI), ut paulatim a sacrificiis victimarum ad laudem Domini transiret religio. Id frequentissime reperitur in Veteri Testamento, ubi eorum officium narratur, opus eorum esse confessionem Domini. Hic versus saepissime cantoribus imputatur: Confitemini Domino quoniam bonus, quoniam in aeternum misericordia ejus. Nostri cantores non tenent cymbala, neque lyram, [Col. 1106D] neque citharam manibus, neque caetera genera musicorum, sed corde. Quanto cor majus est corpore, tanto Deo devotius exhibetur quod per cor fit, quam per corpus. Ipsi cantores sunt tuba, ipsi psalterium, ipsi cithara, ipsi tympanum, ipsi chorus, ipsi chordae, ipsi organum, ipsi cymbala (Tob. VIII). Unde Augustinus in libro Psalmorum novissimi psalmi: Idem ipsi sancti sunt in omnibus musicis organis. Et paulo post: Laudate Dominum in sanctis ejus. Hoc exsequitur varie, significans eosdem ipsos sanctos ejus: Laudate eum in sono tubae, propter laudis excellentissimam claritatem. Laudate eum in psalterio et cithara: psalterium est de superioribus laudans Deum: cithara de inferioribus laudans Deum, tanquam de [Col. 1107A] coelestibus et terrestribus, tanquam eum qui fecit coelum et terram. Jam quippe in alio psalmo exposuimus psalterium desuper habere sonorum illud lignum, cui nervorum series, ut meliorem sonum reddat, incumbit, quod lignum cithara inferius habet. Laudate eum in tympano et choro: tympanum laudat Dominum, cum jam in carne mutata nulla est terrenae corruptionis infirmitas: de corio quippe fit tympanum exsiccato atque firmato. Chorus laudat Dominum, quando eum laudat pacata societas. Laudate eum in chordis et organo: chordas habet et psalterium, et cithara, quae superius commemorata sunt. Organum autem generale nomen est vasorum omnium musicorum. Quamvis jam obtinuerit consuetudo, ut organa proprie dicantur ea quae inflantur [Col. 1107B] follibus. Quod genus significatum hic esse non arbitror. Nam cum organum vocabulum Graecum sit, ut dixi, generale omnibus musicis instrumentis, hoc cui folles adhibentur, alio Graeci nomine appellant. Ut autem organum dicatur, magis Latina et ea vulgaris est consuetudo. Quod ergo ait, in chordis et organo, videtur mihi aliquod organum quod chordas habeat significare voluisse. Non enim psalteria sola et citharae chordas habent, sed quia in psalterio et cithara propter sonum ab inferioribus et superioribus inventum est aliquid quod secundum hanc distinctionem possit intelligi, aliud nos in ipsis chordis quaerere admonuit: quia ipsae caro sunt, sed jam corruptione liberata. Quibus ideo fortasse addidit organum, non ut singulae sonent, sed ut diversitate [Col. 1107C] concordissima consonent, sicut ordinatur in organo. Habebunt enim etiam sancti differentiam ad suos consonantes, non dissonantes, id est, consentientes, non dissentientes, sicut fit suavissimus cantus ex diversis quidem, sed non adversis inter se. Stella enim differt in claritate, sic et resurrectio mortuorum. Laudate eum in cymbalis bene sonantibus, laudate eum in cymbalis jubilationis (I Cor. XV). Cymbala invicem tanguntur ut sonent, ideo a quibusdam labiis nostris comparata sunt. Sed melius intelligi puto in cymbalis quodammodo laudare Dominum, dum quisque honoratur a proximo, non a semetipso, et invicem honorantes dant laudem Deo (Rom. XII).



CAPUT IV. [Col. 1107D] De vestimento cantorum.

Primi cantores vestiti erant byssinis, ut Verba dierum narrant dicendo: Tam Levitae quam cantores, id est, qui sub Asaph erant, et qui sub Eman, et qui sub Idithun filii et fratres eorum vestiti byssinis, cymbalis, et psalteriis et citharis concrepabant (II Par. V). Ex natura byssi possumus intelligere quam proxima sint inter se haec duo, byssus et linum, quo nostri cantores utuntur. Dicit Beda in libro de Tabernaculo et Vasis ejus (lib. II, cap. 13): Byssus namque, ut saepius commemoratum est, de terra viridis nascitur: sed eruta de terra, siccatur, contunditur, coquitur, torquetur, et magno et longo exercitio ad candidum de viridi producitur colorem; sic et caro [Col. 1108A] nostra, ut ad virtutem decoremque castitatis perveniat, arctis se necesse est jejuniorum, orationis, vigiliarum et totius continentiae laboribus subigat, quibus naturales et velut ingenitas ejus delectationes exsiccare, atque ad eam, quam desideramus, dignitatem virtutis accedere queamus. Et in alio loco ejusdem: Quid per byssum, nisi candens decore munditiae corporalis castitas designatur? In significatione non discrepat nostrum linum, quo nostri cantores vestiuntur a bysso. Ipsi enim labores quos supra diximus, non sunt candor, sed per eos pervenitur ad candorem; ac ideo, ut praetulimus, per casulam possumus intelligere ipsos labores; in camisia vero ipsam munditiam carnis quae splendet ante Dominum. Ex nobis ipsis possumus addiscere [Col. 1108B] aliud esse jejunium, orationes et vigilias, et aliud munditiam carnis. Multi enim jejunant, et orant, ac vigilant, et quod gravius est, delinquunt per carnis appetitum. Unde et Hieronymus in tractatu Epistolae ad Ephesios: Quanti enim diligunt Dominum, parati exsilia, parati martyria, parati inopiam et omnia pro eo contumeliarum genera sustinere, et nihilominus carnis passione superantur!



CAPUT V. De introitu episcopi ad missam.

Officium quod vocatur Introitus missae, habet initium a prima antiphona, quae dicitur Introitus, et finitur in oratione quae a sacerdote dicitur ante [Col. 1108C] lectionem. Introitus episcopi ad missam, qui vicarius est Christi, ipsius adventum nobis ad memoriam reducit, et populi adunationem ad eum, sive per suam praedicationem, sive suorum praedicatorum. Introitus episcopi celebratur usque ad sessionem suam. Tangit enim ex parte officium quod Christus corporaliter gessit in terra, sive discipuli ejus, usquequo ascendit ad sedem paternam. Hoc officium addidit missae Coelestinus. Ille, ut in Gestis pontificalibus continetur, constituit, ut psalmi David centum quinquaginta ante sacrificium psallerentur antiphonatim ex omnibus, quod ante non fiebat, nisi tantum epistola beati apostoli Pauli recitabatur et sanctum Evangelium, et sic missa celebrabatur. Quod nos ita intelligimus, ut ex omnibus psalmis excerperet antiphonas quae [Col. 1108D] psallerentur in officio missae. Nam antea inchoabatur missa a lectione. Qui mos adhuc retinetur in vigiliis Paschae et in vigiliis Pentecostes; Christus Filius Dei, qui elegit suos ante mundi constitutionem, ut essent sancti et immaculati (Ephes. I), misit praecones in Veteri Testamento, ut de aliis taceam, qui suavitate ac modulatione vocis populum suum congregarent ad unius Dei cultum. Quorum auctor fuit David, de quo Augustinum praetulimus dicentem in superioribus (Supra, c. 3, August.de Civitate Dei. l. XVII, cap. 14). Erat autem David vir in canticis eruditus, qui harmoniam musicam non vulgari voluptate, sed fideli voluntate dilexit, et reliqua. Post eum Eman, Asaph, Ethan et Idithun, de [Col. 1109A] quibus jam praedictum est, et quid significet eorum psalterium, cithara, tympanum, chordae, organum, et caetera. Haec omnia sunt in opere et cantu. Unde mos inolevit ut non sedeatur in ecclesia, quandiu praesens officium agitur, quoniam operarii et laborarii Christi sive praeconum ejus deputantur, qui praedestinati ad cultum unius Dei vocantur. De quo statu dicit libellus qui inscribitur de ordine Romano: »Pontifex incipit Gloria in excelsis Deo, si tempus fuerit, et non sedet antequam dicat post orationem primam Amen.« Quicunque enim Deo attrahitur, delectatione attrahitur, non necessitate. Unde Augustinus in tractatu super Joannem sermone vicesimo tertio: Porro si poetae dicere licuit,

. . . . . Trahit sua quemque voluptas: [Col. 1109B] VIRGIL. in Bucol.
non necessitas, sed voluptas; non obligatio, sed delectatio; quanto fortius nos dicere debemus trahi hominem ad Christum qui delectatur veritate, delectatur beatitudine, delectatur justitia, delectatur sempiterna vita. Ac ideo cantorum dulcis vox huic operi dedita est, ut sua dulcedine idonea sit hortari populum ad confitendum Domino. Ita enim scriptum est in libro Paralipomenon (II Par. V). Igitur cunctis pariter et tubis et voce, cymbalis et organis, et diversi generis musicorum concinentibus, et vocem in sublime tollentibus, longe sonitus auditur, ut cum Dominum laudare coepissent et dicerent: Confitemini Domino quoniam bonus, quoniam in aeternum misericordia ejus, impleretur domus Dei nube, nec possent sacerdotes stare et ministrare propter caliginera: compleverat enim gloria Domini domum Domini. Praeconibus psallentibus, quando placuit Christo Domino psallentium venire, ascendit super currum suum, et venit in mundum disponere eumdem currum per loca congrua. De quo curru dicit Psalmista: Currus Dei decem millibus multiplex (Psal. LXVII). Unde iterum Augustinus in psalmo sexagesimo septimo: Multitudinem sanctorum atque fidelium qui portando Deum fiunt quodammodo currus Dei, signavit hoc nomine. Hanc in manendo [minando] et regendo perducit in finem tanquam currum suum, velut in locum aliquem destinatum. Multitudo decem millium sanctorum est in ordinibus ecclesiasticis et in auditoribus [Col. 1109D] eorum. Septem gradus sunt ordinatorum, octavus cantorum, nonus et decimus auditorum utriusque sexus. Millium additur, ad insinuandam perfectionem eorum. Veniente Domino, ducit secum prophetas et sapientes et scribas: hos in Evangelio promittit se mittere ad invitandum populum. Ecce ego, inquit, mittam ad vos prophetas et sapientes et scribas, et reliqua (Matth. XXIII). Diaconi in loco prophetarum sunt, qui annuntiant ex Evangelio futuram vitam. Subdiaconi, in loco sapientum, qui sciunt ordinate vasa Domini disponere, et quod primum ferendum sit, quodque posterius. Acolythi in loco scribarum, qui accendunt corda fidelium ex Scriptura sacra. Praevenit in thuribulo thymiama, quod significat [Col. 1110A] corpus Christi plenum odore bono. Hoc enim corpus primo necesse est praedicari in omnibus gentibus. Unde Paulus dicebat ad rudes Corinthios: Nihil me judicavi scire inter vos nisi Christum Jesum, et hunc crucifixum (I Cor. II). Dein ferantur candelabra, ut super fundamentum jam positum luceat lux praedicatorum coram hominibus. Jam illos illuminatos sequantur subdiaconi, ut possit praedicatorum ordo dicere, Sapientiam loquimur inter perfectos (I Cor. II). Evangelium illis jungatur, in quo est declarata perfectio: Si vis inquit, perfectus esse, vade, vende omnia (Matth. XIX). Episcopus et sibi conjuncti Evangelium sequantur, juxta illud evangelicum: Si quis vult post me venire abneget semetipsum, et tollat crucem suam, et sequatur me (Matth. XVI). Ante oculos habeat [Col. 1110B] saepissime episcopus quod in mente semper oportet retinere. Septem prophetae sive diaconi sunt in ministerio, quia septempliciter dividitur Scriptura inter Novum Testamentum et Vetus quae Evangelio ministrant. Episcopus medio vicario Christi quasi Evangelium, habet in Novo Testamento ministros historiae, ut Lucam in Actibus apostolorum; habet ministros in septem Epistolis canonicis; habet ministros in quatuordecim Epistolis Pauli; habet ministros in Apocalypsi, in Veteri Testamento, in lege, prophetis et psalmis. Unde scriptum est in Evangelio Lucae: Quae scripta sunt in lege Moysis, et prophetis, et psalmis de me (Luc. XXIV). At si quinque fuerint, quinque ministros librorum demonstrat in Evangelio ministrare. Episcopus in medio quasi Evangelium, habet in Novo Testamento primum ordinem praedicatorum historiae, secundum Epistolarum, tertium prophetarum, ut est Apocalypsis, in Veteri Testamento unum legis, et alterum prophetiae. Haec duo Philippus in Joannis Evangelium ad medium deducit, dicens: Quem scripsit Moyses in lege, et prophetae, invenimus Jesum filium Joseph a Nazareth (Joan. I). At si fuerint tres ministrationes trium librorum, fons omnis sapientiae Evangelium in medio duos libros in Novo Testamento, scilicet Epistolarum et prophetarum. Liber Actus apostolorum, qui mittitur Theophilo, Epistolis conjungitur. Ex una re est Epistola, quia mittitur alicui homini; ex altera, quia historiam tantum continet, stat per se: in Veteri Testamento unum; omnis Scriptura apud veteres lex nominatur, [Col. 1110D] sicut de Psalmis dicitur: Et in lege vestra scriptum est, quia ego dixi: Dii estis (Psal. LXXXI). Unde Augustinus memoratus in tractatu super Joannem, sermone quadragesimo quarto: Legem appellavit Dominus generaliter omnes illas Scripturas, quamvis alibi specialiter dicat legem, a prophetis eam distinguens, sicuti est, Lex et prophetae usque ad Joannem prophetaverunt (Matth. XI). Et: In his duobus mandatis tota lex pendet et prophetae (Matth. XXII). Aliquando autem in tria divisit easdem Scripturas ubi ait: Oportebat omnia impleri quae scripta sunt in lege et prophetis et psalmis de me. Si unus fuerit, unum praeceptum dilectionis ostendit, ut Apostolus ad Galatas: Omnis lex in hoc sermone impletur: Diliges [Col. 1111A] proximum tuum sicut teipsum (Gal. V). Ministerium prophetae est, ex memoratis libris evangelicam veritatem approbare. Ut moderate prophetia disponatur, habeat ante se subdiaconorum sapientiam, scilicet ut congruo tempore prophetent, et ita ordinate, ut possit capi ab auditoribus quod dicitur. Acolythorum lux, doctorum expleat, ut in manifestam lucem perducant memoratos libros. Qui enim Christum praecedit ad aliquem locum, ut Evangelium praedicet, ita sapienter debet praecedere, ut prosit auditoribus et explanet obscuros sensus Scripturarum. Postquam transit vicarius in medio adolescentularum tympanistriarum, de quibus Augustinus qui supra: In ministerio, inquit, honorabili, nam ita sunt in medio ministri, praepositi Ecclesiarum novarum, [Col. 1111B] hoc enim sunt adolescentularum, carne edomita Deum laudantium. Sapientia, id est, subdiaconi, vadunt in medio adolescentularum tympanistriarum, ut doceant quem laudare debeant tympanistriae. Tympanistriae cantores sunt. Ministerium cantorum laudem resonat, ut idem in psalmo septuagesimo secundo: Qui enim cantat laudem, non solum laudat, sed etiam hilariter laudat; qui cantat laudem, non solum laudat, sed et amat eum quem cantat. Notum est quid veteres cantores in lege amabant, de quorum persona dicebat David, Ut jumentum factus sum apud te (Psal. LXXII), scilicet ut liberos haberent, opibus abundarent, honore fruerentur et sanitate gauderent. Christo homine novo veniente, cor eorum mutari oportebat ad meliora. Sapientia [Col. 1111C] subdiaconorum innovat eos ut qui unum antea tantum Deum dicebant, non in tribus personis dicant nunc, Gloria Patri, et Filio, et Spiritui sancto. Sed exspectandum est usque dum id fiat quod precatur sponsa in Canticis canticorum, Osculetur me osculo oris sui (Cant. I). Scitis dicente Apostolo, Christum semetipsum exinanivisse, et formam servi accepisse. Quapropter postquam praesentatus est Ecclesiae, inclinatus stat usque ad impletionem suae humilitatis, in qua factus est Patri obediens usque ad mortem (Phil. II). In ipsa inclinatione dat pacem ministris, qui a dextris laevaque sunt. Ipse est enim pax, per quem reconciliatur Ecclesia Deo, sive de Novo Testamento, sive de Veteri: Ipse dextruxit medium parietem inimicitiarum, et fecit utrumque unum; pacem [Col. 1111D] dedit his qui longe, et pacem his qui prope (Eph. II). Eamdem pacem offert cantoribus qui retro stant, adimplens quae dixit discipulis: Pacem meam do vobis, pacem meam relinquo vobis (Joan. XIV), praesentibus dat, absentibus, sive Veteris Testamenti, sive Novi, relinquit. Hoc est quod solemus dicere, innuit episcopus cantori. Quo facto sapientia Dei quasi adventu subdiaconorum, intelligunt cantores mutati jam de Veteri, trinitate Deum laudare, et dicunt, Gloria Patri et Filio et Spiritui sancto. Diaconi quasi chorus prophetarum stant cum eo humiliati et dicunt, Domine, doce nos orare (Matth. VI); et spiritu prophetiae, id est, spiritu revelationis cognoscunt non se posse habere affectum in oratione ad [Col. 1112A] Patrem nisi ab eodem unigenito Filio ejus, qui est in sinu Patris (Luc. XI), edoceantur. Quod separatim diximus de diaconis, et subdiaconis, et acolythis, de unoquoque discipulo Christi intelligimus, sed propter quosdam profectus affectuum, unius praedicatoris opus distinguitur per multiplices ordines. Caeterum propheta, diaconus sapiens, et scriba. Sapiens subdiaconus, propheta et scriba; scriba acolythus, propheta et sapiens. Docet Christus orare discipulos. Quapropter, cantores, id est, laudatores adventus Domini, annuntiant tempus esse ut corda patrum convertantur in filios. Sicut Abraham tres angelos vidit (Gen. XVIII); et tamen unum Deum adoravit et credidit trinitatem in unitate, sic et modo filios Abrahae oporteat credere. Et dicunt, Sicut erat in [Col. 1112B] principio, et nunc, et semper, et reliqua. Ecce messis multa, de qua dicitur in Evangelio: Messis quidem multa, operarii autem pauci: rogate ergo dominum messis, ut mittat operarios in messem suam (Luc. X). Christus Dominus messis mittit operarios in messem suam, ut scriptum est in Luca: Post haec autem designavit Dominus et alios septuaginta duos, et misit illos binos ante faciem suam in omnem civitatem et locum quo erat ipse venturus (Luc. X). Eodem modo vicissim duo et duo diaconi altrinsecus et vadunt osculari latera altaris. Per osculum eorum demonstratur pax quam eis commendavit Dominus, dicens: In quamcunque domum intraveritis, primum dicite: Pax huic domui (Matth. X). Altare vel alio modo mensa quae osculatur, corda electorum significat [Col. 1112C] sive in Hierusalem sive extra Hierusalem. Unde Gregorius in libro de Aedificatione templi: Corda itaque sanctorum mensae Dei sunt. + Postea revertuntur ad episcopum. Sic et, Evangelio dicente, legimus fecisse missos illo tempore. Et reversi, inquit, apostoli nuntiaverunt illa quae fecerunt (Luc. X). Et in sequentibus: Et factum est, cum solus esset orans, erant cum illo discipuli ejus (Luc. XI). Sunt discipuli cum Christo, Christus solus orat. Dein postquam tempus advenit praeconii Dominicae passionis, cantores, ut ad memoriam reducant Christi novissimam humiliationem, dicunt versum de Psalterio. Psalterium ex inferiori parte percutitur, et ex superiore parte habet in quo reboat: sic et opus passionis Christi ab inferiore parte habet percussuram, a [Col. 1112D] superiore parte dulcedinem resurrectionis quae resultat longe lateque per ora praedicatorum. Adimpleto tempore praeconatus praeconium, vadit Christus ad Hierusalem, in qua est altare quod osculatur in medio, quoniam ipse est de quo dicitur in Canticis canticorum: Media charitate constravit propter filias Hierusalem (Cant. III). Vicarius Christi haec omnia agit in memoriam primi adventus Christi. Osculatur altare, ut ostendat adventum Christi fuisse in Hierusalem; osculatur Evangelium, in quo duo populi ad pedem redeunt, ut et nos eos diligamus qui disjuncti erant a nobis; oscula vicarii Christi osculo Christi congruunt: sicut Christus primo osculum his praebuit qui primo crediderunt: sic episcopus ministris [Col. 1113A] primis: Et sicut Christus his se offert, ultro, quibus dicit, missus sum ad oves quae perierant domus Israel, sic episcopus altari per quod recolimus Hierusalem, in qua Dominus suos dilexit usque in finem secundum Joannem. Et sicut Christus ascivit postea gentilem populum, qui reconciliatus est Deo in Novo Testamento; sic episcopus Evangelium, quod est Novum Testamentum. Remanet Evangelium in altari ab initio officii usque dum a ministro assumatur ad legendum: quia ab initio adventus Christi, Evangelica doctrina resonuit in Hierusalem (Matth. XV), et inde exivit ad publicum, sicut scriptum est: De Sion exivit lex, et verbum Domini de Hierusalem (Isa. II). Deinde transit episcopus ad dexteram altaris. Liquet omnibus quod semper Christus egit dexteram vitam, [Col. 1113B] postquam resurrexit a mortuis. Diaconi postea stant in ordine, quibus ille dixit: Si quis vult post me venire, abneget semetipsum, et tollat crucem suam, et sequatur me (Matth. XVI). Qui post eum stant, firmati sunt, ut eum sequantur usque ad mortem, et cum eo transeant ad aeternam vitam. Major pars in dextera parte stat, et minor in sinistra. Quid numerus illorum significet, praedictum est. Ad insinuandum nobis libere Vetus Testamentum legere et tenere, ut Apostolus: Omnia autem probate (I Thess.): aliqua pars ministrorum in sinistra parte stat, per quam temporalis benedictio designatur. Certe et nostra Ecclesia utrumque petit a Domino: et temporalem benedictionem, et aeternam. Temporalem petimus quando precamur ut Deus conservet dominos [Col. 1113C] nostros, filios eorum, fructus terrae, et pacem in terra nostra; at aeternam, quando justitiam, sapientiam et charitatem, etc. Inter haec omnia stant acolythi et tenent cereos in manibus. Quid aliud significat, nisi unumquemque doctorem debere habere in manibus doctrinam suam, ut magis studeat opere docere, quam verbis.



CAPUT VI. De Kyrie eleison.

Hoc opere completo, id est, adunato per praedicationem Christi populo Dei ex magna parte, in quo cantores magno certamine laboraverunt: ne aliqua praesumptio inutilis subripiat corda eorum, hortatur eos Dominus dicere: Dicite, servi inutiles sumus. Unde Beda in tractatu super Lucam: Servi inutiles [Col. 1113D] sumus, quia non sunt condignae passiones hujus temporis ad superventuram gloriam quae revelabitur in nobis (Luc. X; Rom. VIII; Ps. CII). Et alibi: Qui coronat te in miseratione et misericordia (Matth. XX). Non ait, in meritis et operibus tuis, quia cujus misericordia praevenimur, ut Deo serviamus, ejus munere coronemur, ut sublimiter cum illo regnemus. Quod debuimus facere, fecimus. Re vera debuimus: quia qui non venit ministrari sed ministrare, debitores sibi nos fecit, non nostris videlicet operibus confidentes, sed de ejus semper examine paventes. Ac ideo dicant cantores: Kyrie eleison, Domine pater, miserere. Christe eleison, miserere, qui nos redemisti sanquine tuo. Et iterum: Kyrie eleison, Domine Spiritus [Col. 1114A] sancte, miserere: Potest et simpliciter intelligi de Kyrie eleison necessario constitutum esse a praeceptoribus Ecclesiae, ut cantores post finitam antiphonam deprecentur Domini misericordiam quae deprimat inanem jactantiam, quae solet sequi cantores. Habent enim quamdam exsultationem propter egregiam compositionem melodiarum, et non humiliationem lectionis, qua illuminantur ad studium humilitatis (Col. II). Qua de re possunt fallaciter decipi per philosophiam et inanem fallaciam secundum traditionem hominum. Ubi est vera philosophia, non sequitur inanis fallacia: ubi est pomposa doctrina, sequitur jactantia animi. Et alio modo: Ante omnem orationem specialem sacerdotum necesse est praecedere misericordiam Domini propter tres causas, [Col. 1114B] quae mihi in promptu occurrunt. Una est, ut serenetur mens sacerdotis ad ea intendenda quae ore dicit: altera ut dignus sit loqui Deo, quantum ad naturam humanam pertinet: tertia, quod, si taedio aliquo corporali affectus spiritus sine mente oraverit, Dominus non in furore suo respiciat super illum, sed in judicio misericordiae, oportet ut praecedat aliquid tale, quod repellat redundantes cogitationes a mente, quae accidunt visu, auditu caeterisque sensibus, ut in oratione mens sola invisibilia cogitet quoniam invisibili loquitur. Ac ideo in omnibus peractis officiis sequitur Kyrie eleison ante orationem Dominicam, ut est in matutinali et vespertinali synaxi. Nam quod nos Galli, finitis psalmis nocturnalibus, solemus cantare orationem Dominicam: [Col. 1114C] Romana Ecclesia praetermittit.



CAPUT VII. De cereis.

Dicentibus Kyrie eleison cantoribus, acolythi e manibus ponunt cereos in terram altrinsecus, et unum n medio: quoniam post peracta bona opera, ad antam humilitatem nos deducit Spiritus sanctus, cujus lumen signatur lumine cereorum, qui superbis resistit, et humilibus dat gratiam (Jac. IV), ut vere nos cognoscamus esse cinerem et pulverem. Quo lumine illuminatus est patriarcha Abraham, quando post locutionem Domini ad se factam, dixit: Quia semel coepi, loquar ad Dominum meum, cum sim pulvis et cinis (Gen. XVIII). Cereus in medio stans, eum designat [Col. 1114D] signat qui dixit: Ubi duo vel tres congregati fuerint in nomine meo, in medio eorum sum (Matth. XVIII). Numerus cereostatarum non pertransit septenarium numerum: quoniam septiformi Spiritu illuminatur omnis Ecclesia, qui septiformis spiritus singulariter in Christo habitat. Episcopo ascendente ad sedem, cereostata mutantur de locis suis in ordine unius lineae, excepto primo usque ad altare. Per cereostata varia dona gratiarum Spiritus sancti figurantur, per quae illuminatur Ecclesia. In donis memoratis duo debemus memorari, id est multifaria dona, et unitatem spiritus. Per cereostata altrinsecus posita usque nunc distributa dona per corda electorum signantur. Per compositionem unius lineae, unitas [Col. 1115A] Spiritus sancti in singulis donis, quae compositio examussim habet a primo cereo, quem diximus significare Christum, a quo procedit Spiritus sanctus, et in quo aeternaliter manet. Ab ipso enim missus est die Pentecostes ceu usque ad altare, id est, usque ad corda electorum apostolorum in igneis linguis. Ac ideo quod postea agitur in officio missae, illud tempus figurate exprimit quo apostoli apostolorumque successores negotia Domini exercent (Act. II): quod finitur Evangelio perlecto. Potest et simpliciter intelligi dispositio cereorum, expeditus cursus circa altare ministrandi.



CAPUT VIII. De Gloria in excelsis.

Telesphorus natione Graecus ex anachorita, constituit [Col. 1115B] ut hymnus diceretur angelicus, hoc est, Gloria in excelsis Deo ante sacrificium. Symmachus quadragesimus quintus post Telesphorum constituit ut omni die Dominico, natalitiis martyrum, idem hymnus cantaretur. Hymnus, Gloria in excelsis Deo, laus Dei est, ut in Evangelio legimus: Et subito facta est cum angelo multitudo militiae coelestis laudantium Deum et dicentium, Gloria in exelsis Deo (Luc. II). Sacerdos quando dicit, Gloria in excelsis Deo, orientis partes solet respicere, in quibus ita solemus Dominum requirere, quasi ibi propria ejus sedes sit, cum potius eum sciamus ubique esse. Non est ordo, ut qui Dominum laudare voluerit tergum ad eum vertat, et pectus ad servos. Ipsum statum ex qualitate loci, ubi angeli cecinerunt memoratum [Col. 1115C] hymnum possumus conjicere. Dominus qui ubique est, secundum formam servi in Bethleem erat, quae Bethleem nostram Ecclesiam signat, quae est domus panis. Angeli ad Orientem cecinerunt. De quo statu dicit Micheas: Et tu, turris gregis nebulosa, filia Sion, usque ad te venient (Mich. IV). Turris quippe gregis, quae Hebraice dicitur turris Ader mille circiter passibus a civitate Bethleem ad Orientem distat. Diximus superius, transitum episcopi de altari in dexteram partem significare Christi transitum de passione ad aeternam vitam: ac ideo hoc in loco dicimus, Gloria in excelsis Deo cantandum, quoniam gloria ineffabilis in excelsis facta est, quando Christus transitu suo animas sanctorum copulavit consortio angelorum. Hoc gaudium annuntiavit angelus [Col. 1115D] in nativitate ejus dicens: Ecce ego evangelizo vobis gaudium magnum; quia natus est vobis hodie Salvator (Luc. II). Manifestum est, quibus exstitit Salvator: quando gloria resurrectionis ejus celebrata est, tunc in terra pax hominibus fuit, quibus dicebat: Pax vobis. Pax magna est, quando sub uno Domino copulantur coelestia et terrena. Ita factum esse post resurrectionem suam denuntiat Salvator, dicens: Data est mihi omnis potestas in coelo et in terra (Matth. XXVIII).



CAPUT IX. De prima oratione missae.

Quando dicimus, Pax vobiscum, sive Dominus vobiscum, quod est salutatio, ad populum sumus [Col. 1116A] versi. Quos salutamus eis faciem praesentamus: excepto in uno, quod est in praeparatione hymni ante Te igitur. Ibi jam occupati circa altare, ita ut congruentius sit uno modo versos nos esse, quam retro aspicere ad insinuandam intentionem devotissimam, quam habemus in offerendo sacrificio. Nec debet arator dignum opus exercens, vultum in sua terga referre (Luc. IX). De istis sat est, revertamur ad salutationem. Salutavit enim in Veteri Testamento angelus Gedeon, dicens: Dominus tecum, virorum fortissime (Jud. VI). Et iterum: Dixit Dominus; Pax tecum. Et iterum in Ruth: Dixit Booz messoribus suis: Dominus vobiscum: Et responderunt ei: Benedicat te Dominus (Ruth. II): nullique dubium, quin in Booz ipse Christus salutasset, qui in lumbis ejus [Col. 1116B] erat: Scriptum est in libro Paralipomenon secundo: Audi me, Asa et omnis Juda, et Benjamin: Dominus vobiscum, quia fuistis cum eo (II Par. XV). Nostra responsio, Et cum spiritu tuo, ex Pauli epistola secunda ad Timotheum sumpta est. Sic enim in illa scriptum est: Dominus Jesus Christus cum spiritu tuo. Quando sacerdos dicit, Pax vobis secundum Evangelicam Scripturam, sive Dominus vobiscum, hoc agit quod Paulus quando dicit: Dominus Jesus Christus cum spiritu tuo (II Tim. IV). Hac salutatione episcopi et responsione populi intelligimus unum debere esse affectum episcopi et populi, sicut hospitum unius + Domini. Postquam Christus resurrexit, manifestum est dixisse discipulis, Pax vobis. Deinde revertitur episcopus ad orientem, et dicit, [Col. 1116C] Oremus: ac dein sequitur benedictio. Sic et Christus antequam ascenderet in coelum benedicit eos, sicut scriptum est in Evangelio Lucae: Eduxit autem eos foras in Bethaniam; et elevatis manibus suis, benedixit eis (Luc. XXIV). Utroque nomine; id est benedictionis et orationis vocatur oratio sacerdotis. De benedictione dicit Apostolus: Si benedixeris spiritu, qui supplet locum idiotae, quomodo dicit Amen, super tuam benedictionem, quia nescit quid dicas (I Cor. XIV)? Hanc benedictionem vocat Ambrosius orationem dicens; Imperitus enim audiens quod non intelligit, nescit finem orationis, et non respondet, Amen, id est, verum ut confirmetur benedictio. Per hos enim impletur confirmatio precis cui respondent, Amen. + Finis praesentis officii noscitur experimento [Col. 1116D] aliorum officiorum. In fine aliorum solemus dicere Kyrie eleison, ac deinceps orationem, et sic tandem unumquemque remeare ad sua. Eumdem ad demonstrandum finem mutantur cerei de loco in locum. Libet hic proferre auctoritatem sancti Augustini, quare mos obtinuit Ecclesiae suas orationes versum orientem dirigere. Dicit in sermone (Tom. IV, c. 9) Domini in monte: Cum ad orationem stamus, convertimur ad orientem, unde coelum surgit, non tanquam ibi sit Deus et quasi caeteras mundi partes deseruerit, qui ubique praesens est non locorum spatiis, sed majestatis potentia: sed ut admoneatur animus ad naturam excellentiorem se convertere, id est, ad Dominum, cum ipsum [Col. 1117A] corpus ejus quod terrenum est, ad corpus excellentius, id est, ad corpus coeleste convertatur. Ideo dicitur Deus in coelis habitare, quia major cognitio est in coelis illius summae majestatis et essentiae in angelis vel in animabus sanctorum, quam in terra habitantibus sanctis propter gravedinem carnalis habitationis, quae vix permittit animam ad purum veritatis lumen advolare.



CAPUT X. De sessione episcopi.

Deinde Christus ascendit in coelum, ut sedeat ad dexteram Patris. Episcopus quia vicarius est Christi in omnibus memoratis superius, debet et hic ad memoriam nobis inthronizare Christi ascensionem et sedem. Quapropter ascendit in sedem post opus et [Col. 1117B] laborem ministerii commissi. Christus disposito curru suo per convenientia loca, id est, presbyteros in suo ordine: subdiaconos in suo, caeterosque gradus in suis, necnon et auditores, unumquemque in suo ascendit ad sedem, et sedet. Sedent cum eo quibus promisit: Cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel (Matth. X). De quibus dicit Paulus apostolus ad Ephesios: Et conresuscitavit et consedere fecit in coelestibus in Christo Jesu (Eph. II). De his qui ascenderunt secum: aliqui sedent, et aliqui stant. Per eos qui sedent, demonstratur membra Christi in pace quiescentia: per eos qui stant, in certamine posita. Caput et membra unum corpus: quomodo Christus in aliquibus [Col. 1117C] sedet, in aliquibus stat (ut illum vidit Stephanus in sartamine positus (Act. VII), aliqui ascendentium sedent, aliqui stant. Dominus in alto coelorum sedens custodit currum suum, id est, civitatem, de qua dicit Psalmista: Nisi Dominus custodierit civitatem: frustra vigilat qui custodit eam (Psal. CXXVI). Paulus, quia vice Christi fungebatur, dicente Augustino in psalm. CXXVI, dicebat: Timeo ne forte sicut serpens Evam seduxit astutia sua, sic et vestrae mentes corrumpantur a castitate, quae est in Christo (I Cor. XI). Custodiebat, custos erat, vigilabat quantum poterat super eos quibus praeerat: et episcopi hoc faciunt. Nam ideo altior locus positus est in episcopis, ut ipsi intendant et tanquam custodiant populum. Nam et Graece quod dicitur episcopus, hoc [Col. 1117D] Latine superintentor interpretatur, quia superintendat, quia desuper videt. Quomodo enim vinitori altior fit locus ad custodiendam vineam: sic et episcopis altior locus factus est. Et de isto loco alto periculosa ratio redditur, nisi eo corde stemus hic, ut humilitate sub pedibus vestris simus, et pro vobis oremus.



CAPUT XI. De officio lectoris et cantoris.

Lector dicitur, quia lectione fungitur, ut Isidorus ait. Lectio dicitur, quia non cantatur ut psalmus vel hymnus, sed legitur tantum. Illic enim modulatio, hic sola pronuntiatio quaeritur. Cantor multa officia habet. Unumquodque officium ex illo quod efficit, [Col. 1118A] nomen habet. Lectionem quae legitur post sessionem, sequitur cantus, qui vocatur responsorius. Responsorium ut idem qui supra, Itali tradiderunt. Quos inde responsorios cantus vocant, quod alio desinente, id alter respondeat. Usus lectionis et cantus: sumptus est e Veteri Testamento, ut legitur in libro Esdrae, quod ponendum est in nocturnali officio, si Dominus dederit (II Esdr. VIII). Possumus etiam officio cantoris officium prophetae intelligere. Lectio legis et prophetarum frequentabatur a populo antiquo. Unde scriptum est in Actibus apostolorum: Et ingressi synagogam die sabbatorum, sederunt. Post lectionem autem legis et prophetarum miserunt principes Synagogae ad eos, id est, ad Paulum et Barnabam, [Col. 1118B] dicentes: Viri fratres, si quis est in vobis sermo exhortationis ad plebem, dicite. Surgens autem Paulus, et manu silentium indicens, ait, etc. (Act. XIII.) Quandiu haec duo celebrantur, id est, lectio et prophetia, solemus sedere more antiquorum. Unde Ambrosius in tractatu ad Corinthios: Haec traditio Synagogae est, quam nos vult sectari Apostolus, quia Christianis quidem scribit, sed ex gentibus factis, non ex Judaeis ut sedentes disputent seniores dignitate in cathedris; sequentes, in subselliis; novissimi in pavimento super mattas. Et iterum: Per lectoris officium et cantoris possumus intelligere patremfamilias, qui profert de thesauro suo nova et vetera. Unde Gregorius in suis homiliis. In eo quod Veritas dicit: Omnis scriba doctus [Col. 1118C] in regno coelorum, similis est patrifamilias (Matth. XIII), intelligi valet quia non de his qui fuerant, sed de his qui esse in Ecclesia poterant, loquebantur. Qui tunc nova et vetera proferunt cum utriusque Testamenti praedicamenta vocibus et moribus loquuntur. Per lectionem, praedicationem Veteris Testamenti quae humilior est, possumus intelligere; per responsorium, Novi Testamenti, quae excellentior est. Haec duo praedicamenta per Joannis vitam et Christi designantur. Nam, quod ait Lucas evangelista, Lamentavimus, et non plorastis (Luc. VII), ad Joannem pertinet, cujus abstinentia a cibis et potu luctum poenitentiae significabat. Quod autem ait, Cantavimus tibiis, et non saltastis, ad ipsum Dominum, qui utendo cum caeteris cibo et potu, laetitiam regni [Col. 1118D] praefigurabat. At Judaei nec humiliari cum Joanne, nec cum Christo gaudere voluerunt. Sicut suavius est Novum Testamentum Veteri, ita vulgo suavior cantus lectione. Praesentes lectores et cantores, quibus est surgere, sicut de Paulo legimus superius, negotia Domini habent, quibus dicitur, Negotiamini dum venio (Luc. XIX). Lector legem Domini debet tradere auditoribus, quasi incipientibus in schola Domini exerceri. Nuper vocati sunt per officia cantorum ad nuptias. Neoterici sunt, audiant doctorem necesse est. Doctor et lector unum sunt. De Esdra enim scriptum est quod ipse legem Domini faceret et doceret in Israel. Eumdem Esdram idem liber inducit postea legentem in gradu ligneo. De doctoribus [Col. 1119A] dicit Ambrosius in Epistola ad Corinthios: Illos dicit doctores, inquit, Paulus, qui in Ecclesia litteris et lectionibus retinendis pueros imbuebant more Synanogae, quia traditio illorum ad nos transitum fecit. Iterum mihi videtur esse inter lectionem et responsorium, quod est inter elementa et artes ipsas. Ars quoque musica habet elementa sua, et geometria ab elementis incipit linearum, et dialectica atque medicina habent isagogas suas. Sic elementis Veteris Testamenti, ut ad evangelicam plenitudinem veniat, sancti viri eruditur infantia. Elementa lex Moysis et omne Vetus Instrumentum intelligendum est, quibus quasi elementis et religionis exordiis Deum discimus. Dent lectores, sive doctores, pretium Domini, id est, verba legis, et recipiant scholasticas [Col. 1119B] mentes, scilicet vacantes ab emptione villae, ab emptione boum quinque jugorum, a ductu uxoris (Luc. XIV). Schola vacatio dicitur. At si adhuc aliquis surdus obturatis auribus cordis torpescit, veniat cantor cum excelsa tuba more prophetarum, sonetque in aures ejus dulcedinem melodiae, forsitan excitabitur. Fiat in eo quod de populo narratur factum esse in libro Esdrae. Sic enim scriptum est in eo: Steterunt sacerdotes in ornatu suo cum tubis et Levitae filii Asaph in cymbalis, ut laudarent Deum per manus David regis Israel, et concinebant hymnis et confessione Domino, quoniam bonus, quoniam in aeternum misericordia ejus super Israel. Omnis quoque populus vociferabatur clamore magno in laudando Dominum, in eo quod fundatum est templum Domini [Col. 1119C] (I Esd. III). Et paulo post: Multi vociferantes in laetitia levabant vocem, nec poterat quisquam agnoscere vocem clamoris laetantium, et vocem fletus populi (Ibid.). Unde Beda in tractatu Esdrae: Sacerdotes quidem sanctis ornati vestibus, prout stante adhuc templo consueverant tubis personantes, et cor populi ad suavitatem supernae laudis accendentes; Levitae autem in cymbalis bene sonantibus hymnos Domino concinentes: populus vero clamore communi affectum sui cordis in laudando Dominum ostendens. Cantores qui respondent primo canenti, vocem auditorum proferunt, quos testificantur laudare Dominum. Non immerito ipsi cantores agunt causas prophetarum, quia de filiis principis eorum, id est, Asaph scriptum est in Paralipomenon: Filii [Col. 1119D] ejus sub manu ipsius erant, prophetantes juxta regem (I Par. XV); ipsi exaltant vocem ut tuba, ipsis dicitur in psalmo octuagesimo, Tuba canite, hoc est, ut Augustinus ait, clarius et fidentius praedicate, ne terreamini, sicut ait propheta quodam loco, Exclama et exalta vocem tuam sicut tuba (Isa. LVIII). Lex enim scripta data est in tabulis. Scriptura enim pertinet ad lectoris officium: prophetia menti inscripta erat, quam voce fidenti prophetae proferebant, quod pertinet ad cantoris officium. Fidei praedicatoris officium gerit cantor, quem oportet post obedientiam auditorum versum cantare. Quid significet versus in officio praedicatoris, ex evangelica parabola addiscere possumus quae narrat de servo arante, ita [Col. 1120A] dicens: Quis autem vestrum habens servum arantem, aut pascentem, qui regresso de agro dicit illi statim, Transi et recumbe, et non dicit ei, Para quod coenem (Luc. XVII)? Arat qui aratro compunctionis scindit corda. Nulli dubium quin per modulationis dulcedinem scindantur corda, etiam carnalia, et sese aperiant more sulci in confessione vocis et lacrymarum. Musica habet quamdam naturalem vim ad flectendum animum, sicut Boetius in suo libro scribit quem de Musica fecit: Vulgatum quippe est quam saepe iracundias cantilena represserit, quam multa vel in corporum vel in animorum affectionibus miranda perfecerit. Absit ut vigorem Christiani animi in mollitiem caducam possit convertere, quod genus etiam ipsi gentiles vitabant. Unde scriptum est in [Col. 1120B] memorato libro superiori loco, idcirco Timotheo Milesio Spartiatas succensuisse, quod multiplicem musicam reddens, puerorum animis, quos acceperat erudiendos, officeret, et a virtutis modestia praepediret, et quod harmoniam, quam modestam susceperat, in genus chromaticum, quod est mollius, invertisset. Tanta igitur apud eos musicae fuit diligentia, ut eam animos quoque obtinere arbitrarentur. Sufficiant haec pauca de naturali vi musicae inseruisse, revertendum est ad evangelicam parabolam. Servus qui arat non debet illico, de agro revertens, recumbere, sed parare coenam domini (Luc. XVII). De quo servo dicit Beda in tractatu super Lucam: Servus de agro revertitur, cum, intermisso ad tempus opere praedicandi, ad conscientiam doctor [Col. 1120C] recurrit, atque, a publico locutionis ad curiam cordis rediens, sua secum secretus acta vel dicta retractat. Juxta disciplinam servi arantis admonetur cantor ut non illico post actum sui officii requiem spectet, et torpore securitatis torpescat. Perfecit enim opus suum, quando quodammodo sua jubilatione bonos in exercitium aratri induxit, id est cantores provocavit ut scinderent corda aratro compunctionis. Ac postea versus sequitur. In versu necesse est ut suas cogitationes ad se retrahat, et secum cogitet quomodo aut quid a magistro didicisset. Versus timore non est ausus alte levare responsorium; nescit quomodo finiat versum. Et hic imitatur aliud exemplum doctrinae Domini, qua jubetur ut qui voluerit turrim aedificare, prius [Col. 1120D] sumptus cogitet, si habet quae necessaria sunt ad perficiendum. Sequitur Beda memoratus: Post pastum atque agriculturam, domi sibi jubet parare quod coenet, hoc est, post laborem apertae locutionis humilitatem quoque propriae considerationis exhibere. Hoc facit ille qui versum cantat. In repetitione responsorii exaltat vocem fiducialiter, jam non timens versum. Illum qui praedicatorem signat, qui cursum suum consummatum habet, qualis erat Paulus cum diceret: Bonum certamen certavi, cursum consummavi, fidem servavi, in reliquo reposita est mihi corona justitiae (II Tim. IV). Diximus quod excitentur per responsorium, qui sunt quodammodo surdi ad Epistolam; dicamus qualiter obedientes illico [Col. 1121A] proficiant per responsorium. In lectione pascitur auditor quasi quodammodo bos. Ad hoc enim pascitur bos, ut in eo exerceatur opus agriculturae. Bos enim praedicator est. Unde scriptum est in libro legis: Non alligabis os bovi trituranti (Deut. XXV). Pastus est enim bos, exerceatur opus. Cantor enim est quasi bubulcus, qui jubilat bobus, ut hilarius aratrum trahant. Cantor est de his de quibus dicit Paulus: Dei adjutores sumus (I Cor. III). Boves sunt qui respondent primo cantori, de quibus iterum dicit: Dei agricultura estis (Ibid.). Trahentibus bobus aratrum, scinditur terra, quando cantores, intimos anhelitus commoventes, dulcem trahunt vocem, et proferunt ad publicum, qua corda suorum sive caeterorum compungunt ad lacrymas, sive ad confitenda peccata quasi secreta patefaciendo terrae. Et alio [Col. 1121B] modo: Ideo scribuntur litterae, ut per eas memoriae reddatur quod oblivione deletum est. Simili modo ex pictura recordamur quod interius commendari memoriae potest. Ita et responsorio admonetur praedicator quomodo doctrinam quae praecessit in lectione, exerceat. Primo, ut dulcedine suae imitationis plurimos sibi asciscat: conjuncti, corda multorum excitent ad compunctionem et lacrymas; et ne se extollere debeat de opere praedicationis pulsatur versu; quatenus ad memoriam reducat sibi de propriis causis judicandum ante Dominum.



CAPUT XII. Quid sit inter responsorium et tractum.

Hoc differt inter responsorium, cui chorus respondet, [Col. 1121C] et tractum, cui nemo, quod est inter duo sacrificia, scilicet columbarum et turturum. Tractus verba congruentia sui officii habent. Illa quae sunt in Septuagesima tribulationem sonant, ut est illud, De profundis clamavi ad te, Domine (Ps. CXXIX); quae in Sexagesima, opportunitatem fugae quaerunt, ut est illud: Ut fugiant a facie arcus (Ps. LIX), et sic caetera deinceps conjicere possumus. Laudate Dominum omnes gentes (Ps. CXVI), laetitiam neophytorum et nuper ordinatorum significat. De istis sat est. Revertendum est ad volucres, scilicet columbas et turtures, quae significant responsorium et tractum, de quibus dicit Beda in tractatu super Lucam: Volucres hae pro cantu gemitus habent. Non immerito lacrymas humilium designant, quibus plurimum in [Col. 1121D] ipsis etiam bonis operibus indigemus; quia etsi bona esse quae agimus, noverimus, qua tamen districtione a Domino examinanda, qua a nobis perseverantia sint consummanda, nescimus. Et iterum: Hoc sane inter turturis et columbae significantiam distat, quod columba, quae gregatim conversari, volare, et gemere consuevit, et activae vitae frequentiam demonstrat, de qua dicitur: Multitudinis credentium erat cor unum et anima una, nec quisquam eorum quae possidebant, aliquid suum esse dicebat, sed erant illis omnia communia (Act. IV); turtur vero, qui singularitate gaudet, adeo ut si conjugem casu perdiderit, solus exinde permaneat, speculativae vitae culmina denuntiat, quia et paucorum est ista virtus. [Col. 1122A] Et post pauca: Item cum intrans cubiculum clauso ostio oro patrem in abscondito (Matth. VI), turturem offero, at cum ejusdem operis compares quaero canendo cum Propheta: Venite adoremus et procidamus ante Deum; ploremus coram Domino, qui fecit nos (Psal. XCIV), columbas ad altare deporto. Moyses quasi tractum decantat tribulationis, qui solus ascendit ad Dominum, et ne idem populus feriatur, lacrymosis precibus impetrat (Exod. XIX et XXXII). Daniel tractum laetitiae cantat, quando solus, fugientibus sociis, inter angelos remanet (Dan. X). Solus Ezechiel quadrigas cherubin et supernae civitatis aedificia celsa miratur (Ezech. XL).



CAPUT XIII. De Alleluia.

[Col. 1122B] Alleluia, quod cantatur per festos dies in recordatione aeternae laetitiae, tam laetitiam electorum quam laudem Domini ad memoriam reducit. In quo non oportet aliquid sinistrum sonare, sed totum dextrum, quale est in futura vita. Illi sunt recti versus per quos revertimur ad Alleluia, qui laetitiam Ecclesiae et Domini laudem sine tristitia retinent, sicut sunt, Dominus regnavit, decorem induit (Psal. XXIX, XCVI). Et, Dominus regnavit, exsultet terra (Psal. CXLV). Et, Lauda, anima mea, Dominum (Psal. XCIX). Et, Jubilate Deo omnis terra (Psal. CXXV), et caeteri tales. In responsorio seminavimus, in alleluia metimus. De qua re dicit Psalmista: Qui seminant in lacrymis, in exsultatione metent.



CAPUT XIV. [Col. 1122C] Quid sit inter Alleluia et Tractum.

Hoc est inter Alleluia et tractum, quod Alleluia laetitiam sive laudem Domino, tractus vero aliquando tribulationem, aliquando laetitiam sonat. Tribulationem, ut, De profundis; ut, Commovisti; ut, Qui habitat; ut, Ad te levavi oculos meos; ut, Saepe expugnaverunt me; ut, Deus, Deus meus. Laetitiam, ut Jubilate Domino; ut, Qui confidunt in Domino; ut, Laudate Dominum. Post duos tribulationis tertius occurrit laetitiae, quoniam post duos dies sepulturae, tertius occurrit resurrectionis. Sunt etenim duo genera compunctionis: unum timoris, et alterum amoris. Timor in duobus dividitur, de quibus dicit Isaias: Ecce ego venio, cogitationes et opera ut congregem [Col. 1122D] (Isa. LXVI). Verba in cogitationibus comprehenduntur. Cogitationes verba sunt animi, et radices verborum sonantium. Amor singularis est. Unum scit amare et petere, unum illud de quo propheta dicit: Unam petii a Domino, hanc requiram ut inhabitem in domo Domini (Psal. XXIV).



CAPUT XV. De exspoliatione casularum.

Ministri casula se exuunt quando lectoris sive cantoris officium assumunt. In lectoris officio et cantoris aliquod genus militiae exprimitur, soli enim militanti in lectione, sive in vocis modulatione. Haec officia agendo extra chorum exeunt. Quid hoc aliud significat, nisi iter quod arripuimus pro communi [Col. 1123A] necessitate fratrum? et jam talia sunt illa opera quae signantur per casulam, ut non possint observari in itinere. Unde Beda in tractatu super Lucam: At vero famem, sitim, vigilias, nuditatem, lectionem, psalmodiam, orationem, laborem operandi, doctrinam, silentium, et caetera hujusmodi, si quis semper exsequenda putaverit, non modo se horum fructu privabit, sed et notam indiscretae obstinationis, imo stultitiae pervicacis, incurret +. Albam sine casula portat lector seu cantor in singulari officio, quando prudenter et strenue agit contra oblectamenta mundi, et talem se praebet fratribus in necessitatibus temporalibus, ut a pluribus possit imitari.



CAPUT XVI. De tabulis.

[Col. 1123B] Scribit Beda in tractatu Esdrae: Laudabunt autem Dominum Levitae per manus David, sive in organis quae ipse fecit, sive psalmos quos ipse instituit, concinentes. Eorum vice cantor sive aliqua necessitate legendi tenet tabulas in manibus, ut figuret illud Psalmistae: Laudent nomen ejus in choro et tympano, et psalterio psallant ei. Unde Augustinus in eodem psalmo: Quare assumit tympanum et psalterium? ut non sola voce laudet, sed et opere. Tabulae quas cantor in manu tenet, solent fieri de osse, quia fortem perseverantiam signant bonarum cogitationum et bonorum operum, juxta Evangelium: Qui autem perseveraverit usque in finem, hic salvus erit (Psal. CXLIX). Vel signant dilectionem Dei et proximi: Quae dilectio nisi opera habeat, vana est (Matth. X). [Col. 1123C] Quapropter tenentur in manu, ut dilectio vocis exerceatur per opus. Unde idem qui supra in psalmo centesimo quadragesimo nono: Quando assumit tympanum et psalterium, manus concinunt voci: sic et tu si quando cantas Alleluia, porrigas et panem esuriente, vestias nudum, suscipias peregrinum, non sola vox sonat, sed et manus consonant, quia verbis facta concordant. + Versus Alleluia tangit cantorem interius, ut cogitet in quo debeat laudare Dominum, aut in quo laetari. Haec jubilatio, quam cantores Sequentiam vocant, statum illum ad mentem nostram ducit, quando non erit necessaria locutio verborum, sed sola cogitatione mens menti monstrabit, quod retinet in se. Finitur hic secunda [Col. 1123D] periocha praedicationis. Usque ad memoratum statum currit sermo praedicationis, quae ultra sunt velata sunt alis seraphin.



CAPUT XVII. De ascensu in pulpitum.

Lector et cantor in gradum ascendunt more antiquorum, juxta quod scriptum est in Esdra: Stetit autem Esdras scriba super gradum ligneum, quem fecerat ad loquendum (II Esd. VIII). Et paulo post: Super universum quippe populum eminebat. Hujus loci, ut Beda ait in eodem, videtur meminisse Scriptura Paralipomenon, ubi dictum est, quia stetit Salomon coram altari Domini ex adverso universae multitudinis Israel, et extendit manus suas (II Par. [Col. 1124A] VI). Siquidem fecerat Salomon basim aeneam, et posuerat eam in medio basilicae, habentem quinque cubitos longitudinis, et quinque cubitos latitudinis, et tres cubitos in altum stetitque super eam. In medio namque basilicae, in medio dicit atrii sacerdotum, quae basilica major atriorum exteriorum omni ex parte templi erat circumdata. De quibus superius in eodem libro scriptum est: Fecit etiam atrium sacerdotum, et basilicam grandem. Verum quia Salomon quasi rex, basem fecit aeneam, porro Esdras quasi minoris potentiae, gradum ad loquendum ligneum constituit. Sicut etiam Salomon sive Moyses altare holocausti fecerunt aeneum, pro quo filii transmigrationis reposuerunt lapideum. Sed non est putandum, minoris sacramentum perfectionis ligneum [Col. 1124B] gradum, quam basem habere aeneam. Quod enim saepe dictum est, sicut aes pro diuturnitate perdurandi, vel suavitate sonandi, divinis competit sacramentis, quae nulla saeculorum longitudine deficiunt, et in omnem terram exivit sonus eorum (Ps. XVIII), ita etiam lignum eisdem aptissime congruit, propter videlicet trophaeum Dominicae passionis. Super universum ergo populum pontifex eminet quando is qui gradum doctoris accipit, merito vitae perfectioris actionem vulgi transcendit. Stat autem in gradu ligneo, quem fecerat ad loquendum, quando singulari imitatione Dominicae passionis altiorem se caeteris facit. Unde merito fiduciam libere verbum Dei praedicandi obtinet. Nam qui passionem Domini pro suo modulo contemnit imitari, necdum gradum [Col. 1124C] ligneum, unde infimis superemineat, ascendit. Ideoque necesse est talis scriba trepidus praecepta Domini praedicet, timens sive erubescens ea quae ipse non fecit, aliis facienda praeponere.



CAPUT XVIII. De diaconi ascensione in tribunal.

Tribunal vocat Cyprianus gradum, super quem ascendit diaconus ad legendum, scribens ad clerum et plebem de Celerino confessore lectore ordinato. Aestimatum est a mea parvitate, ut sanctior cognoscatur dignitas diaconi, et magnitudo ministerii ejus verba ipsius Cypriani ponenda, ac postea nostrum ordinem: Hunc ad nos, fratres dilectissimi, cum tanta Domini dignatione venientem testimonio et miraculo ejus ipsius, qui se persecutus fuerat, illustrem, [Col. 1124D] quid aliud quam super pulpitum? id est super tribunal Ecclesiae oportebat imponi, ut loci altioris celsitate subnixus, et plebi universae pro honoris sui claritate conspicuus, legat praecepta et Evangelium Domini, quae fortiter ac fideliter sequitur: Vox Dominum confessa, in his quae Dominus locutus est audiatur? Viderit an sit ulterior gradus ad quem profiscisci [profici] in Ecclesia possit? Nihil est in quo magis confessor fratribus prosit, quam ut cum Evangelica lectio de ore ejus auditur, lectoris fidem quisquis audierit, imitetur. Jungendus in lectione Aurelio fuerat, cum quo et divini honoris societate conjunctus est. Et paulo post: Hos tamen lectores interim constitutos sciatis, quia oportebat [Col. 1125A] lucerna super candelabrum poni, unde omnibus luceat (Luc. XI): et gloriosos vultus in loco altiore constitui, ubi ab omni fraternitate circumstante conspecti incitamentum gloriae videntibus praebeant. Nunc revertamur ad ordinem. Usque nunc sedimus more veteris consuetudinis, ut praetulimus sive ob admonitionem, qua monemur, quomodo Deo cantare debeamus secundum Apostolum dicentem, Canentes et psallentes in cordibus vestris (Eph. V). Modo surgendum est ad verba Evangelii. Anastasius natione Romanus, ex patre Maximo, ut legitur in gestis episcopalibus: Hic constituit, ut quotiescunque Evangelia sancta recitantur, sacerdotes non sederent, sed curvi starent. Deinde ponit episcopus thymiama in thuribulum super prunas, ut suavem odorem excitet. [Col. 1125B] Thuribulum corpus Christi significat, in quo est ignis scilicet Spiritus sanctus: ex quo bonus odor procedit, quem unusquisque electorum ad se vult rapere. Idem odor bonam operationem de Christo exire demonstrat, quam, qui vivere vult, in suum cor trajicit. Post hoc diaconus petit a sacerdote benedictionem, sacerdos ei dicit: Dominus sit in corde tuo, et in labiis tuis. Intendat diligenter diaconus ut cor ejus cum Dominicis verbis vadat, et non sit infructuosa oratio sacerdotis. Dominum in mente teneat, quem suscipit per benedictionem sacerdotis, et ut non exhalent verba imposita, neve introeant nociva, signo crucis facto manu sacerdotis super caput ipsius, munitur. Deinde vadit ad altare ut inde sumat Evangelium ad legendum. Altare Hierusalem potest [Col. 1125C] designare, ut praetulimus, de qua exivit Evangelica praedicatio, sicut scriptum est: De Sion exivit lex, et verbum Domini de Hierusalem (Isa. II): vel ipsius Domini corpus, in quo sunt verba Evangelii, videlicet bonae nuntiationis. Ipse praecepit apostolis praedicare Evangelium omni creaturae (Marc. XVI). Ipse dixit: Verba quae ego loquor vobis, spiritus et vita sunt (Joan. VI). Christus vita. Verba quae locutus est in Evangelio continentur. Diaconus qui portat Evangegelium Christi pes est. Portat Evangelium in sinistro brachio, per quod significatur temporalis vita, ubi necesse est praedicari Evangelium. Salutante diacono, congruit ut omnis populus ad eum versus sit. Post hoc sacerdos et omnis populus vertit se ad orientem, usque dum diaconus incipiat ad Dominum [Col. 1125D] loqui, et faciunt crucem in frontibus eorum. Neque hoc frustra accipiendum est: quod infixit sacerdos per suam deprecationem in corde diaconi: hoc unusquisque fidelis studeat infigere animo suo. Diacono quia non est licitum propter verba composita, sequentia sancti Evangelii secundum quemcunque Evangelistam orare, praevenit eum major benedicere: sive quia majore benedictione indiget, qui tradit semina Evangelii, quam qui accipit. Sed populus interim deprecetur Deum, ne diabolus auferat verba Evangelii de corde ejus, neque petrosa sint corda, neve dumosa vel spinosa: sed terra bona, ut fructum bonum possit accipere et fructificare. Dicat saltem, qui promptior non est, ut capiat verba Evangelii, [Col. 1126A] Gloria tibi, Domine (Luc. VIII). Hoc orato, muniat se signo sanctae crucis ad confirmanda ea, quae bene cogitando et loquendo plantavit in mente. Quia mentio facta est de signo crucis in fronte, bonum est intimare cur eam potissimum in ea parte corporis faciamus. Sedes verecundiae in fronte solet esse. Siquidem Judaei erubescunt credere in illum quem norunt crucifixum: ut apostolus Paulus dicit: Nos autem praedicamus Christum crucifixum, Judaeis quidem scandalum (I Cor. I). Sed nos credimus per Crucifixum salvari, de cujus nomine Judaei erubescunt, ejusque nomine nos credimus muniri. Atque ideo in fronte signum facimus, ubi sedes verecundiae est, sicut jam diximus. Usque ad istud officium baculis sustentabamur; modo, ut oportet servos [Col. 1126B] ante Dominum stare, humiliter stamus, deponentes baculos e manibus. Quod potest nos separare ab opere Judaeorum, qui dabant arundinem in manu Christi. Sed non abhorret a vero, si nostra humilitas per baculorum positionem demonstretur in conspectu Domini. Duo cerei, qui portantur ante Evangelium legem et prophetas designant praecessisse Evangelicam doctrinam: thuribulum vero, opinionem bonarum virtutum: procedentem de Christo. Ipsum thuribulum in tribunal ascendit ante Evangelium, ut ibi suavem odorem ministret. Christi enim bona opera praecesserunt Evangelicam doctrinam, ut Lucas testatur in Act. apostol.: Quae coepit Jesus facere et docere (Act. I). Prius fecit, et postea docuit. Excellentior locus, in quo Evangelium legitur, [Col. 1126C] eminentissimam doctrinam Evangelicae praedicationis, atque manifestissimam auctoritatem judicandi signat. Status cereorum monstrat inferiorem esse legem et prophetas Evangelio. Evangelio reposito post lectionem in loco suo cerei exstinguuntur, quia finita praedicatione Evangelii, lex et prophetia cessabunt. Evangelium quod a primo tempore adventus episcopi quievit in altari usque ad novissimam tubam diaconi, illud tempus significat, quo necesse est illud praedicari. Praecedens officium praedicatione Christi usque ad horam passionis demonstrat, et suorum praedicatorum usque in finem mundi, et ultra. Sequens opus passionis Christi et resurrectionis, atque in coelos ascensionis, similiter suorum vel sacrificium, vel mortificationem, et resurrectionem [Col. 1126D] per confessionem atque suspirium in coelum ubi audituri sunt: Venite, benedicti Patris mei; possidete paratum vobis regnum(Matth. XXV).



CAPUT XIX. De officio quod vocatur offerenda.

Finitis prioribus officiis superius memoratis, officium introducitur, in quo celebratur oblatio eorum, qui Domino vota sua persolvunt. Primum ad memoriam reducenda est oblatio legalis, ac deinde Christi postremo nostra. Oblatio legalis habebat duo altaria: unum in introitu tabernaculi, alterum in tabernaculo. Altare in introitu praefigurabat praesens officium, de quo scriptum est in libro Exodi: Posuit et tentorium in introitu tabernaculi, et altare holocausti [Col. 1127A] in vestibulo testimonii, offerens in eo holocaustum et sacrificia ut Dominus imperat (Exod. XI).

Pro quibus causis offerebatur, Numerorum liber manifestat, dicens in capitulo decimo quinto: Loquere ad filios Israel, et dices ad eos: Cum ingressi fueritis terram habitationis vestrae, quam ego dabo vobis, et feceritis oblationem Domino in holocaustum et victimam pacificam, vota solventes, vel sponte offerentes munera. Est et alterum genus sacrificii quia duae sunt nostrae oblationes: una est per mortificationem carnis, altera in oblatione bonorum operum, quae utraeque offeruntur in introitu tabernaculi; in praesenti vita mortificare carnem oportet et bona opera reddere. De secundo sacrificio memoratus liber ita memorat: Erit sacrificium simile duarum [Col. 1127B] decimarum quae conspersa sit oleo tertiae partis hin, et vinum ad libamentum tertiae partis ejusdem mensurae offeret in odorem suavitatis Domino (Num. XV). Et quod per sacerdotis manum debeat offerri, manifestatur in Lev. capit. decimo septimo: Ideo offerre debent sacerdoti filii Israel hostias suas, quas occidunt in agro, ut sanctificentur Domino ad ostium tabernaculi testimonii, et immolent eas hostias pacificas Domino (II Par. II).

Et iterum in Paralipomenon monstratur, pro quibus rebus sit offerendum: Ingressi sunt quoque sacerdotes ad Ezechiam regem, et dixerunt ei: Sanctificavimus omnem domum Domini, et altare holocausti, et post pauca: Consurgensque diluculo Ezechias rex, adunavit omnes principes civitatis, et ascendit domum Domini, [Col. 1127C] obtuleruntque simul tauros septem, arietes septem, agnos septem, et hircos septem, pro peccato, pro regno, pro sanctuario, pro Juda. Dixit quoque sacerdotibus filiis Aaron, ut offerrent super altare Domino. Docti sumus Veteri Testamento, pro quibus offerre debeamus sacrificia, scilicet, pro votis, pro spontaneis, pro peccato, pro regno, pro sanctuario, pro Juda. Quando adimplemur ea quae in tribulatione promisimus, pro votis facimus: quando gratias agimus de perceptis, pro spontaneis: quando compungimur de commissis, pro peccato: quando recta corda petimus regibus, pro regno: quando stabilitatem sacrorum graduum, pro sanctuario: quando pacem et unanimitatem populi, pro Juda. Interim cantus celebratus in templo Domini, dicente eodem Paralipomenon: [Col. 1127D] Constituit quoque Levitas in domo Domini cum cymbalis et psalteriis et citharis, secundum dispositionem David (II Par. XXIX). Et paulo post: Cumque offerrentur holocausta, coeperunt laudes canere Domino, et clangere tubis, atque in diversis organis, quae David rex repererat, concrepare. Omni autem turba adorante, cantores qui tenebant tubas erant in officio suo, donec compleretur holocaustum. Cumque finita esset oblatio, incurvatus est rex, et omnes qui erant cum eo, et adoraverunt.

Sed antequam ingrederentur sacerdotes ad holocausta, lavabant manus suas, ut scriptum est in libro Exodi. Locutusque est Dominus ad Moysen, dicens: Facies et labrum aenaeum cum basi sua ad lavandum, [Col. 1128A] ponesque illud in tabernaculo testimonii ad altare: et missa aqua lavabunt in ea Aaron et filii ejus manus suas et pedes, quando ingressuri sunt tabernaculum testimonii, et quando accessuri ad altare.

Sufficiant ista interim de oblatione veteri: nunc videamus Christi oblationem. Officium quod nos dicimus offerenda, ab illo loco inchoatur ubi sacerdos dicit, Dominus vobiscum: et finitur ubi excelsa voce dicit, Per omnia saecula saeculorum. Ideo excelse novissimum profertur, ut audiatur a populo, et populi responsione confirmetur oratio.

Christus enim venire dignatus est Hierusalem die Palmarum, et ibi exspectare diem immolationis suae. Omnis retro immolatio illum praefigurabat: [Col. 1128B] in illo consummata est omnis immolatio. In eo die descendit Dominus de monte Oliveti, veniente ei obviam turba multa (Matth. II). Non est dubium, quin salutaret eam secundum morem bonum antiquae traditionis, quem etiam nostra non solum perita Ecclesia, sed etiam vulgaris tenet. Solet sibi obvianti aliquid bonum optare causa salutationis. Et praecipue, propterea dicimus Dominum salutasse turbam venientem sibi obviam, quoniam talis erat consuetudo Judaeorum, aut Augustinus in psalmo, Saepe expugnaverunt me (Ps. CXXVIII). Nostris enim, ait, fratres, quando transitur per operantes, est consuetudo ut dicatur illis: Benedictio Domini super vos. Et magis ista consuetudo erat in gente Judaeorum. Nemo transibat, et videbat aliquod opus in [Col. 1128C] agro, vel in vinea, vel in messe, vel aliquid ejusmodi, non licebat transire sine benedictione. Haec consuetudo manet usque hodie in nostra Ecclesia, quando transitum facimus de uno officio ad alterum, quasi nuper introeamus ad operarios, salutamus eos verbis benedictione plenis. Postea dicit sacerdos, Oremus. Nisi Christi virtus replesset corda turbarum ad orationem, non ei canerent tam magnificas laudes. Oratione enim serenatur cor ad cognoscendum Dominum. Puritas lintei quod ponitur in altari, puritatem mentium eorum signat, qui Domino cantabant Eamdem puritatem, qua repleverat corda cantantium, requirebat in templo quando ejecit inde vendentes et ementes, dicens: Scriptum est: Domus mea domus orationis vocabitur (Matth. XXI). [Col. 1128D] Dum enim sacerdos suscipit oblationes, cantores cantant. Quandiu enim turba cantabat, Hosanna in excelsis (Joan. I), Christus vota eorum suscipiebat. Oblatione suscepta, sacerdos redit ad altare, ut in eo disponat sive ipse, sive diaconus oblationes coram Domino, quas illi immolaturus est in sequentibus missae (Esa. LVI). Christus enim, post accepta vota cantantium, Hierusalem et templum Domini intravit, in quo erat altare, ibique se praesentavit sibi, Deoque Patri ad immolationem futuram. Postea dicit sacerdos Secretam, ut secreta Christi, quae illo tempore agebantur, nobis ad memoriam ducantur. Augustinum legamus super Joannem (Tract. 28), ubi exponit Christum venisse ad diem festum scenopegiae, [Col. 1129A] non manifeste, sed quasi in occulto, ita, inquit: Manifestetur ergo, tollatur velum, appareat, quod erat secretum. Omnia quae dicta sunt antiquo populo Israel in multiplici Scriptura sanctae legis, quae agerent sive in sacrificiis, sive in sacerdotiis, sive in diebus festis, et omnino in quibuslibet rebus, quibus Deum colebant, quaecunque illis dicta et praecepta sunt, umbrae fuerunt futurorum, quae implentur in Christo unde dicit Apostolus: Quotquot enim promissiones Dei, in illo etiam (II Cor. I), id est, in Christo impletae sunt. Ex his dictis intelligere possumus, cujus vice secretam dicat sacerdos. Agnus paschalis latebat in Christo, qui immolandus erat. Hoc erat secretum apostolis, erat secretum caeteris fidelibus qui cum eo erant: erat secretum populo Judaeorum [Col. 1129B] usque ad diem coenae, quo ipse apertius manifestare dignatus est passionem suam. Usque ad illum diem protenditur secreta sacerdotis. Moraliter in praesenti officio altare nostrum praefiguratur ab altari holocausti, quo immolabantur victimae pro peccato, pro regno, pro sanctuario, pro Juda, pro votis, pro spontaneis. Has oblationes quotidie habemus in nostra Ecclesia: easdem per manus sacerdotis offerimus. Altare nostrum designat in praesenti generalem vitam justorum, qui carnem suam crucifigere quitidie cum vitiis et concupiscentiis, atque in hostiam viventem Deo offerre solent: si altare quod praefiguratur ab altari holocausti, significat generalem vitam justorum, oblationes quae in eo offeruntur, eorum cogitationes et bona opera designant. [Col. 1129C] Redeamus ad initium praesentis officii. Salutat episcopus populum, deprecando ut Dominus sit cum illo. Populus e contra orat pro sacerdote, ut simul cum suo spiritu sit Dominus cum eis. Haec salutatio introitum demonstrat ad aliud officium. Postea dicit, Oremus, admonetque ut unusquisque offerentium sese ad suam conscientiam introducat. Si quis habet ad immolandum, immolet, id est, si quis conscius est proprii vitii, roget ut mucrone invisibili feriatur; si quis habet voluntarium sacrificium, sive spontaneum, sive pro quacunque re sit, precetur antequam de manu ejus exeat, ut acceptabile sit Domino, nec despiciatur, sicut despectum est Cain, quia non recte offerebat (Gen. IV). Interim ponitur sindon in altare. Sindone quam solemus corporale nominare, admonetur [Col. 1129D] omnis: scilicet populus et ministri altaris, necnon et sacerdos, ut sicut illud linteum castigatum est ab omni naturali viriditate et humore, ita sit mens offerentium ab omni carnali cupiditate, et sicut illud nitet suo splendore, ita intentio offerentium simplicitate niteat coram Deo. Dein transit sacerdos ad suscipiendas oblationes: interim cantores cantant more antiquorum, ut jam praetulimus, sive turbarum, quae cantabant Christo venienti Hierusalem. Populus dat oblationes suas, id est, panem et vinum secundum ordinem Melchisedech. Panis quem offert et vinum exprimunt omnia desideria pia intrinsecus latentia, sive sint pro immolatione, seu pro hostia viva. Quod foris agitur, signum est illius quod intrinsecus [Col. 1130A] latet. Unde Augustinus in libro decimo de Civitate Dei, c. 19: Qui autem putant haec visibilia sacrificia diis aliis congruere: illi vero tanquam invisibili invisibilia, majora majori, meliorique meliora, qualia sunt purae mentis et bonae voluntatis officia, profecto nesciunt haec ita esse signa illorum, sicut verba sonantia signa sunt rerum. Quocirca sicut orantes atque laudantes ad eum dirigimus sacrifi cantes voces cui res ipsas in corde quas significamus, offerimus: ita sacrificantes non alteri visi ile sacrificium offerendum esse noverimus, quam illi, cujus in cordibus nostris invisibile sacrificium nos ipsi esse debemus. + Susceptis oblationibus, revertitur ad altare, disponente diacono oblatas super altare, more primorum septem diaconorum. Lavat [Col. 1130B] sacerdos manus suas more priorum sacerdotum, ut extersae sint a tactu communium manuum, atque terreno pane. Quae lavatio manus, munditiam cordis signat perlacrymas et compunctiones, sicut Beda in libro III, cap. 14, de tabernaculo et vasis ejus refert. Recte, inquit, pro altari [prope altare] holocausti labrum ponitur, in quo abluti sacerdotes, ingrediantur tabernaculum, et thymiama Domino incendant. Duobus namque modis lacrymarum et compunctionum status distinguitur. Et post pauca: Neque enim quisquam de plebe ibi lavari, sed ipse pontifex jussus est, et filii ejus, videlicet sacerdotes gradus inferioris, quia magnorum virorum, sicut perfectior vita, sic et compunctio solet esse sublimior. Et iterum: Quod si in persona Aaron ipsum magnum [Col. 1130C] pontificem Dominum salvatorem accipere volumus, constat etiam cum hujus aqua labri prius, quam ad altare oblaturus intraret, esse lotum: Quia, priusquam thymiama sui sacrosancti corporis propter salutem nostram in altari crucis incenderet, pro nostri amore etiam lacrymas fudit, quod in resurrectione Lazari celeberrime innotuit. Cantantibus adhuc cantoribus, vadit sacerdos ad altare, et orat: Quod caeteros praemonuit facere, agit. Orat pro suis propriis delictis remissionem, ut dignus sit accedere ad altare, et ad tactum oblatarum, ne fiat illi quod factum est Bethsamitibus, qui temere viderunt arcam Domini, de quo scribitur in libro Samuelis: Percussit autem de viris Bethsamitibus, eo quod vidissent arcam Domini, et percussit de populo septuaginta viros, et quinquaginta [Col. 1130D] millia plebis (I Reg. VI). Deinde suscipit oblationes sacerdotum et diaconorum, quibus licitum est accedere ad altare. Accipit etiam ab archidiacono duas: unam pro se, et alteram pro diacono. Ex thuribulo quod superimponit post orationem, demonstrat per quem ei propitiari possit Deus: videlicet per Dominum nostrum Jesum Christum, cujus corpus designat thuribulum, de quo scriptum est in Exodo, ut offerant in ea thymiama Domino, ne forte moriantur (Exod. XXX). Unde Beda memoratus. Mors etenim timenda est animae spiritalis et aeterna, si qui ad ministerium altaris electus, thymiama orationum Deo reddere negligit. Diaconus aquam miscet vino. Cur hoc faciat, Cypriamus (Cypr. lib. II, ep. 3) [Col. 1131A] monstrat ad Quirinum, de sacramento Dominici calicis, dicens: Quando autem in calice vino aqua miscetur, Christo populus adunatur, et credentium plebs ei, in quem credidit copulatur et jungitur. Quae copulatio et conjunctio aquae et vini sic miscetur in calice Domini, ut commistio illa ab invicem non possit separari. Unde Ecclesiam, id est, plebem in Ecclesia constitutam, fideliter et firmiter in eo quod credidit perseverantem, nulla res separare poterit a Christo, quo minus haereat semper et maneat individua dilectio. Sic autem in sanctificando calice Domini offerri aqua sola non potest, quomodo et vinum solum non potest. Nam si vinum tantum quis offerat, sanguis Christi incipit esse sine nobis, si vero aqua sit sola, plebs incipit esse sine Christo. Quando autem [Col. 1131B] utrumque miscetur, et adunatione confusa sibi invicem copulatur tunc sacramentum spiritale et coeleste perficitur.

Si vero calix Domini non est aqua sola, aut vinum solum, nisi utrumque sibi misceatur: quomodo nec corpus Domini potest esse farina sola aut aqua sola nisi utrumque adunatum fuerit et copulatum, et panis unius compage solidatum. Quo et ipso sacramento populus noster ostenditur adunatus, ut quemadmodum grana multa in unum collecta et commolita et commista panem unum faciunt: sic in Christo, qui est panis coelestis unum scimus esse corpus, cui conjunctus sit noster numerus et adunatus. Omnis populus intrans ecclesiam, debet sacrificium Deo offerre: At cantores, qui sunt genere Levitarum, propter [Col. 1131C] instantem necessitatem cantandi, non habent licentiam huc illucque discurrendi, ut singuli offerant cum caeteris. Statutum est eis, ut penitus non sint extorres a sacrificio, custodire aquam et hanc unam offerre pro caeteris. Populus offert vinum, cantores aquam. Sicut vinum et aqua unum fiunt in calice, sic populus et cantores in corpore Christi. Cantores more levitarum antiquorum, qui omnia necessaria tabernaculi providebant, quaerant aquam ad fontem, et servent eam coopertam usque ad tempus sacrificii, et tunc mundam eam offerant. Postea ponit calicem in altari diaconus, et sudarium suum in dextro cornu altaris: Est habile ad hoc, ut quidquid accesserit sordidi, illo tergatur, et sacerdotis mundissimum maneat. Si per incuriam sacerdotis ante horam [Col. 1131D] sacrificii aliquae maculae inhaeserunt variarum tentationum, has suo sudario detergat. Hora sacrificii ita vigilet, ut nullae possint inhaerere, quantum humana fragilitas sinit, quin illico repellantur in ostio suggestionis, ac quieta mente pro peccatis aliorum intercedat. Unde Cyprianus in sermone 6 de oratione Dominica: Quando autem stamus ad orationem, dilectissimi, vigilare et incumbere ad preces toto corde debemus. Cogitatio omnis carnalis et saecularis abscedat, nec quidquam tunc animus, quam id solum cogitet quod precatur. Ideo et sacerdos ante orationem praefatione praemissa, parat fratrum mentes, dicendo, Sursum corda: ut dum respondet plebs, Habemus ad Dominum, admoneatur, nihil aliud se [Col. 1132A] quam Deum cogitare debere. Claudatur contra adversarium pectus, et soli Deo pateat, nec ad se hostem Dei tempore orationis adire patiatur. Obrepit enim frequenter, et penetrat, et subtiliter fallens, preces nostras a Deo avocat, ut aliud habeamus in corde, et aliud in voce, quando intentione sincera Deum debeat non vocis sonus, sed animus et sensus orare: quae autem segnitia est: alienari et capi ineptis cogitationibus et profanis, cum Deum deprecaris? quasi sit aliud, quod magis debeas cogitare quam id quod cum Deo loqueris. Quomodo te a Deo audiri postulas, cum te ipse non audias? vis esse Deum tui memorem, cum rogas, quando tu ipse tui memor non sis? Hoc est de eo hoste in totum non cavere, hoc est, quando oras Deum, majestatem Dei [Col. 1132B] orationis negligentia offendere, hoc est vigilare oculis, et corde dormire cum debeat Christianus, et cum dormit oculis, corde vigilare sicut scriptum est ex persona Ecclesiae loquentis in Cantico canticorum: Ego dormio, et cor meum vigilat (Cant. V). Quapropter sollicite et caute Apostolus admonet dicens: Instantes orationi, vigilantes in ea (Col. IV) docens scilicet, et ostendens eos impetrare quod postulant de eo posse, quos Deus videat in oratione vigilare. Orantes autem, non in fructuosis et nudis precibus ad Deum veniant. Inefficax petitio est, cum precatur Deum sterilis oratio. Nam cum omnis arbor non faciens fructum, excidatur, et in ignem mittatur (Matth. III et VII): utique et sermo non habens fructum promereri Deum non potest, quia nulla operatione [Col. 1132C] fecundus est. Et idcirco Scriptura divina instruit, dicens: Bona est oratio cum jejunio et eleemosyna (Tob. XII): Quo facto, revertitur ad populum sacerdos, et precatur ut orent pro illo, quatenus dignus sit universae plebis oblationem offerre Domino. Praesentes adorationes praelibatae sunt in Paralipomenon ubi orat turba cantantibus levitis. Post holocaustum nempe incurvatus est rex, et omnis populus (II Par. VII). Audivi dicere, quod plebs eadem hora tres versiculos cantet pro sacerdote: Mittat tibi Dominus auxilium de sancto (Psal. XIX), et duos sequentes.



CAPUT XX De secreta.

Sequitur secreta. Secreta ideo nominatur, quia secreto [Col. 1132D] dicitur. In hac primo nominatur hostia sive sacrificium, oblatio, in hac precatur sacerdos per eamdem hostiam purgari usquequaque. Sacerdotis solius est soli Deo offerre sacrificium, ac ideo quia Deo cogitationibus loquimur, non est necessaria vox reboans, sed verba, ad hoc tantum, ut eisdem admoncatur sacerdos quid cogitare debeat. In sequenti namque oratione clamat ad populum, ut quod ipse jam habet, habeat et ille, hoc est, sursum cor, ac deinde, ut gratias agat Deo pro serenitate mentis. Igitur hoc necessario extollitur voce. Quod omnibus licet simul agere, id est gratias referre Deo, hoc acclamatur: Quod ad solum sacerdotem pertinet, id est, immolatio panis et vini, secreto agitur. Quantum enim [Col. 1133A] victima praestabat in Veteri Testamento ad Domini sacrificium, postquam ducta erat ad ostium tabernaculi (Levit. IV), tantum praestat sacrificium in prima positione aitaris. Non potest jam mutari neque in melius neque in deterius.



CAPUT XXI. De hymno ante passionem Domini, sive praeparatione.

Hymnus ideo dicitur, quia refertus est gratiarum actione, et laudibus angelorum; praeparatio, quia parat fratrum mentes ad honestatem decentem conventui sanctorum angelorum, qui solent adesse consecrationi corporis Christi, et ad ipsam reverentiam tantae consecrationis. Ac ideo excelsa voce cantatur. Officium hoc inchoatur a salutatione quae dicitur ante [Col. 1133B] Sursum corda, et finitur in hymno, Sanctus, sanctus, sanctus, praesens officium tempus illud nobis ad memoriam reducit quando Christus in coena ascendit in coenaculum magnum stratum, et ibi multa locutus est cum discipulis (Matth. XXVI), et hymnum retulit Deo patri, quem Joannes commemorat, usque dum exiret in montem Oliveti. Ibi gratias egit Deo, ibi hymnum cantavit, in quo precatus est Patrem, ut servaret discipulos suos a malo, dicendo: Non rogo ut tollas eos de mundo, sed ut serves eos a malo (Joan. XVII). Et ut sancti permaneant, subjunxit: Sanctifica eos in veritate. Et iterum: Et pro eis sanctifico meipsum, ut sint et ipsi sanctificati in veritate: Et ut in coelum transeant dicit in sequentibus: Pater, quos dedisti mihi volo ut ubi ego sum et illi sint mecum, [Col. 1133C] ut videant claritatem meam, quam dedisti mihi: juxta hunc sensum, altare est mensa Domini, in qua convivabatur cum discipulis suis: Corporale, linteum quo erat ipse praecinctus: sudarium labor de Juda proditore. Hunc ordinem sequitur sacerdos: Cum suis auditoribus ascendit in coenaculum quando dicit, Sursum corda: Auditores respondent: Habemus ad Dominum. Quod precatus est pro se in praefatione, ut cor suum esset alienum a vinculis mundanis, hoc nunc monet auditores suos, ut pro tanto dono gratias agant Deo: Auditores confirmant dignum et justum ita esse, et caetera, usque per Christum Dominum nostrum. Per quem reconciliati sumus Deo, per illum nostras gratiarum actiones offerimus: et [Col. 1133D] quia non solum ea renovata sunt per Christum: quae sunt in terra, sed etiam quae in coelis, recolit coelestium laudes. Quia enim de sacrificio agitur, restat ut et gratiarum actiones, quas sacerdos offert pro sacrificio ejus accipiamus: et ministeria angelorum quae recoluntur in praesenti hymno, pro eorum sacrificio. Illud intendendum est in omnibus officiis immolationis, tali nomine censendum esse visibile altare, quale est cor offerentium. Tempore quo hymnus ante passionem celebratur, altare nostrum aptatur altare thymiamatum, quod significat specialem quorumdam perfectorum vitam, eorum scilicet, qui majori mentis perfectione, exstinctis prorsus ac sopitis illecebris omnibus carnis, sola Domino orationum vota offerunt, nihil quidem de carne quod se impugnet, [Col. 1134A] nihil de conscientia peccati, unde conturbentur ac paveant, habentes: sed dulcium profusione lacrymarum optantes venire et parere ante faciem Domini.

Oblatio quae superposita est in priore officio, Deo deputata est, ac per hoc sanctificata, id est, a terrenis separata, et coelestibus deputata: In ista observatur usquedum ex ea fiat corpus Domini, hac postea assumatur in coelum. Intimatum est hanc praeparationem quae celebratur in altari thymiamatis, sacrificium angelorum ad memoriam nobis reducere, ac ideo quod dicit sacerdos, Quam laudant angeli, angelorum sacrificium est. In angelis archangelos intelligimus. Dominationum sacrificium, adhortatio, in quibus principatus intelligimus. Sicut dominationes [Col. 1134B] subjecta sibi habent angelorum agmina, quibus mira potentia praeeminet, sic et principatus spiritus bonorum angelorum, quibus ad explenda divina ministeria principantur Qui dominantur, principantur. Potestatum tremor, coelorumque virtutumque ac beatorum seraphin agminum societas sancta. Coelos pro thronis positos intelligimus, quia coelum sedes Dei dicitur; hisque conjungimus cherubin, super quae dicitur Deus sedere, sicut psalmus, Qui sedes, inquit, super cherubin, appare (Psal. LXXIX). His novem ordinibus praelibatis, ordo decimus conditionis humanae adnexus est, ex cujus voce dicit sacerdos, Cum quibus et nostras voces ut admitti jubeas deprecamur. Hymnus sequens, qui additus est primaevo hymno a Sixto papa additus est, [Col. 1134C] ut in gestis pontificalibus legitur. Ita enim scriptum est: Hic constituit ut intra actionem sacerdotis incipiens populus hymnum decantaret: Sanctus, sanctus, sanctus, Dominus Deus Sabaoth. Idem hymnus horum duorum ordinum voces continet: Ordo angelorum dicit, Sanctus, sanctus, sanctus, Dominus Deus Sabaoth, pleni sunt coeli et terra gloria tua; ordo hominum dicit; Hosanna in excelsis, benedictus qui venit in nomine Domini. Quam partem hymni cantavit turba die Palmarum praecedens Dominum Jerusalem. Jam diximus de altari, quid significet, dicendum est de sudario. Sudarium jacens in altari significat laborem quem habent angeli in ministerio humano, sive perfecti viri, qui non cessant orare [Col. 1134D] pro nostra fragilitate. Corporale vero intentionem non fictam. Stant interim episcopi sive sacerdotes seu diaconi post pontificem, subdiaconi vero in facie ejus. Ibi illud adimpletur quod in memorato coenaculo dicit Dominus discipulis suis secundum Lucam: Reges gentium dominantur eorum, et qui potestatem habent super eos, benefici vocantur: vos autem non sic; sed qui major est in vobis, fiat sicut junior: et qui praecessor est, sicut ministrator. Nam quis major est, qui recumbit an qui ministrat? Nonne qui recumbit: Ego autem in medio vestri sum, tanquam qui ministrat (Luc. XXII). Multos discipulos Christi doctrina habebat, de quibus erant illi centum viginti qui die Pentecostes simul inventi sunt in una domo. De ipsis erat Joseph ab Arimathia, discipulus Jesu [Col. 1135A] occultus propter metum Judaeorum (Joan. XIX): et ipse bajulator aquae, qui suscepit eum in coenaculo suo, cui Dominus mandavit, Dicit tibi magister (Luc. XXII). Hi denique sive essent corporali positione in coenaculo, quando Dominus coenavit, seu non forent, tamen ejus obsequio non deerant, sicut is non defuit qui stravit coenaculum magnum. Hos credimus designari per subdiaconos, qui in facie stant, sicut stetit ille sive per praesentiam suam, seu per ministerium, cujus erat coenaculum: sive mulieres quae perseverarunt in passione Domini, de quibus Gregorius de Moralibus scribit (Lib. XIV, c. 23): Sed cum ad crucis horam ventum est, ejus discipulos gravis ex persecutione Judaeorum timor invasit, fugerunt singuli, mulieres astiterunt. Quasi ergo [Col. 1135B] consumpta carne os Domini pelli suae adhaesit (Job. XIX), quia fortitudo, passionis tempore fugientibus discipulis, juxta se mulieres invenit. Stetit equidem aliquandiu Petrus, sed post territus negavit. Stetit etiam Joannes, cui ipso crucis tempore dictum est, Ecce mater tua (Joan. XIX); sed perseverare minime potuit, quia de ipso quoque scriptum est, quod adolescens quidam sequebatur illum amictus sindone super nudo, et tenuerunt eum; at ille rejecta sindone, nudus profugit ab eis (Marc. XIV). Quo etsi postea ut verba sui Redemptoris audiret, ad horam crucis rediit, prius tamen territus fugit. Mulieres autem non solum non timuisse neque fugisse, sed etiam usque ad sepulcrum stetisse memorantur. Dicit ergo, Pelli meae, consumptis carnibus, adhaesit [Col. 1135C] os meum (Job. XIX), hoc est, Hi qui meae fortitudini propinquius inhaerere debuerunt, passionis meae tempore timore consumpti sunt, et eas quas ad exteriora ministeria posui, in passione mea sine formidine inhaerere mihi fideliter inveni.



CAPUT XXII. De hymno, Sanctus, sanctus, sanctus.

Post hymnum inchoatum, Sanctus, sanctus, sanctus, inclinant se, et qui retro stant et qui in facie, venerando scilicet majestatem divinam et incarnationem Domini, quae introducta sunt per cantum angelorum et turbarum. Angelorum concentus, dicendo, Sanctus, sanctus, sanctus, Dominus Deus Sabaoth, majestatem divinam introducit: turbarum [Col. 1135D] vero, Domini incarnationem, dicendo: Benedictus qui venit in nomine Domini, Hosanna in excelsis.



CAPUT XXIII. De Te igitur.

Perseverant retro stantes inclinati usque dum finiatur omnis praesens oratio, id est, usque dum dicatur post orationem Dominicam, Sed libera nos a malo. Quod enim sequitur, usque, Per omnia saecula saeculorum, expositio est novissimae petitionis Dominicae orationis. Illi enim sunt quibus Dominus dixit: Vos autem estis qui permansistis mecum in tentationibus meis, et ego dispono vobis, sicut disposuit mihi Pater meus regnum (Luc. XXII). Unde Beda in tractatu super Lucam? Non inchoationi patientiae, [Col. 1136A] sed perseverantiae coelestis regni gloria donatur, quia nimirum perseverantia, quae alio nomine constantia vocatur, robur quoddam et fortitudo mentis, cunctarumque, ut ita dixerim, est columna virtutum, quae cum bene recta et firma consistit, nihil est certius, nihil tutius bonis moribus +. Ipsi stant inclinati, donec liberentur a malo. Hi enim sunt apostoli qui magna tribulatione erant oppressi; antequam audirent Domini resurrectionem, non se audebant erigere ut confiterentur se esse Christi discipulos. Hi quamvis in passione non forent praesentes, tamen perseverant post Christi resurrectionem in tentationibus. Non enim surgunt ante lucem, de qua Psalmista dicit: Vanum est vobis ante lucem surgere (Psal. CXXVI), id est, vanum est gloriari antequam [Col. 1136B] resurgatis a mortuis. At qui in facie stant, signant discipulos occultos propter metum Judaeorum, sive mulieres, quae Christi poterant in facie persistere. Sua inclinatione subdiaconi moestitiam eorum signant de quibus dicit idem qui supra in eodem. Non autem ideo solus mulierum planctus eum sequebatur, quia non innumerus etiam virorum praesentium coetus de ejus erat passione moestissimus, sed quia femineus quasi contemptibilior sexus liberius poterat, praesentibus sacerdotibus, et principibus, et magistratibus, quid contra eos senserit, ostentare, qui poterant non dolere, quando eum quem nimio amore dilexerunt et noverunt innocentem, ab impiis comprehendi, ligari, duci ante eos, spui in faciem, flagellari, crucifigi viderunt? Quid [Col. 1136C] significet eorum erectio ante finitam orationem, si Dominus dederit, congruis in locis monstrabitur; nunc de Te igitur, dicendum est. Ab initio orationis usque locum ubi dicitur, Et in electorum tuorum jubeas grege numerari per Christum Dominum nostrum, celebratur sacrificium electorum qui non habent in carne quod eis repugnet, neque in conscientia quod conturbet. Sicut enim duo altaria erant in tabernaculo Moysis, sive in templo Salomonis, unum thymiamatis, alterum holocausti, ita sunt duo sacrificia sanctae Ecclesiae: unum est in quo omnes carnales motus sopiti sunt, de quo commemoravimus, et nunc iterum commemorandum est; alterum est in quo necesse est quotidie carnales motus mactare, de quo in posterioribus dicendum [Col. 1136D] est. In promptu altare thymiamatis est ex utroque officio, capitis scilicet et corporis, usque ad locum de quo superius titulatum est. Nunc vero reddendum est cur oratio praesens et praefatio secrete dicantur ex sermone Cypriani de Dominica oratione (Serm. 6): Sit, inquit, orantibus sermo et precatio cum disciplina, quietem continens et pudorem. Cogitemus nos sub conspectu Dei stare, placendum es divinis oculis et habitu corporis, et modo vocis. Nam ut impudentis est clamoribus strepere, ita contra congruit verecundo modestis precibus orare. Denique magisterio suo Dominus secreto nos orare praecepit, in abditis et semotis locis, in cubilibus ipsis (Matth. VI). Quod magis convenit fidei, ut sciamus [Col. 1137A] Dominum ubique esse praesentem, audire omnes et videre, et majestatis suae plenitudine in abdita quoque et occulta penetrare, sicut scriptum est: Ego Deus appropinquans, et non Deus de longe; si absconditus fuerit homo in absconditis, ego ergo non videbo eum. Nonne coelum et terram ego impleo (Jer. XXIII)? Et iterum: In omni loco oculi Domini contemplantur bonos et malos (Prov. XV). Et quando in unum cum fratribus convenimus, et sacrificia divina cum Dei sacerdote celebramus, verecundiae et disciplinae memores esse debemus, non passim ventilare preces nostras inconditis vocibus, nec petitionem commendandam modesto Deo tumultuosa loquacitate jactare, quia Deus non vocis, sed cordis auditor est; nec admonendus est clamoribus, qui cogitationes [Col. 1137B] hominum videt, probante Domino et dicente: Quid cogitatis nequam in cordibus vestris? (Luc. V) et alio loco: Et scient omnes Ecclesiae quia ego sum scrutator renum et cordis (Jer. XV). Quod Anna in primo Regum libro, Ecclesiae typum portans, custodit et servat, quae Deum non clamosa petitione, sed tacite et modeste intra ipsas pectoris latebras precabatur, et loquebatur prece occulta, sed manifesta fide. Loquebatur non voce, sed corde, quia sic Dominum sciebat audire, et impetravit efficaciter quod petiit, quia fideliter postulavit. Declarat Scriptura divina quae dicit: Loquebatur in corde suo, et labia ejus movebantur, et vox ejus non audiebatur, et exaudivit eam Dominus (I Reg. I). Item legimus in Psalmis, Dicite in cordibus vestris, et in [Col. 1137C] cubilibus vestris compungimini (Psal. IV). Per Jeremiam quoque haec eadem Spiritus sanctus suggerit, et docet, dicens: In sensu autem tibi debet adorari Dominus (Jer. XXIX). Adorans autem, fratres dilectissimi, nec illud ignoret quemadmodum in templo cum Pharisaeo publicanus oraverit (Luc. XVIII), non allevatis in coelum impudenter oculis, nec manibus insolenter erectis, sed pectus suum pulsans, et peccata intus inclusa contestans, divinae misericordiae implorabat auxilium: et cum sibi Pharisaeus placeret, sanctificari hic magis meruit qui sic rogavit; qui spem salutis non in fiducia innocentiae suae posuit, cum innocens nemo sit, sed peccata confessus, humiliter rogavit, et exaudivit orantem, qui humilibus ignoscit. Quia audivimus ex Cypriano [Col. 1137D] modum orationis, audiamus ex Te igitur, orationes. Primo vice Christi sacerdos tres orationes exercet, sicut Dominus fecit postquam exivit in montem Oliveti ante traditionem suam, id est, pro universali Ecclesia, et pro fratribus specialibus, et pro choro sacerdotum. Prima oratio Christi est: Mi Pater, si possibile est, transeat a me calix iste: verumtamen non sicut ego volo, sed sicut tu (Luc. XXII). Transferri a se calicem postulat, non quidem timore patiendi, sed misericordia prioris populi, ne ab illo bibat calicem propinatum. Unde et signanter non dixit, Transfer a me calicem, sed, calicem istum, hoc est populi Judaeorum. Secunda oratio Christi est: Pater mi, si non potest hic calix transire nisi bibam [Col. 1138A] illum, fiat voluntas tua (Joan. IV). Quod ita Hieronymus: Secundo orat ut si Ninive aliter salvari non potest, nisi aruerit cucurbita, fiat voluntas Patris. Tertio oravit Christus eumdem sermonem, ut ex memorato Hieronymo discimus, qui dicit, apostolorum timorem sequenti poenitentia magistrum impetrasse corrigendum; intelligimus eum pro suo corpore, id est apostolis, nunc orasse. Eodem numero, id est, ternario, sacerdos voce electorum complet orationem suam. Sacrificium est electorum ad Deum Patrem, per Christum Dominum nostrum. Haec dona, haec munera, haec sancta sacrificia illibata. Dona et munera unum sunt, juxta quod Daniel respondit Balthasari, quando ei promisit purpuram et torquem auream. Munera, inquit, [Col. 1138B] tua sint tibi, et dona domus tuae alteri da (Dan. V). Hoc unum bis reperitur, quia duae res offeruntur Deo, id est, panis et vinum. Quae utraeque non congruenter possunt plurali numero appellari. Etenim in pane est aqua et farina, in vino aqua et vinum. Idipsum tertio repetitur: Haec sancta sacrificia illibata. Singulari repetitione duo superiora recapitulantur, quoniam in uno corpore Christi haec sacramenta continentur. Sed quoniam potius requirit Deus sacrificium cordis, quam hoc quod extrinsecus ministratur, in corde sacerdotis volumus interpretari dona, et munera, et sacrificia illibata. Unde dicit Augustinus lib. X de Civitate Dei, cap. 3. Dona ejus in nobis, nos quoque ipsos vovemus et reddimus ei. Beneficiorum ejus solemnitatibus, festis et [Col. 1138C] diebus statutis dicamus, sacramusque memoriam, ne volumine temporum ingrata subrepat oblivio, ei sacrificamus hostiam humilitatis et laudis in ara cordis igne fervidam charitatis. Juxta eumdem Augustinum, si quis vult dona offerre Deo, seipsum, offerat; si quis munera, saepius memoretur beneficiorum ejus; si quis sacrificia illibata, humilitatemque, laudem et charitatem offerat. Dicit idem in libro memorato, capite quinto: Sacrificium ergo visibile, invisibilis sacrificii sacramentum, id est, sacrum signum est. Et in sequentibus in eodem, capite decimo nono: Quocirca, sicut orantes atque laudantes ad eum dirigimus sacrificantes voces, cujus res ipsas in corde quas significamus, offerimus, ita sacrificantes, non alteri visibile sacrificium [Col. 1138D] offerendum esse noverimus, quam illi cujus in cordibus nostris invisibile sacrificium nosipsi esse debemus. Quia, Domino miserante, sacrificium verum invenimus, sequentia Te igitur, prosequamur. Sequitur: In primis quae tibi offerimus pro Ecclesia tua sancta catholica, et reliqua. Memoratum sacrificium pro tribus offertur, id est, pro Ecclesia sancta universali, pro specialibus fratribus, quorum eleemosynas suscepimus aut munus, aut quorum sponsores sumus facti, vel quorum praesentiam intuemur in officio missae nostrae, quorum tamen sacrificium est laus; pro nobis ipsis sacerdotibus, qui communicamus sanctae Mariae et apostolis in uno Domino. ut in omnibus protectione Domini muniamur. Et [Col. 1139A] iterum: Tria sunt sacrificia juxta Prophetam, quae requirit Deus a nobis, scilicet facere judicium et justitiam, et diligere misericordiam, et paratum esse ire cum Domino Deo (Micheae VI). Facit judicium, qui se ei vovet et reddit, cujus totus est, et omne quod in eo esse potest ex his quae sunt. Idem facit quando indicat primo orandum esse pro pace Ecclesiae universalis. Dein diligit misericordiam, qui ex praeteritis beneficiis gratias agendo, futura sibi acquirit. Ipse sibi multam misericordiam acquirit, qui Deum ad potiora provocat. Idem facit misericordiam circa fratres, quando specialiter pro eis deprecatur Dominum. Vult paratus esse ut eat cum Domino Deo, qui se dicit consortio unius Domini communicare cum Maria et choro apostolorum. Isti [Col. 1139B] vadunt quocunque ierit Dominus (Apoc. XIV). Ut non exorbitet mortalis a recto tramite, propter periculum praesentis vitae, rogat ut in omnibus protectione Domini muniatur. In hac oratione designat sindon, quantum ad caput pertinet, humilitatem Christi, quam assumpsit ex terreno habitu, in qua oravit Deum Patrem. Sudarium vero quod jacet in cornu altaris, laborem suum, quem sustinuit in oratione, sicut Lucas dicit: Et factus est in agonia, et prolixius orabat, et factus est sudor ejus sicut guttae sanguinis decurrentis in terram (Luc. XXII). His ita praelibatis, dicit pium cor: Hanc igitur oblationem servitutis nostrae quaesumus, Domine, ut placide accipias. In hac oratione deprecatur Deus ut dignetur vota electorum suorum suscipere, atque ideo ei praesentantur [Col. 1139C] per pronomen demonstrativum, dicendo, Hanc igitur oblationem, cui postea additum est a sancto Gregorio, Diesque nostros in tua pace disponas, etc. Ostendit nullum securum esse posse in praesenti saeculo, de sua stabilitate quamvis esse perfectus videatur, ac ideo necesse forte ut semper deprecentur in pace disponi suos dies in praesenti saeculo, et in futuro eripi ab aeterna damnatione, et in electorum grege numerari. De corporali et sudario dictum est, quantum ad corpus pertinet. Christus postquam oravit pro membris suis, dixit discipulis suis: Surgite, eamus, ecce appropinquabit qui me traditurus est (Matth. XXVI). Explanatio Hieronymi: Non nos inveniant quasi timentes et retractantes, ultro pergamus ad mortem, [Col. 1139D] ut confidentiam et gaudium passuri videant. Praesentat pium cor electorum suorum, oblationem suam Domino praesentat, et pius Dominus seipsum his per quos immolandus erat Deo Patri. In hac oratione significat sindon subsistens humilitatem maximam in qua non solum dignatus est orare pro suis, sed etiam tradi in manus impiorum; sudarium vero, laborem quem sustinuit ex traditore.



CAPUT XXIV. De institutione Dominica in conficiendo corpus et sanguinem.

Immolato priore sacrificio perfectorum, quod constat orationibus, et est conjunctum sacrificio Angelorum, descenditur ad universale sacrificium, immolationem [Col. 1140A] scilicet Christi, quod celebratur ante, Nobis quoque peccatoribus. Etenim Christus pro peccatoribus descendit ad immolandum, dicente Paulo ad Timotheum: Fidelis sermo et omni acceptione dignus, quia Christus Jesus venit in hunc mundum peccatores salvos facere (I Tim. I). Ipse est per quem omne sacrificium Deo offertur, quia in eo condita sunt omnia quae in coelis sunt et quae in terris. Ipse cum sit Dominus omnium, voluit hostia fieri pro peccatoribus, qui non poterant Deo sacrificium offerre, ut sua immolatione reconciliarentur Deo, quatenus et ipsi non forent infructuosi, sed possent offerre sacrificium. Quoniam una hostia Christus oblatus est pro justis et injustis (Col. I), idem sacrificium permanet in altari quod ante positum est. [Col. 1140B] Unde modo dicit sacerdos: Quam oblationem tu Deus in omnibus quaesumus, benedictam, ascriptam, ratam, rationabilem, acceptabilem facere digneris. Quod sic exponendum arbitror, salvo magistrorum intellectu: Quam oblationem, quae sic oblata est ut ista, id est, ea devotione, in omnibus, hoc est, tota cogitatione, tota vita, toto intellectu; benedictam, sicut haec benedicta est, sacerdote dicente, Ut accepta habeas et benedicas; ascriptam tibi, ut haec de qua dictum est: Quaesumus, Domine, ut placatus accipias; latam, id est fidelem, sicut haec quae tibi porrecta est per Christum Dominum nostrum: Tu Deus, quaesumus, rationabilem, acceptabilemque facere digneris, quatenus haec nobis fiat corpus et sanguis Domini nostri Jesu Christi. Quo ordine id perficiendum [Col. 1140C] sit, ex Domini institutione addiscitur: accipit sacerdos panem manibus suis exemplo Christi, de quo dictum est: Accepit panem in sanctas ac venerabiles manus suas, et reliqua; similiter et calicem, dicente Cypriano ad Caecilium de sacramento Dominici calicis (Lib. II, ep. 3): Invenimus non observari a nobis quod mandatum est, nisi eadem quae Dominus fecit nos quoque faciamus, et calicem pari ratione miscentes, a divino magisterio non recedamus. Quamvis hoc ille de commixtione vini et aquae conclusisset, tamen de tota institutione Dominica intelligere possumus adimplendum, in quo suum mandatum est et apostolorum observatio. Caeterum, de crucibus quas solemus diverso modo facere super panem et vinum, non est quid dicam [Col. 1140D] cur tali et in tali loco figantur, vel quare plures in aliquo, vel pauciores in aliquo. Si Dominus quando benedixit panem fecisset crucis signaculum, ipsi norunt qui praesentes fuerunt, praesertim cum nondum erat erectum vexillum sanctae crucis; ac modo scimus quia necessaria est, dicente Augustino in expositione Evangelii Joannis, homilia 64: Quid, inquit, quod omnes noverunt, signum Christi, nisi crucifixi Christi? Quod signum nisi adhibeatur sive frontibus credentium, sive ipsi aquae, ex qua regenerantur sive oleo quo chrismate unguntur, sive sacrificio, quo aluntur, nihil horum rite perficitur +. Videtur mihi, si semel fuerit facta crux super panem et vinum, posse sufficere, quia Dominus semel crucifixus [Col. 1141A] est. Non ab re est si bis figatur, quia pro duobus populis fixus est Christus. At si figi necesse est in loco ubi dicitur: Accipiens panem, seorsum necesse est figuretur super panem, et seorsum super vinum, secundum modum quo Christus usus est in acceptione panis et calicis. In eo pane commendavit Christus corpus suum, et in calice sanguinem suum, atque subjunxit: Haec quotiescunque feceritis, in mei memoriam facietis. Hic concrepant verba Dominicae mensae cum toto officio missae. Canitur hic, Accipiens panem, et reliqua, quod actitatur a sacerdote, quando suscipit oblatam in secreta missae aut quando hic eam elevat. Gratias agit in Hymno, Vere dignum et justum est: benedicit in praesenti loco, frangit circa communionem. Hic credimus naturam [Col. 1141B] simplicem panis et vini mixti verti in naturam rationabilem, scilicet corporis et sanguinis Christi. Sindon jacens in altari signat linteum quo erat Dominus praecinctus, et sudarium, laborem quem assumpsit in lavatione pedum (Joan. XIII), sive quem sustinuit pro labore Judae; altare, mensam Domini.



CAPUT XXV. De ascensione Christi in crucem.

In sacramento panis et vini, necnon etiam in memoria mea, passio Christi in promptu est. Dixit ipse: Haec quotiescunque feceritis, in mei memoriam facietis (I Cor. XI), id est, quotiescunque hunc panem et calicem benedixeritis, recordamini meae nativitatis secundum humanitatem passionis [Col. 1141C] et resurrectionis. Quare subdit sacerdos ex voce sua et plebis: Unde et memores, Domine, nos tui servi; sed et plebs tua ejusdem Christi Filii tui Domini nostri tam beatae passionis, necnon et ab inferis resurrectionis, sed et in coelos gloriosae ascensionis, offerimus praeclarae majestati tuae de tuis donis ac datis hostiam puram, hostiam sanctam, hostiam immaculatam. Sicut in superioribus Christi corpus est vinum in sacramento panis et vini, atque in memoria mea, ita in praesenti ascendit in crucem. Cordis sacrificio intendit Deus. Unde Cyprianus in sermone de oratione Dominica (Serm. 6): Neque enim in sacrificiis, quae Abel et Cain primi obtulerunt (Gen. IV), munera eorum Deus respexit, sed corda intuebatur, ut ille placeret in munere [Col. 1141D] qui placebat in corde. + De donis Dei ac datis hostiam puram, hostiam sanctam, hostiam immaculatam, offerimus, quando, charitate accensi, hostiam offerimus de corde puro, et conscientia bona, et fide non ficta (I Tim. I). De qua hostia in promptu dicat, institutio sacramenti subdendo manifestat, Panem sanctum vitae aeternae, calicem salutis perpetuae. Panis vitae aeternae, et calix salutis perpetuae Christus est, vel, sicut superius dixi, hostia pura est panis, hostia sancta, calix hostia immaculata, utrumque simul, quia unum corpus efficiunt. De donis ac datis ita possumus dicere: Dona sunt in re aeterna, data in opere temporali. Et quoniam a nobis peccatoribus vult Deus offerri sibi sua ipsa [Col. 1142A] dona, obnixe precandum est ut dignetur super ea respicere. Unde subditur: Supra quae propitio ac sereno vultu respicere digneris, et accepta habere, sicuti accepta habere dignatus es munera pueri tui justi Abel, et sacrificium patriarchae nostri Abrahae, et quod tibi obtulit summus sacerdos tuus Melchisedech, sanctum sacrificium et immaculatam hostiam. Rogat sacerdos Deum Patrem ut sicut illo tempore respicere dignatus est super munera Abel et sacrificium patriarchae, necnon et Melchisedech, ita super praesentia vota, quae initium acceperunt ab immolatione Christi. Dein precatur ut suscipiantur, dicendo: Supplices te rogamus, omnipotens Deus, jube haec praeferri per manus sancti angeli tui in sublime altare tuum, in conspectum divinae majestatis tuae, ut quotquot [Col. 1142B] ex hac altaris participatione sacrosanctum Filii tui corpus et sanguinem sumpserimus, omni benedictione coelesti et gratia repleamur per Christum Dominum nostrum. Precatur sacerdos ut praesens oblatio ita sit accepta in conspectu divinae majestatis, quatenus sumpturi eam, simul fiant coelestes et gratia Dei repleti. Mira et magna fides sanctae Ecclesiae, quae suis oculis videt quod mortalibus deest: videt quid credere debeat, quamvis nondum videat quod in specie est. Credit sacrificium praesens per angelorum manus deferri ante conspectum Domini, et sentit mandendum esse ab humano ore. Credit namque corpus et sanguinem Domini esse, ac hoc morsu coelesti benedictione impleri animas sumentium. Nempe Christus oravit in cruce, incipiens a [Col. 1142C] psalmo, Deus, Deus meus, usque ad versum, In manus tuas commendo spiritum meum. Postea inclinato capite, emisit spiritum. Sacerdos inclinat se, et hoc quod vice Christi immolatum est, Deo Patri commendat. Sancita est passio Christi pro nobis usque ad istum locum ab eo loco ubi dicitur, Unde et memores. Altare praesens altare est crucis. In isto nos peccatores, qui ex gentibus venimus, reconciliati sumus Deo ad offerenda ei sacrificia. Sindon in isto humilitatem illam signat qua humiliatus est Patri usque ad mortem. Non abhorret a vero, si humilitas designetur per sindonem. Augustinus scribit in psalmo nonagesimo secundo: Qui enim humilis tunc fuit, quando linteo praecinctus est, et lavit pedes discipulorum. Sudarium vero, laborem [Col. 1142D] passionis. Inclinatio subdiaconorum usque modo moestitiam demonstrat eorum discipulorum, quibus licitum erat perseverare in praesentia Christi; quando flagellabatur, omnia illa agebantur quae de ejus passione leguntur, tunc potissimum dolebant qui ejus erant sectatores; at postquam emisit spiritum, scientes non jam habere persecutores, unde rabiem suam amplius in Christi corpus expleant, ut ipse dicit in Evangelio Lucae, Ne terreamini ab his qui occidunt corpus, et post haec non habent amplius quid faciant (Luc. XII), consolantur aliquo modo, et erigunt se, aspicientes in dilectum sibi corpus quousque pendet in cruce, maxime cum vident multa miracula fieri unde conturbari poterant persecutores [Col. 1143A] et obsequentes solari. In eodem officio lavant diaconi manus, quia omnia opera sordida prioris conversationis Christi passione mundantur. Quod si nihil aliud voluisset ordo ministerii nostri significare in lavatione manus, quam ut cautiore cura prius actus suos cogitatusque diaconi discuterent, eventilarent, purgarent, ac sic ad participanda fidei sacramenta procederent, quod unusquisque fidelium debet observare, ne manducet et bibat indigne corpus Domini, nullo modo tali in loco manus lavarent, quia aptius possent eas lavare erecti quam inclinati.



CAPUT XXVI. De corpore Domini post emissum spiritum in cruce, et nostra mortificatione in idipsum.

[Col. 1143B] Christus enim praegustavit mortem, ut nos commoreremur peccatis. Christus mortuus est peccato semel, ut nos moreremur vitiis. Dicit Paulus: Qui autem sunt Christi, carnem suam crucifixerunt cum vitiis et concupiscentiis (Gal. V). Haec crucifixio praecipue agitur per poenitentiam. Plures sunt qui per angustum foramen transeunt ad stabilitatem continentiae, ac ideo, quantum ad moralem sensum pertinet, recte praesens sacrificium sacrificium poenitentiae dicitur. Et bene ante sacrificium poenitentium celebratur passio Christi, ut magis infirmos provocet ad salubrem potionem. Unde dicit Joannes Chrysostomus in sermone quarto ad Hebraeos: Sicut enim medicus non habens necessitatem ex cibis qui aegroto praeparantur gustare, sed ille consolans, primus ex illius cibo [Col. 1143C] degustat, ut persuadeat aegroto promptius illos cibos accipere; sic etiam Dominus, quoniam homines mortem timebant, persuadens eis ut fiducialiter ad mortem accederent, et ipse gustavit mortem, nullam habens necessitatem. Ex verbis beati Joannis ostensum est ideo conjunctim prolatam esse passionem Christi et nostram confessionem peccatorum, ut non timeremus dura pati pro peccatis nostris, Christus jam emisit spiritum, exivit ab ejus latere sanguis et aqua. Sine his sacramentis nemo intrat in vitam aeternam. De his sacramentis dicit Augustinus in sermone 65 super Joannem: Ille sanguis in remissionem fusus est peccatorum; aqua illa salutare temperat poculum, haec et lavacrum praestat et potum. Et post pauca: Hic secundus Adam [Col. 1143D] inclinato capite in cruce dormivit, ut inde formaretur ei conjux, quod e latere dormientis defluxit. Conjux ista centurionem illum signat de quo narratur in Evangelio: Videns autem centurio quod factum erat, glorificavit Deum, dicens: Vere hic homo justus erat (Matth. XXVII). Nisi futurum esset ut sacramento sanguinis et aquae inficeretur gentilitas, non illico se centurio mutaret ad tantam compunctionem, ut aperte clamaret ex intimo cordis affectu, Vere hic homo justus erat. Hanc mutationem designat sacerdos per mutationem vocis, quando exaltat vocem suam, dicendo, Nobis quoque peccatoribus. Dicit de eo Beda in tractatu super Lucam: Notanda distantia gentis et gentis. Et gentiles quippe [Col. 1144A] moriente Christo, Deum timentes, aperta confessionis voce glorificant: Judaei percutientes solum pectora, domum redeunt. Percussura pectoris poenitentiae est et luctus indicium. Interim stabant autem omnes noti ejus a longe, et mulieres quae secutae erant a Galilaea haec videntes. Hoc est quod ipse Dominus in psalmo, explicata suae passionis serie, Patri quaeritur, dicens: Elongasti a me amicum, et proximum, et notos meos a miseria (Psal. LXXXVII). Hos amicos et proximos ad memoriam ducunt subdiaconi erecti, et intuentes in presbyteri opus. His ita intuentibus venit vir nomine Joseph qui erat decurio, vir bonus et justus: hic non consenserat consilio et actibus eorum, ab Arimathia civitate Judaeae, quia exspectabat et ipse regnum Dei: hic accessit ad Pilatum, [Col. 1144B] et petiit corpus Jesu, et depositum involvit in sindone, et posuit eum in monumento exciso, in quo nondum quisquam positus fuerat (Luc. XXIII; Matth. XXVII). Qui quamvis ex numero foret occultorum discipulorum, tamen in promptu omnes transcendit, scilicet et discipulos et apostolos. Discipulis tantummodo a longe stantibus et intuentibus, apostolis latentibus in abditis, Joseph mercatus est sindonem, ut depositum corpus Jesu involveret. Quantae dignitatis foret iste Joseph in tractatu Bedae legitur super Lucam, ita dicendo: Magnae quidem iste Joseph dignitatis apud saeculum, sed majoris apud Deum meriti fuisse laudatur: ut per justitiam meritorum sepeliendo corpori Dominico dignus foret, et per nobilitatem potentiae saecularis idem corpus [Col. 1144C] accipere posset. Non enim quilibet ignotus ad praesidem accedere et crucifixi corpus poterat impetrare. Hunc Joseph ad memoriam ducit archidiaconus, qui levat calicem de altari, et involvit sudario, scilicet ab aure calicis usque ad aurem. Sicut ille diaconus primatum tenet inter caeteros diaconos, qui levat calicem cum sacerdote, ita iste Joseph tenuit inter caeteros discipulos, qui meruit corpus Domini de cruce deponere, et sepelire in monumento suo. Idem deputatur retro stare cum discipulis quoniam timore Judaeorum occultus erat. Sacerdos qui elevat oblatam, praesentat Nicodemum, de quo narrat Joannes dicens: Venit autem et Nicodemus, qui venerat ad Jesum nocte primum, ferens mixturam [Col. 1144D] myrrhae et aloes quasi libras centum. Acceperunt ergo corpus Jesu, et ligaverunt eum linteis cum aromatibus, sicut mos Judaeis est sepelire (Joan. XIX). Sacerdos facit de oblata duas cruces juxta calicem, ut doceat eum depositum esse de cruce, qui pro duobus populis crucifixus est. Christi depositionem de cruce monstrat elevatio sacerdotis et diaconi. Sudarium super caput Jesu notum est fuisse, narrante eodem Joanne quod viderit Petrus linteamina posita et sudarium quod fuerat super caput Jesu. Oblata et calix Dominicum corpus signant. Quando Christus dixit: Hic est calix sanguinis mei (Joan. XX), suum sanguinem signavit, qui sanguis sicut vinum est intra calicem, ita erat intra corpus. Hoc peracto quid agerent, quos praesentant [Col. 1145A] subdiaconi, Beda in memorato libro narrat: Supra legimus, inquiens, quia stabant omnes noti ejus a longe, et mulieres quae secutae erant eum: his ergo notis Jesu post depositum ejus cadaver ad sua remeantibus, solae mulieres, quae arctius amabant, funus subsecutae quomodo poneretur inspicere cupiebant. + Haec oratio, Nobis quoque peccatoribus, tendit usque, Per omnia saecula saeculorum. Usque ad istum locum, quantum pertinet ad exsequias sepulturae Christi. Altare crucem praesentat quantum ad nostram mortificationem, altare holocausti. Sindon et sudarium sunt quae supramemoravi. Moraliter: voce poenitentium qui confitentur peccata sua, elevat sacerdos vocem, quasi quodam stimulo punctus nimii timoris. Talis compunctio vocatur et vere dicitur [Col. 1145B] sacrificium spiritus contribulati. Vox elevata sacerdotis in sacrificio poenitentium signat clamorem debere magnum esse in corde poenitentis. Unde Augustinus in tractatu super Joannem, sermone 66: Quare fremuit, inquit, Jesus, et turbavit seipsum (Joan. XI), nisi quia fides hominis sibi immerito displicentis fremere quodammodo debet in accusatione malorum operum, ut violentiae poenitendi cedat consuetudo peccandi? Et iterum in eodem: Et cum haec dixisset, exclamavit voce magna, fremuit, lacrymavit. Voce magna clamavit. Quam difficile surgit quem moles malae consuetudinis premit! sed tamen surgit, occulta gratia intus vivificatus, surgit post vocem magnam. Sat est de elevatione vocis, dicendum est de sacrificio. Sacrificium poenitentium est [Col. 1145C] spiritus contribulatus et cor contritum. Poenitentia sepeliuntur peccata nostra. Altare poenitentium est altare holocausti. Altare holocausti signat cor eorum quibus necesse est carnales motus consumere fervore Spiritus sancti. Sindon est ipsa castigatio carnis per jejunia et vigilias, et caeteras virtutes, quibus de genuina carnali delectatione, quasi de humore nativo, perducitur affectus hominis ceu quoddam linum ad candorem, ut fiat de eo corporale, in quo possit Dominum recipere. Ille in munda sindone involvit Jesum, qui pura eum mente susceperit. Sudarium est ipsa intentio qua festinat omnes venientes motus tentationum pristinarum tergere, antequam oculos saucient. Postquam vox poenitentium prolata est, inpetratio succedit, ut partem sibi societatis [Col. 1145D] concedat Dominus cum sanctis suis. Quibus denominatis, sequitur: Intra quorum nos consortium quaesumus admitte, tu qui es largitor veniae, non aestimator meriti. In complexione prioris officii, quod fungebatur tantummodo orationibus, ibi memoratur communio sanctorum, quorum pene conversatio est aequalis; in isto, quia longe distamus ab eorum conversatione, venia precamur introduci. Per Christum Dominum nostrum. Per quem haec omnia semper, Domine, bona, scilicet quae retro memorata sunt, creas, ut sint; sanctificas, tibi ea deputando; vivificas, ut viva sint; benedicis, ut utilia sint nobis, et praestas ad fruendum, per ipsum eumdemque videlicet per quem superius memorata concedis. Et cum [Col. 1146A] ipso, qui tecum semper vivit; et in ipso, in quo restaurata sunt omnia. Est tibi Deo Patri in unitate Spiritus sancti omnis honor et gloria per omnia saecula saeculorum. Hoc ipsum volendo tibi omni nisu monstrare, tota fide me ita tenere, elevo praesentia munera ad te, ego indignus sacerdos, et diaconus vice praepositorum et auditorum, quia tibi ab omni Ecclesia tua, omnia bona deputantur. Subdiaconi qui stant usque modo in facie sacrificii, et nunc recedunt, ministeria feminarum ad memoriam nobis ducunt, quae recesserunt de monumento, sepulto Domino. Non enim ita recesserunt a sepulcro, ut abessent ministerio Domini, sed sabbato siluerunt; quo transacto, paraverunt aromata, ut ungerent corpus ejus. Eo modo praesentes subdiaconi recedunt a [Col. 1146B] praesentia sacrificii, ut sabbato quidem, hoc est, quandiu septem petitiones Dominicae orationis dicuntur, sint in silentio et inclinati, sicut erant apostoli illo tempore et sanctae mulieres. Qui postea satagunt cum patenis ad requirendum corpus Domini circa altare, ut mulieres quaesierunt Domini corpus circa sepulcrum. Moraliter, possumus subdiaconos nos peccatores intelligere, qui faciem, id est, conscientiam peccatorum nostrorum, sacerdoti ostendimus, ut nostram confessionem offerat Deo: quo peracto, non illico saltum facimus in locum magistrorum, sed post diutinam humiliationem, fervore crescente Spiritus sancti, dilatantur corda nostra, quasi patena ad suscipienda sacramenta Ecclesiae.



CAPUT XXVII. [Col. 1146C] De praesentatione patenae.

Dixit libellus Romanus, quem jam memoravimus: »Quando inchoatur canon, venit acolythus sub humero habens sindonem in collo ligatam, tenens patenam ante pectus in parte dextera usque medium canonem. Tunc subdiaconus sequens suscipit eam super planetam et venit ante altare, exspectans quando eam suscipiat subdiaconus regionarius: finito vero canone, subdiaconus regionarius stat cum patena post archidiaconum; quando dixerit, Et ab omni perturbatione securi, vertit se archidiaconus, et osculatam patenam, dat eam tenendam secundo diacono.« Ordo talis est: Subdiaconus sequens non est ausus ostia altaris relinquere secundum canones Laodicensis concilii, qui dicunt, capitulo [Col. 1146D] quadragesimo tertio, quod non oporteat subdiaconus saltem paululum januas deserere, et orationibus vacare: ac ideo acolythus educit patenam de exedris quando dicitur, sursum corda. Mea humilitas dicit quod sibi videtur rationi congruere, relinquens magistrorum arbitrio, quid potissimum tenendum sit. Videtur mihi ut ea hora praesentanda sit patena, qua circa sepulturam Domini satagebant discipuli vel mulieres.

Postquam enim ivit ad mensam, studuerunt circa mysteria passionis. Sequens vero subdiaconus medio canone, id est, cum dicitur, Te igitur, suscipit illam ab acolytho, et stat ad altare cum patena usque dum suscipiatur a subdiacono regionario, suscipitur [Col. 1147A] enim cum dicitur, Per omnia saecula saeculorum. Regionarius suscipit illam finito canone, id est, ubi dicitur, Per omnia saecula saeculorum; et tenet illam usque ad susceptionem diaconi. Potest etiam intelligi simpliciter recessio subdiaconi de facie pontificis, accessio ad patenam. Ubi notandum quod acolythus involutam tenet linteo patenam, subdiaconus nudam. Unde liquido apparet, quod consecrata vasa a consecratis clericis merito debeant tantummodo attingi. Hoc denique Esdras sacerdos expressit, quando reversus est de Babylone, et vasa sancta sanctis commendavit, dicens: Separavi de principibus sacerdotum duodecim (I Esdr. VIII). Et paulo post, Appendique eis argentum et aurum et vasa consecrata domus Dei nostri (Ibid.). Et iterum: Et [Col. 1147B] dixit, vos sancti Domini, et vasa sancta, et argentum et aurum, quod sponte oblatum est Domino Deo patrum nostrorum, vigilate et custodite (Ibid.). Unde in concilio Carthaginensi, capite 25, scribitur: Aurelius episcopus dixit: Addimus, fratres charissimi, praeterea, cum de quorumdam clericorum, quamvis lectorum, erga uxores proprias incontinentia referretur, placuit quod in diversis conciliis firmatum est: Subdiaconi qui sacra mysteria contrectant, et diaconi, et presbyteri, sed et episcopi, secundum propria statuta, etiam ab uxoribus se contineant. Necnon et Sixtus papa natione Romanus ex patre Pastore, constituit ut ministeria sacrata non tangerentur nisi a ministris. Verum et in hoc culpavit Daniel Balthasar regem, quia in consecratis vasis [Col. 1147C] bibebat, sicut scriptum est: Tu quoque Balthasar filius ejus non humiliasti cor tuum cum scires haec omnia, sed adversus dominatorem coeli elevatus es, et vasa domus ejus allata sunt coram te. Tu et optimates tui, et uxores tuae, et concubinae tuae vinum bibistis in eis (Dan. V). Patena dicitur eo quod pateat, corda ampla charitate significat; sicut alabastrum in quo portavit unguentum Maria ad ungendum Dominum, significavit cor ejus, in quo erat fides sine impostura, ita et patena potest corda sanctarum feminarum designare, quae patebant latitudine charitatis in obsequio Christi. Nam et ipsae inerant, ut praetuli, non minima exsecutione in ministerio discipulatus Christi, de quibus dicit Matthaeus evangelista.: Erant autem ibi mulieres multae a longe, [Col. 1147D] quae secutae erant Jesum a Galilaea, ministrantes ei inter quas erat Maria Magdalenae, et Maria Jacobi, et Joseph mater, et mater filiorum Zebedaei. Tamen ipsae non susceperunt corpus Domini de cruce, sed Joseph; sicut nec subdiaconi, sed diaconi suscipiunt calicem de altari.



CAPUT XXVIII. De officio quod memorat requiem Domini in sepulcro.

Subdiaconus regionarius accipit patenam finito canone, quia laetitiam Dominicae resurrectionis mulieres primo audierunt. Illae huc illucque discurrebant ferventi studio circa sepulturam Domini. Stant diaconi, stantque subdiaconi inclinati usque dum audiant, Sed libera nos a malo. Ipsa est enim septima [Col. 1148A] petitio de oratione Dominica. Septenario enim numero universitas designatur. Septima petitione Dominicae orationis finis signatur totius tristitiae ac perturbationis apostolorum, quam habebant de Domini morte. Sequens oratio, quae inchoatur, Libera nos, quaesumus, Domine, ab omnibus malis, embolis [embolion] est Dominicae orationis; ut per illud veniatur ad finem consuetae conclusionis, Per Dominum nostrum. Quod apertius in sequentibus demonstrabitur, si Dominus dederit. Quid illo tempore, hoc est, quando Christus quievit in sepulcro, apostoli agerent non legitur aperte; sed ex Joannis Evangelio metum eorum cognoscimus, qui dicit, Cum esset ergo sero die illa una sabbatorum, et fores essent clausae ubi erant discipuli congregati propter [Col. 1148B] metum Judaeorum (Joan. XX). Ex quo discimus tristes fuisse apostolos timore. Ista tristitia demonstratur per diaconorum inclinationem. Discipulorum vero tristitiam cognoscimus ex Domini sermone, qui dicit, secundum Lucam, ad duos qui ibant in die resurrectionis in castellum Emaus: Qui sunt hi sermones quos confertis adinvicem, ambulantes et estis tristes(Luc. XXIV)? Ideo et subdiaconi inclinati manent. Secundum modulum lucubrationis meae demonstratum est quid velit inclinatio diaconorum, excepto quod oratio interna solet demonstrari per habitum corporis. Unde Augustinus in libro ad Paulinum de Cura agenda pro mortuis: Nam et orantes de membris sui corporis faciunt, quod supplicantibus congruit cum genua figunt, cum extendunt manus vel [Col. 1148C] etiam prosternuntur solo, et si quid aliud faciunt visibiliter, quamvis eorum invisibilis voluntas et cordis intentio Deo nota sit, nec ille indigeat his indiciis, ut animus ei pandatur humanus: sed his magis seipsum excitat homo ad orandum gemendumque humilius atque ferventius. Et nescio quomodo cum hi motus corporis fieri nisi motu animi praecedente non possint, eisdem rursus exterius visibiliter factis, ille interior invisibilis, qui eos facit, augetur ac per hoc cordis affectus, qui ut fierent ista, praecessit, quia facta sunt, crescit. Verum tamen si eo modo quisque teneatur, vel etiam ligetur, ut haec de suis membris facere nequeat, non ideo non orat interior homo, et ante oculos Dei in secretissimo cubili compungitur, sternitur. Celebratio hujus officii ita currit, ut [Col. 1148D] ostendatur quid illo in tempore actum sit circa passionem Domini et sepulturam ejus, et quomodo nos ad memoriam reducere debeamus, per obsequium nostrum, quod pro nobis factum est.



CAPUT XXIX. De oratione Dominica.

Dicendum quare Dominica oratio dicatur excelsa voce, cum caeterae secreto dicantur. Dicit Cyprianus in sermone de Oratione Dominica (Serm. 6): Ante omnia pacis doctor atque unitatis magister singulatim noluit et privatim precem fieri. Non ut quis, cum precatur, pro se tantum precetur. Non dicimus, Pater meus, qui es in coelis, nec, Panem meum da mihi hodie, nec dimitti sibi tantum unusquisque [Col. 1149A] debitum postulat, aut ut in tentationem non inducatur, atque a malo liberetur, pro se solo rogat. Publica est nobis et communis oratio, et quando oramus, non pro uno oramus, sed pro toto populo, quia totus populus unum sumus. Deus pacis et concordiae magister, qui docuit unitatem, sic orare unum pro omnibus voluit, quomodo in uno omnes ipse portavit. Hanc orationis legem servaverunt tres pueri in camino ignis inclusi, consonantes in prece, et spiritu consensionis concordes. Declarat Scripturae divinae fides, et cum docet quomodo oraverint, tale dat exemplum quod imitari in precibus debeamus, ut tales esse possimus. Tunc, inquit, illi tres quasi ex uno ore hymnum canebant, et benedicebant Deum (Dan. III). Loquebantur quasi ex uno ore, et [Col. 1149B] nondum illos Christus docuerat orare: et idcirco orantibus fuit impetrabilis et efficax sermo, quia promerebatur Deum pacifica, simplex et spiritalis oratio. Quae oratio sic inchoatur: Oremus praeceptis salutaribus moniti et divina institutione formati, audemus dicere. Praecepta salutaria dicimus evangelicam doctrinam; dicimus institutionem, traditionem quam ipse dignatus est tradere in conficiendo sacramento corporis et sanguinis. Unde idem qui supra in sermone de sacramento Domini calicis, Caecilio (Cypr. l. II, ep. 3): Quanquam sciam, frater charissime, episcopos plurimos Dominicis ecclesiis in toto mundo divina dignatione praepositos, evangelicae veritatis ac Dominicae traditionis tenere rationem, nec ab eo quod Christus magister et praecepit et [Col. 1149C] gessit humanam et novellam institutionem docere, et reliqua. Et iterum in eodem: Ab evangelicis autem praeceptis omnino non recedendum esse, et eadem quae magister docuit et fecit, discipulos quoque observare et facere debere. Ubi Cyprianus dicit, »evangelicae veritatis«, et in posterioribus, »ab evangelicis autem praeceptis omnino non recedendum esse,« evangelicam doctrinam monstrat. Ubi dicit, »ac Dominicae eruditionis tenere rationem,« et in sequentibus, »eadem quae magister docuit et fecit,« Dominicam institutionem. Qua audacia intrandum sit ad orationem Dominicam, demonstratum est, id est, postquam praecepta salutaria, id est, evangelica mundaverint cor nostrum, et formaverint divina instituta, [Col. 1149D] quae dicimus in loco ubi scriptum est, Accipiens panem in sanctas ac venerabiles manus suas, et reliqua, audemus intrare ad orationem Dominicam. Ubi notandum quod non est praesumptuose intrandum ad eum, sed cum reverentia et sereno corde. In recordatione septimae diei, quando Christus quievit in sepulcro, agitur Dominica oratio, quae septem petitiones continet, in quo septimo die laborabant apostoli tristitia ac metu Judaeorum. Et, ni fallor, orabat ut liberarentur a malo, et consecuti sunt quod orabat resurrectione Domini. Orat et nunc sancta Ecclesia quasi in septima die, quando jam quiescentibus animabus sanctorum, instat jejunando, vigilando, orando, certando in charitate, ne abrumpatur periculis hujus mundi a spe coelestium [Col. 1150A] gaudiorum. Quis est qui non deprecetur quandiu hic est in praesenti saeculo, ut liberetur a malo? Nec hoc negligenter curandum esse, ut ante participationem corporis et sanguinis Domini interveniat oratio, quae nos purget a peccatis, ne indigne manducemus et bibamus corpus et sanguinem Domini. Quomodo compleatur oratio Dominica, in septima petitione, idem qui supra ostendit in libro de Oratione Dominica, dicens (Cypr., serm. 6): Post ista omnia in consummatione orationis venit clausula, universas petitiones et preces nostras collecta brevitate concludens: in novissimo enim ponimus: Sed libera nos a malo, comprehendentes adversa cuncta quae contra nos in hoc mundo molitur inimicus, a quibus potest esse firma tutela, si nos Deus liberet, si deprecantibus [Col. 1150B] atque implorantibus opem suam praestet. Quando autem dicimus, libera nos a malo, nihil remanet quod ultra adhuc debeat postulari, quando semel protectionem Dei adversus malum petimus, qua impetrata, contra omnia quae diabolus in mundum operatur, securi stamus et tuti. Quis enim de saeculo metus est cui Deus tutor est? Quid mirum, fratres dilectissimi, si oratio talis est quam Deus docuit, qui magisterio suo omnem precem nostram salutari sermone breviavit? Hoc jam per Isaiam prophetam fuerat ante praedictum cum plenus Spiritu sancto de Dei majestate ac pietate loqueretur: Verbum consummans, inquit, et brevians in justitia, quoniam sermonem breviatum faciet Deus in toto orbe terrae (Isa. X). Quando dicit Cyprianus quod illa [Col. 1150C] una petitione conclusa sit omnis oratio nostra, id est, Sed libera nos a malo, in eo possumus intelligere posse significari per finem orationis finem nostrae persecutionis. Sequens oratio expositio est novissimae petitionis. Illa dicit, Sed libera nos a malo, ista dicit a quibus malis, scilicet praeteritis, praesentibus, et futuris, et ut non sit domus vacans, precatur pax a Deo intercedentibus sanctis. Igitur subditur: Et da pacem in diebus nostris. Nulla pax tutior quam obedire Domini praeceptis, declinare a malo, et facere bonum. Inde dicit Propheta: Declina a malo, et fac bonum (Ps. XXXVI). Et Apostolus: Odientes malum, adhaerentes bono (Rom. XII). Replicat in sequentibus eamdem orationem. Non se confidit suis meritis hoc ipse impetrare apud Deum. [Col. 1150D] Quapropter dicit, ut ope misericordiae tuae adjuti; ac deinde subdit apertius, a quibus malis precetur erui, videlicet, ut a peccato simus liberi, et quam pacem precetur, subdit iterum, et ab omni perturbatione securi. Quod non potest fieri, nisi studeatur virtutibus. Ut diximus, nihil aliud continet sequens, nisi ut exponat memoratam petitionem. Possunt tres articuli praesentis orationis coaptari tempori triduanae sepulturae Domini. Ac ideo hoc solum de missa posse intelligi celebrari in Parasceve pro tribus continentibus diebus sepulturae.



CAPUT XXX. De praesentatione subdiaconorum, ut suscipiant corpus Domini de altari.
[Col. 1151A]

Hoc officium ad memoriam ducit aevotissimas mulieres, quae seipsas praesentaverunt in exsequiis sepulturae Domini. Praesentantibus se sanctis mulieribus ad sepulcrum Domini, inveniunt spiritum rediisse ad corpus, et angelorum visionem circa sepulcrum, ac annuntiant apostolis quae viderunt. De quo utilem admonitionem dat Beda in tractatu super Lucam: Quomodo, inquit, posito in sepulcro corpore Salvatoris, angeli astitisse leguntur, ita etiam celebrandis ejusdem sanctissimi corporis mysteriis, tempore consecrationis assistere sunt credendi, monente Apostolo, mulieres velamen habere [Col. 1151B] propter angelos (I Cor. XI). Cum timerent autem et declinarent vultum in terram, dixerunt ad illas: Quid quaeritis viventem cum mortuis? Non est hic, surrexit (Marc. XVI). Nolite, inquiunt, cum mortuis, hoc est, in monumento, qui locus utique est proprie mortuorum, quaerere eum qui ad vitam jam resurrexit a mortuis. Et nos, exemplo devotarum Deo feminarum, quoties ecclesiam intramus, mysteriis coelestibus appropinquamus, sive propter angelicae praesentiam virtutis, seu propter reverentiam sacrae oblationis, cum omni humilitate et timore debemus ingredi. Ad conspectum quidem angelorum vultum declinamus in terram, cum supernorum civium, quae sunt gaudia aeterna, contemplantes, humiliter nos cinerem esse terramque recolimus. Post haec praesentat [Col. 1151C] se subdiaconus cum patena sua ad sepulcrum Domini, quam accepit a subdiacono sequente, qui ad memoriam, ut supra diximus, reducit sanctarum feminarum studiosissimum affectum circa sepulturam Domini. Non est mirandum si sanctae feminae jungantur in officio diaconis, cum Paulus eas conjungat in ordinatione eis; scribit ad Timotheum post ordinationem diaconi: Mulieres similiter pudicas, et reliqua (I Tim. III). In omni admonitione ordinationis, vult eas similes esse diaconis. Qua de causa sint sejunctae a consortio diaconorum, cum Paulus eas conjungat ordinationi illorum, et subdiaconi succedant, de quibus nihil dixit Paulus, norunt qui caste volunt vivere. Nam et in choro apostolorum legimus fuisse feminas. Unde Paulus ad [Col. 1151D] Corinthios, Nunquid non habemus potestatem mulieres circumducendi, sicut et caeteri apostoli, et fratres Domini, et Cephas (I Cor. IX)? Postquam sacerdos dicit, Pax Domini sit semper vobiscum, ponuntur oblatae in patena. Postquam enim Christus sua salutatione laetificavit corda discipulorum, vota feminarum completa sunt, percepto gaudio resurrectionis.



CAPUT XXXI. De immissione panis in vinum.

Immissionem panis in vinum cerno apud quosdam varie actitari, ita ut aliqui primo miltant de sancta in calicem, et postea dicant, Pax Domini; e contra aliqui reservent immissionem, usque dum pax celebrata sit, et fractio panis. Ac ideo studet [Col. 1152A] parvitas mea ut verba libelli Romani de eadem re ponam, et quod a Domino impetrare potero, ut opinor, in indagine memoratae rei promam. Dicit libellus memoratus: »Cum dixerit: Pax Domini sit semper vobiscum, mittit in calicem de sancta.« Ut reor, non frustra. Corporalis vita ex sanguine constat et carne. Quandiu haec duo vigent in homine, spiritus adest. In isto officio monstratur, sanguinem fusum pro nostra anima, et carnem mortuam pro nostro corpore redire ad propriam substantiam, atque spiritu vivificante vegetari hominem novum, ut ultra non moriatur, qui pro nobis mortuus fuit et resurrexit. Crux quae formatur super calicem particula oblatae, ipsum nobis corpus ante oculos praescribit quod pro nobis crucifixum est. Ideo tangit [Col. 1152B] quatuor latera calicis, quia per illud hominum genus quatuor climatum ad unitatem unius corporis accessit, et ad pacem catholicae Ecclesiae. Talia verba sacerdos hoc agendo profert: Fiat commixtio corporis et sanguinis Domini accipientibus nobis in vitam aeternam. Quae verba precantur ut fiat corpus Domini praesens oblatio per resurrectionem, per quam veneranda et aeterna pax data est, non solum in terra, sed etiam in coelo. Tunc cessaverunt murmurare operarii vineae horae primae, tertiae, et sextae, tunc data est pax quam promiserunt angeli in sanctissima nocte dicentes, Gloria in excelsis Deo, et in terra pax hominibus bonae voluntatis. Eamdem sacerdos nunc ad memoriam revocat, dicens: Pax Domini sit semper vobiscum. Eamdem populus insequitur [Col. 1152C] per basia blanda. Aestimo, secundum hunc sensum, quod non erret si quis primo sancta ponat in calicem, et dein dixerit, Pax Domini sit semper vobiscum, salvo magisterio didascalorum. Sequitur in libello memorato: »Sed archidiaconus pacem dat episcopo prior, deinde caeteri per ordinem, et populus. Tunc pontifex rumpit oblatam ex latere dextro, et particulam quam rumpit super altare relinquit, reliquas vero oblationes ponit in patenam, quam tenet diaconus.« Et post pauca: »Tunc acolythi vadunt dextera laevaque per episcopos circa altare: reliqui descendunt ad presbyteros, ut frangant hostias. Patena praecedit juxta sedem, ferentibus eam duobus subdiaconibus regionariis ad diaconos, ut frangant.« Et iterum post aliqua: »Expleta [Col. 1152D] confractione, diaconus minor, levata de subdiacono patena, fert ad sedem ut communicet pontifex; qui dum communicaverit de ipsa, quam momorderat, ponit inter manus archidiaconi in calicem.« Si hoc ita agitur in Romana Ecclesia ab illis potest addisci quid significet bis positus panis in calicem. Non enim vacat a mysterio quidquid in eo officio agitur juxta constitutionem Patrum. Quid nobis videtur posse significare immissio panis in vinum, et pax populo porrecta per vocem sacerdotis, magistris obtulimus ad dilucidandum.



CAPUT XXXII. De Pacis osculo.

Contentum me oportet esse de pace in eo quod [Col. 1153A] Innocentius de ea scribit ad Decentium episcopum in Decretalibus primo capitulo (Grat., dist. XI, cap. Si, et de Consec., dist. cap. Pacem), propter auctoritatem tanti viri: Pacem igitur asseris ante confecta mysteria quosdam populis imperare, vel sibi invicem sacerdotes tradere, cum post omnia, quae aperire non debeo, pax sit necessaria indicenda, per quam constet populum ad omnia quae in mysteriis aguntur, atque in ecclesia celebrantur, praebuisse consensum, ac finita esse pacis concludentis signaculo demonstrentur. Interrogatus sum ab aliquibus quare non invicem porrigant sibi oscula viri et feminae in officio missae? Quibus quamvis tunc non responderem, respondendum nunc fore arbitror. Carnales amplexus, quibus junguntur saepissime viri [Col. 1153B] et feminae, vitandi sunt in ecclesiae conventu. Ac ideo sequestrantur viri et feminae in ecclesia, non solum ab osculo carnali, sed etiam situ locali. Ab his personis dantur oscula mutua in ecclesia, qui nullam titillationem libidinosae suggestionis cogunt excitare.



CAPUT XXXIII. De Agnus Dei.

Sergius papa constituit ut Agnus Dei cantaretur, sicut scriptum est in Gestis pontificatibus. Hic statuit ut tempore confractionis Dominici corporis Agnus Dei a clero et populo decantetur. Deprecatio est pro populo, qui sumpturus est corpus Domini, ut misericordia innocentis agni, peccata subitanea et irruentia auferantur, scilicet cogitationum verborumque, [Col. 1153C] et sicut passione sua totius mundi tulit offensa, ita et nunc Ecclesiae, quae eum susceptura est per Eucharistiam. Antiphona sequens, id est, vox reciproca, jura fraternitatis ostendit, ut unusquisque alterius utilitati studeat, et provocare curet ad gaudia resurrectionis. Quem typum gesserunt illi duo qui Dominum cognoverunt in fractione panis, et illico perrexerunt Hierusalem, et invenerunt congregatos undecim, et eos qui cum ipsis erant dicentes, Quia surrexit Dominus vere, et apparuit Simoni: et ipsi narrabant quae erant gesta in via, et quomodo cognoverunt eum, in fractione panis (Luc. XXIV). Illi namque cantaverunt antiphonam, vicissim narrando de resurrectione Domini.



CAPUT XXXIV. [Col. 1153D] De Eucharistia.

Eucharistia sumenda est post osculum pacis. Sicut unus panis sumus in Christo, sic et unum cor debemus habere. Ipsa unitas ut teneatur, admonetur per oscula pacis. Unde Beda in tractatu super Lucam: Ne quisquam se Christum agnovisse arbitretur, si ejus corporis particeps non est, id est, Ecclesiae. Cujus unitatem in sacramento panis commendat Apostolus, dicens: Unus panis, unum corpus multi sumus (I Cor. X). Per Eucharistiam Christus in nobis manet, et nos in illo per assumptum hominem. Ipse est Deus pacis, per quem pacata sunt coelestia et terrestria. Sunt autem intra sanctam Ecclesiam qui raro communicant, et qui quotidie; [Col. 1154A] utrisque dat aptum consilium S. Augustinus ad inquisitionem Januarii de eadem re (Ep. 118): Rectius, inquit, inter eos fortasse quispiam dirimit litem, qui monet ut praecipue in Christi pace permaneant. (De consecr. dist. 2, c. Quotidie.) Faciat autem unusquisque quod secundum fidem suam pie credit esse faciendum. Neuter enim eorum exhorreat corpus et sanguinem Domini, sed saluberrimum sacramentum certatim honorare contendat. Neque enim litigaverunt inter se, aut quisquam eorum se alteri praeposuit, Zachaeus et ille centurio (Luc. XIX), cum alter eorum gaudens in domum suam susceperit Dominum, alter dixerit, Non sum dignus ut sub tectum meum intres (Matth. VIII). Ambo Salvatorem honorificantes diverso et quasi contrario [Col. 1154B] modo, ambo peccatis miseri, ambo misericordiam consecuti. Idem exponit Apostoli dictum, Qui enim manducat et bibit indigne, judicium sibi manducat et bibit (I Cor. XI). In sequentibus ita: Inde etenim Apostolus indigne dicit acceptum ab eis qui hoc non discernebant a caeteris cibis veneratione singulariter debita. Continuo quippe, cum dixisset, judicium sibi manducat et bibit, addidit ut diceret, non dijudicans corpus Domini. Ut a jejunis suscipiatur, idem dicit in eodem libro: Namque Salvator quo vehementius commendaret mysterii illius altitudinem, ultimum hoc voluit infigere cordibus et memoriae discipulorum a quibus ad passionem digressurus erat. Et ideo non paecepit quo deinceps ordine sumeretur, ut apostolis, per quos ecclesias dispositurus [Col. 1154C] erat, servaret hunc locum. Nam si hoc ille monuisset, ut post cibos alios semper acciperetur, credo quod eum morem nemo variasset +. Ex quo tempore debeat se sanctificare homo ad perceptionem tanti muneris, vetus historia docet. Dicit in Exodo Dominus Moysi: Vade ad populum, et sanctifica illos hodie et cras laventque vestimenta sua, et sint parati ad diem tertium. In die enim tertio descendet Dominus coram omni plebe super montem Sina (Exod. XIX). Eodem numero David se et omnes pueros suos sanctificatum dixit, ut comedat panes propositionis. Ita scriptum est in libro Samuelis: Dixit Abimelech sacerdos, Non habeo panes laicos ad manum, sed tantum panem sanctum; si mundi sunt pueri, maxime a mulieribus. Et respondit David sacerdoti, et dixit [Col. 1154D] ei: Et quidem si de mulieribus agitur continuimus nos ab heri et nudiustertius, quando egrediebamur, et fuerunt vasa puerorum sancta: porro via haec polluta est, sed et ipsa hodie sanctificabitur in vasis. Dedit ergo ei sacerdos sanctificatum panem (I Reg. XXI).



CAPUT XXXV. De parte oblatae quae remanet in altari.

Triforme est corpus Christi, eorum scilicet qui gustaverunt mortem et morituri sunt. Primum videlicet, sanctum et immaculatum, quod assumptum est ex Maria virgine; alterum, quod ambulat in terra; tertium, quod jacet in sepulcris. Per particulam oblatae immissae in calicem ostenditur Christi corpus, quod jam resurrexit a mortuis; per [Col. 1155A] comestam a sacerdote vel a populo, ambulans adhuc super terram, per relictam in altari, jacens in sepulcris. Idem corpus oblatam ducit secum ad sepulcrum, et vocat illam sancta Ecclesia viaticum morientis, ut ostendatur non eos debere qui in Christo moriuntur deputari mortuos, sed dormientes. Unde et locus sepulcrorum Graece vocatur , id est, dormitorium. Unde et Paulus ad Corinthios: Mulier alligata est legi, quanto tempore vir ejus vivit; quod si dormierit vir ejus, liberata est (I Cor. VII). Remanetque in altari ipsa particula usque ad finem missae, quia usque in finem saeculi corpora sanctorum quiescent in sepulcris. Munditiam mentis docet corporale quod remanet in altari post Domini resurrectionem, cui debet unusquisque semper studere [Col. 1155B] accipiens corpus Domini, sed praecipue in fine.



CAPUT XXXVI. De ultima benedictione.

Etenim Dominus ante ascensionem in coelos duxit discipulos in Bethaniam, ibique benedixit eos, et ascendit in coelum (Luc. ult.). Hunc morem tenet sacerdos, ut post omnia sacramenta consummata, benedicat populo, atque salutet. Deinde revertitur ad orientem, ut se commendet Domini ascensioni. Dicitque diaconus: Ite, missa est. Singularis etenim legatio Christus missa est pro nobis ad Patrem, habens indicia suae secum passionis. Primo, ut per haec discipulis fidem suae resurrectionis astruat; deinde, ut Patri pro nobis supplicans, quale genus mortis pro mortalium vita pertulerit, [Col. 1155C] semper ostendat; tertio, ut sua morte redemptis, quam misericorditer sint adjuti, propositis semper ejusdem mortis innovet indiciis: ideoque misericordias Domini in aeternum cantare non cessent: sed dicant qui redempti sunt a Domino, quoniam bonus, quoniam in saeculum misericordia ejus (Psal. CXVII). Postremo, ut etiam perfidis in judicio quam juste damnentur, ostensae inter alia flagitia etiam vulnerum, quae ab eis suscepit, cicatrices denuntient. De qua legatione dicit Joannes apostolus: Sed et si quis peccaverit, advocatum habemus apud patrem Jesum Christum justum (I Joan. II). Ipse Joannes certe vir justus erat et magnus, qui de pectore Domini mysteriorum secreta bibebat: Non tamen dixit, advocatum me habetis apud patrem, sed advocatum, [Col. 1155D] inquit, habemus: et habemus dixit, non habetis: maluit se ponere in numero peccatorum, ut haberet advocatum Christum, quam ponere se pro Christo advocatum, et inveniri inter damnandos superbos. Nec tamen dicendum, quia episcopi vel praepositi non petant pro populo. Orat enim apostolus pro plebe, orat plebs pro Apostolo, qui dicit: Orantes simul et pro nobis, ut Deus aperiat nobis ostium verbi (Col. I et IV). Et pro Petro orabat Ecclesia (Act. XII), cum esset in vinculis Petrus, et exaudita est. Quomodo et Petrus pro Ecclesia, quia omnia pro invicem membra orant. Caput pro omnibus interpellat, de quo scriptum est: Qui est ad dexteram Dei, qui et interpellat pro nobis (Rom. VIII). [Col. 1156A] Unigenito enim filio pro homine interpellare, est apud coaeternum patrem seipsum hominem demonstrare, eique pro humana natura rogasse, est eamdem naturam in divinitatis suae celsitudinem suscepisse. Interpellat igitur pro nobis Dominus, non voce, sed miseratione. O utinam quando audivimus a diacono: Ite missa est, mens nostra ad illam patriam tendat, quo caput nostrum praecessit, ut ibi simus desiderio, ubi desideratus cunctis gentibus nos exspectat cum suo trophaeo, quatenus sic desiderando, aliquando ad eum pervenire possimus, qui ita Patrem supplicat pro nobis: Volo, pater, ut ubi ego sum, ibi sit et minister meus (Joan. XVII). Solet vulgus indoctum requirere, a quo loco totius officii missa inchoetur, ut si forte ad totum non occurrerit, [Col. 1156B] possit scire quibus officiis se praesentare debeat sine retractatione. Nobis videtur missa vocari ab eo loco, quo incipit sacerdos sacrificium offerre Deo, usque ad ultimam benedictionem, id est, ab Offerenda usque ad, Ite, missa est. A tempore sacrificii Isidorus officium missae deputat, inquiens in libro Etymologiarum: Missa tempore sacrificii est quando catechumeni mittuntur foras clamante levita: Si quis catechumenus remansit, exeat foras. Et inde missa, quia sacramentis altaris interesse non possunt, qui nondum regenerati noscuntur. Consuetudo nostra tenet, ut catechumenos repellamus ante Evangelium. Non mihi videtur ex ratione incumbere, cum procul dubio praedicatoribus gentium praeceptum sit, ut Evangelium eis praedicent: [Col. 1156C] sed sacrificio omnino interesse non possunt, nisi renati, quia neque pro eis rogatur a sacerdote in consecratione corporis Domini, neque confectum illis porrigitur. Sic orat sacerdos pro circumstantibus: Memento, Domine, famulorum famularumque tuarum, et omnium astantium, quorum tibi fides cognita est, et nota devotio. Nondum renati, infideles vocantur, non fideles. Igitur non possumus animadvertere pro illis constitutam esse orationem in officio confectionis corporis Christi. Quapropter merito eo tempore recedunt, quo sacrificium celebratur.



CAPUT XXXVII. De ulteriore ultima benedictione.

Est ultima benedictio, de qua nunc agimus, quam [Col. 1156D] potissimum frequentamus tempore quadragesimali, hoc est, post illam ultimam continuatam, in qua spiritalis refectio commendatur, restat haec ulterior, de qua nunc, ut diximus, agitur, in qua milites Christi commendantur pugnae contra antiquum hostem. Si omni tempore necesse est paratum esse bellicosum adversus insidias sive impetus inimicorum: quanto magis in procinctu? Quadragesimali tempore scit adversarius noster a sancta Ecclesia singulare certamen commissum esse contra se, ac ideo instat fortius ad rapiendum atque prosternendum, si forte aliquem invenerit negligentem. Sacerdos noster, ut prudens agonotheta et pugnator, quantum in majore periculo videt milites fore, tantum [Col. 1157A] munit eos amplius sua benedictione. Arma nostra contra diabolum, sunt humilitas et caeterae virtutes. Vult sacerdos noster, ut nostris armis vestiti simus: propterea jubet per ministrum ut humiliemus capita nostra Deo, et ita tandem infundit super milites protectionem benedictionis suae. Benedictio sacerdotis morem antiquum tenet, ut in novissimo porrigatur. Jacob patriarcha in novissimo vitae suae benedixit filiis suis. Scriptum est in Genesi: Benedixit singulis benedictionibus propriis, et praecepit eis, dicens: Ego congregor ad populum meum: sepelite me cum patribus meis (Gen. XLIX). Et iterum: Finitisque mandatis, quibus filios instituebat, collegit pedes suos super lectum, et obiit (Ibid.). Similiter scriptum est de Moyse in libro [Col. 1157B] Deuteronomii: Haec benedictio qua benedixit Moyses honio Dei filiis Israel ante mortem suam (Deut. XXXIII). Denique et ipse Dominus Salvator, ut superius praetulimus, ante ascensionem suam in coelum, benedixit discipulis suis (Luc. XXIV). Et ut caetera, praetermittam sanctorum patrum exempla, causa compendii breviter dico: Quando familiarem affatum, habemus cum servis Dei more religionis nostrae, antequam separemur ab illis, in ultimo benedictionem petimus.



CAPUT XXXVIII. De missa in festivitate sancti Joannis Baptistae mane prima.

Beatus Joannes Baptista legitur in Evangelio Lucae repletus esse Spiritu sancto ex utero matris (Luc. I). [Col. 1157C] Quapropter in exordio lucis diei quasi in exordio nativitatis sacrificium Deo offertur in honore ejus ad laudem Creatoris qui illum dignatus est honorare ex utero matris. Ideo autem tres missae celebrantur in festivitate beati Joannis, quia tribus insignibus triumphis excellenter refulsit. Ad hoc enim venit ut viam Domino praepararet exemplo suae conversationis. Qui triumphus celebratur in vigilia ejus. Per baptismi ministerium claruit insignis: hujus ministerii triumphus recolitur in prima missa: Nazaraeus vero permansit ex utero matris: hoc donum recolitur secunda missa in die.



CAPUT XXXIX. De offerenda, Vir erat in terra.

[Col. 1157D] Interim occurrit mihi repetitio verborum, quae est in versibus offertorii, Vir erat; nolui praetermittere quod sensi de illa, quamvis ordo rerum teneat post scriptionem nativitatis sancti Joannis, nativitatem Christi scribere. In offertorio non est repetitio verborum, in versibus est. Verba historici continentur in offertorio: verba Job aegroti et dolentis continentur in versibus. Aegrotus cujus anhelitus non est sanus, neque fortis, solet verba imperfecta saepius repetere. Officii auctor, ut effectanter nobis ad memoriam reduceret aegrotantem Job, repetivit saepius verba more aegrotantium. In offertorio ut dixi, non sunt verba repetita, quia historicus scribens historiam, non aegrotabat.



CAPUT XL. De adventa Domini.
[Col. 1158A]

In antiquis libris Missalium et Lectionariorum reperitur scriptum, Hebdomada quinta ante Natalem Domini. Totidem enim lectiones habentur in Lectionario, et totidem Evangelia a tempore memorato per dies Dominicos usque ad Nativitatem Domini. Antiphonarius habet tria officia diurna, et quartum in die Dominico, qui vacat post lectiones duodecim: Nocturna vero quatuor, ut superius dixi, per dies Dominicos. Auctor lectionarii excitat fidem nostram ad recolendum Domini nostri Jesu Christi venturi in mundum praeconium per quinque aetates mundi. Auctor Missalis, qui vocatur Gregorialis, et Antiphonarii, nos tangit, ut recolamus nativitatem Domini [Col. 1158B] celebratam per tres ordines librorum, scilicet legis, Prophetarum, et Psalmorum, necnon et per quartum, id est, principium Evangelii, in quo narratur Gabriel archangelus missus ad Zachariam, videlicet nuntius nativitatis praecursoris Domini, verum etiam et prophetia Zachariae de adventu Domini, et Gabriel missus ad Mariam Virginem, narrans ei conceptionem Salvatoris nostri et caetera talia usque ad nativitatem. Nempe et ipsa quarta hebdomada, hoc est, quae proxima est ante Nativitatem Domini, sive in qua celebratur, singularis est, et habet in matutinali officio per quamque feriam antiphonas proprias in Psalmis. Et alio modo: actor Lectionarii docet nos, quam fortis sit Dominus qui venturus est ad nos, et intraturus domum [Col. 1158C] nostram, ut in ea habitet, quam solemus sordidare quinque sensibus nostris. Illices formae intrant per oculos: suspicio mala de fratre, per aures: odor libidinosus per nares: per os ingluvies polluit, per tactum crudelitas. In sordibus non vult habitare rex venturus: nisi ita purgetur hospitium, ut nec saltem pulvis talium phantasmatum remaneat non dignabitur hospes venturus in illud intrare. Ideo scribit auctor quinque lectiones quinque hebdomadarum, ut nos hortetur circumcidere quinque sensus nostros ab omni vitio, et parare mansionem dignam Regi, et Domino, atque vero Prophetae. De ipso rege dicit prima lectio: Ecce dies venient, dicit Dominus, et suscitabo David germen justum, et regnabit rex, et sapiens erit. Et iterum de Domino: [Col. 1158D] Et hoc est nomen quod vocabunt eum, Dominus justus noster. Et iterum in Evangelio de Propheta, Quia hic est vere propheta, qui venturus est in mundum. Auctor Missalis sive Antiphonarii, eamdem praeparationem hortatur nos facere per quatuor hebdomadas. Sicut enim homo internunciis quinque sensibus ad animam bene aut male operatur, ita per quatuor elementa aut ruit ad mala corporalia, aut surgit ad bona. Quapropter, ut dixi, hortatur nos auctor memoratus, ut si usque modo torpuimus negligentia, dehinc surgamus ad mundandam domum nostram ut qui non excitatus est in quinta hebdomada, saltem surgat in quarta. Ipsum enim sonat lectio, quae legitur in quarta hebdomada: [Col. 1159A] Scimus quia hora est jam nos de somno surgere, et reliqua. Non dubito propterea, cantorem in memorata hebdomada cum tuba sua exaltare vocem, Ad te levavi animam meam, ut excitet eos qui in quinta hebdomada sopore negligentiae oppressi sunt. Quomodo domum nostram praeparare debeamus, in sequentibus memorata lectio monstrat: Non in comessationibus et ebrietatibus, non in cubilibus et impudicitiis, non in contentione et aemulatione, sed induimini Dominum Jesum Christum. Eamdem praeparationem inculcat in aures nostras Sacramentarium: Suscipiamus, inquiens, Domine, misericordiam tuam in medio templi tui, ut reparationis nostrae ventura solemnia congruis honoribus praecedamus. Si quis voluerit nostra dicta infringere, quasi [Col. 1159B] non sint quatuor hebdomadae plene a memorata Dominica usque in Nativitatem Domini, videtur mihi ignarus esse regulae sanctae Scripturae, quae a parte totum solet implere. Vidi tempore prisco, Gloria in excelsis Deo, praetermitti in diebus Adventus Domini, et in aliquibus locis dalmaticas. Habet enim et istud aliquid rationis, ad insinuandum tempus Veteris Testamenti. Nulli dubium quin major gloria sit in Ecclesia Dei tempore Novi Testamenti, quam fore Veteris. Et alio modo: Quidquid enim raro fit, pretiosius fit cum fit. Unde scribitur in libro Samuelis: Puer Samuel ministrabat ante Dominum coram Heli, et sermo Domini erat pretiosus. Ideo dicitur pretiosus, quia illo in tempore erat rarus. Unde Hieronymus ad Evagrium in epistola sua: [Col. 1159C] Omne quod rarum est, plus appetitur. Pulegium apud Indos pipere pretiosius est. Ac ideo quando intermittitur Gloria in excelsis Deo, sive alia claritas sacri ordinis ad tempus, multo avidius sumitur quando redditur; et clarius inanimis devotorum resplendet, quando ab aeruginosis reparatur. Quasi novum canticum redditur, Gloria in excelsis Deo, in nocte Nativitatis Domini, ut eo magis ad memoriam nobis reducatur, tunc primum celebratum esse eumdem cantum Hymnis Angelorum.



CAPUT XLI. De Nativitate Domini.

Missam, quam celebramus in nocte Nativitatis Domini, Telesphorus apostolicus constituit. Ita scriptum [Col. 1159D] est in Gestis episcopalibus: Constituit ut natali Domini noctu missae celebrarentur. Ut opinor, propter recordationem angelorum, qui nocte illa cecinerunt, Gloria in excelsis Deo. In eadem Nativitate statuit auctor officii Missam celebrari mane secundam. Quod superius praetulimus de nativitate Joannis, quae habet missam in initio lucis, hoc et in ista retinemus, quamvis multum distet inter servum et Dominum. Nemo dubitat quod homo Christus Jesus postquam coepit homo esse, semper Deus mansit. Unde dicit Cyrillus Alexandriae episcopus in epistola ad Nestorium episcopum Constantinopolitanae urbis: Non enim prius homo communis ex sancta est genitus virgine, et sic postea Verbum [Col. 1160A] supervenit in eo: sed ex ipsa vulva unitus, nativitatem carnalem creditur et dicitur pertulisse.



CAPUT XLII. De consueto tempore missae.

Memoratus papa Telesphorus scripsit, quo tempore primo die liceret missam celebrare. Legitur in Gestis episcopalibus dixisse memoratum papam, ut ante horae tertiae cursum nullus praesumeret missas celebrare, qua hora Dominus noster ascendit in crucem. Si enim propterea aptum est, juxta memoratum papam, tempus horae tertiae celebrationi missae, quia in eo legitur secundum Marcum crucem Christum ascendisse: et nos possumus convenienter dicere, aptum esse tempus horae sextae, [Col. 1160B] quo secundum Matthaeum crucem ascendit: sed et tempus horae nonae, quando emisit spiritum: Haec tria tempora sacrata sunt Christi fixione linguis Judaeorum et ligno. Hi qui ante horam tertiam, sive post horam nonam necessario offerunt sacrificium Deo amore divino infecti, ut non praetereat dies sine illorum sacrificio, ut reor, non hoc agunt, quasi proterve contra instituta apostolica: sed habent causam seriam, qua excusare probabiliter se possint, ut Dominus, discipulos defendit reprehensos a Judaeis, quando vellebant spicas, quasi hoc facerent quod non licebat in sabbatis, exemplo David, quando necessitate famis, ingressus est legem, ut manducaret panes consecratos. Fames utique in causa fuit, ut probabili excusatione transgrederetur [Col. 1160C] legem David. Huic rei aliquid simile scribit Innocentius papa, cap. 55. Ergo quod necessitas pro remedio reperit, cessante necessitate, debet utique cessare pariter quod urgebat: quia alius est ordo legitimus, alia usurpatio, quam ad praesens fieri tempus impellit. Namque vidi Leonem apostolicum diluculo intrare ad Missam, nescio utrum causa necessitatis intercedente hoc ageret, an sola potestate. Quod legimus in gestis pontificalibus, hoc scripsimus. Fulget enim potestas ratione decorata. Protulit enim Telesphorus memoratus rationem de hora missae, qua de re sponte incumbimus suae auctoritati.



CAPUT XLIII. De .

[Col. 1160D] Scriptum est in gestis pontificalibus quod Sergius papa praeciperet Litanias fieri in die praesentationis Domini in templo. Ita enim scriptum est: Ut diebus annuntiationis Domini dormitionis, et nativitatis sanctae Dei genitricis Mariae, et sancti Simeonis, quod dicitur Graece, cum litania exeant a sancto Adriano, et ad Sanctam Mariam populus occurrat. De qua festivitate dicit Beda sacerdos et doctor eximius in libro de Temporibus: Secundum mensem Numa dicavit Februo, id est, Plutoni, qui lustrationum potens credebatur, lustrarique eo mense civitatem necesse erat, quo statuit ut jura diis Manibus solverentur. Sed hanc lustrandi consuetudinem bene mutavit Christiana religio, [Col. 1161A] cum in mense eodem piae sanctae Mariae plebs universa cum sacerdotibus ac ministris hymnis modulatae vocis per ecclesias, perque congrua urbis loca procedit, datosque a pontifice cereos manibus gestat ardentes, et augescente bona consuetudine, idipsum in caeteris quoque ejusdem matris et perpetuae virginis festivitatibus agere didicit, non utique in lustrationem terrestris imperii quinquennem, sed perennem regni coelestis memoriam, quando, juxta parabolam virginum prudentum, omnes electi, lucentibus bonorum actuum lampadibus, obviam sponso ac regi suo venientes, mox cum eo ad nuptias supernae civitatis intrabunt.



CAPUT XLIV. De missa pro mortuis.

[Col. 1161B] Missa pro mortuis in hoc differt a consueta missa, quod sine Gloria et Alleluia et pacis osculo celebratur. Gloria et Alleluia suavitatem et laetitiam nostris mentibus inculcant. Quid cogitem ex hoc dicere, verbis Origenis explicabo. Scribit enim idem in homilia 5 Levitici libri: Sacrificium vero pro peccato non fit ex oleo. Dicit enim, Non superponit ei oleum cum jam pro peccato est. Quod ergo pro peccato est, nec oleum laetitiae ei, nec thus suavitatis imponitur +. Nulli dubium quin mors sit vindicta primi peccati, ac ideo sine Gloria et Alleluia celebratur, quasi sine oleo et thure. Notandum est etiam quod officium pro mortuis ad imitationem agitur officiorum quae aguntur in morte Domini. Jam praetulimus, quod novimus, quare in officiis [Col. 1161C] passionis Domini pacis osculum non debemus; hic nescimus aliud proferre, nisi quod ibi praelibavimus, quoniam ibi non agitur osculum pacis, nec hic agitur. Recordatio mortuorum nuncupative agitur ante, Nobis quoque peccatoribus. Ibi finitur memoria mortis Domini, et inchoatur mors nostra, per confessionem peccatorum. Ac ideo merito ibi agitur memoria transeuntium qui in Domino moriuntur. Christus enim praecessit eos, nos sequimur. Solemus eorum memorias generaliter celebrare tertia, ac septima, et tricesima die. Unde talem habemus auctoritatem in Veteri Testamento. Scriptum est in libro Numerorum, capitulo quadragesimo septimo: Qui tetigerit cadaver hominis, et propter hoc fuerit immundus, septem dies aspergetur ex hac aqua, [Col. 1161D] die tertia et septima, et sic mundabitur (Num. XIX). In celebratione triginta dierum suffulti sumus Moysis et Aaron celebratione. Ita scriptum est in eodem libro, capitulo primo: Omnis enim multitudo videns occubuisse Aaron, flevit super eum triginta diebus per cunctas familias suas (Num. XX). Et iterum de Moyse in Deuteronomio, capitulo trigesimo quarto: Fleveruntque super eum filii Israel in campestribus Moab triginta diebus (Deut. XXXIV). Immundus propter cadaver hominis pollutam animam significat mortuis operibus. Purgatio mortui hominis per sacrificium sacerdotis tertia die et septima congruit naturae humanae. Constat homo ex anima et corpore. Anima tribus quasi quodammodo columnis [Col. 1162A] erigitur, ut diligat Deum ex toto corde, et ex tota anima, et ex tota mente. Corpus vero quatuor notissimis elementis subsistit. Peccatum animae quae neglexit cultum Dei in cogitatione, in vita et intellectu, humiliter confitendo offerimus Deo tertia die, ut ab his peccatis purgetur. Similiter peccatum quod per corpus gessit, cupimus purgare in quarto die post tertium diem, id est septimo post mortem suam. Duobus modis committitur peccatum, aut faciendo ea quae non debuimus facere, aut omittendo ea quae debuimus facere. Usque ad septimum diem, in quo numero designatur universitas, omnia peccata quae egit, et non debuit agere deflemus, et pro his rogamus, seorsum pro anima, et seorsum pro corpore: deinceps usque ad tricesimum: et pro [Col. 1162B] his quae modo in superioribus memoravimus, et pro illis quae debuit facere et non fecit. Triginta enim diebus completur mensis. Per mensem designatur curriculus praesentis vitae, ut ex statu lunae facile dignoscitur. Unde Gregorius in Moralibus Job, libro octavo: Mensium quippe nomine dierum collectio et summa signatur. Per diem ergo unaquaeque actio exprimi potest: per mensem autem actionum finis innuitur. Quando studemus ut opera amicorum nostrorum sint plena coram Deo, triginta diebus pro eis sacrificamus. Non opinor ut aliquis velit dicere quod non liceat nobis orare quotidie et sacrificare Deo pro mortuis. Sed quod agitur in tertia, et septima, et tricesima die, publice agitur, et generaliter ab omnibus amicis, ac convenitur simul ad hoc [Col. 1162C] in precibus missarum, atque eleemosynis et caeteris bonis studiis. Legimus in Historia Anglorum quemdam presbyterum opinatum esse de fratre suo quod mortuus esset in praelio, qui tamen non erat mortuus, sed vulneratus et vinculatus. Mox memoratus presbyter non exspectavit tertium diem, neque septimum, neque trigesimum, sed frequentissime celebravit pro eo missas. Tempore missae quotidie soluta sunt vincula vulnerati. Scriptum est volumine memorato, libri quarti capite vicesimo quarto: Cumque vidisset qui emerat eum se vinculis non potuisse cohibere, donavit ei facultatem redeundi, si posset. A tertia autem hora, quando missae fieri solebant, saepissime vincula solvebantur. At ille jurejurando promisit ut rediret, vel pecuniam illi pro [Col. 1162D] se mittere. Et post pauca: Qui post haec in patriam reversus, atque ad suum fratrem perveniens, replicavit ex ordine cuncta quae sibi adversa, quaeve in adversis solatia provenissent. Cognovitque revertente eo, illis maxime temporibus sua fuisse vincula soluta, quibus pro se missarum fuerant celebrata solemnia. Solet vulgus requirere si pro omnibus Christianis licitum sit missam celebrare. Quibus Augustinus respondet in libro Enchiridion (cap. 110): Neque negandum est defunctorum animas pietate suorum viventium posse relevari, cum pro illis sacrificium mediatori offertur, vel eleemosynae in ecclesia fiunt: sed eis haec prosunt, qui cum viverent, haec sibi ut postea possint prodesse, meruerunt. [Col. 1163A] Est enim quidam vivendi modus, nec tam bonus, ut non requirat ista post mortem, nec tam malus, ut ei non prosint ista post mortem. Est vero talis in bono, ut is haec non requirat; et est rursus talis in malo, ut nec his valeat, cum haec vita transierit, adjuvari. Quocirca hic omne meritum comparatur, quo possit post hanc vitam relevari quispiam vel gravari. Et paulo post: Cum de sacrificio sive altaris, sive quarumcunque eleemosynarum pro baptizatis defunctis omnibus offeruntur, pro valde bonis, gratiarum actiones sunt; pro non valde malis, propitiationes sunt; pro valde malis, etiamsi nulla sint adjumenta mortuorum, qualescunque vivorum consolationes sunt. Quibus autem prosunt, aut ad hoc prosunt, ut sit plena remissio, aut certe [Col. 1163B] ut eo tolerabilior fiat ipsa damnatio. Unde iterum ad Paulinum, de cura pro mortuis gerenda, libro secundo: Quamvis non pro quibus fiunt, omnibus prosint, sed eis tantum pro quibus, dum vivunt, comparatur ut prosint. Sed quia non discernimus [Col. 1164A] qui sint, oportet ea pro regeneratis omnibus facere, ut nullus eorum praetermittatur ad quos haec beneficia possint et debeant pervenire. Melius enim supererunt ista eis quibus nec obsunt, nec prosunt, quam eis deerunt quibus prosunt. Anniversaria dies ideo repetitur pro defunctis, quoniam nescimus qualiter eorum causa habeatur in alia vita. Sicut sanctorum anniversaria dies in eorum honore ad memoriam nobis reducitur super utilitate nostra, ita defunctorum, ad utilitatem illorum, et nostram devotionem implendam, credendo eos aliquando venturos ad consortium sanctorum. Alioquin omni tempore bonum est orare pro defunctis, etiamsi dies nesciatur defuncti per oblivionem, seu per ignorantiam, vel praetermittatur propter occupationem [Col. 1164B] aliquam terrenam: agatur tamen eorum solemnitas juxta decretum devotissimarum mentium, credo apud eum apud quem non est vicissitudinis obumbratio acceptam esse quasi anniversaria sit.



LIBER QUARTUS.
[Col. 1163]


PRAEFATIUNCULA.

[Col. 1163B] In hoc quarto libello continentur multa ad investigandum, et juxta facultatem quam potui precari a misericordia Domini, scripta de cursibus diurnalibus [Col. 1163C] et nocturnalibus, sive in festis diebus, seu quotidianis. Quatenus considerato ordine compositionis, et numero psalmorum, et lectionum ac responsoriorum, convenienti quibusque temporibus, dulcius atque compunctius Deo assistatur in ecclesia, et rogetur atque recordetur tam pro se, qui rogat, quam pro illis quibus necessaria est deprecatio: et recordetur illorum quorum nobis est utilis recordatio. Necnon etiam aliqua recapitulantur de superioribus libellis, quae apertius inventa sunt a mea parvitate post scriptos memoratos libellos.



CAPUT PRIMUM. Ut ea quae Dei sunt Deo reddamus: quot horis sol orbem lustrat, totidem repetitionibus nosmetipsos offerimus Deo interdiu noctuque, exceptis vespertinis, completoriisque, et matutinis officiis, de quibus [Col. 1163D] seorsum dicendum est.

Nos qui censemur nomine Christiano, redempti sumus a servitute diabolica Christi pretioso sanguine. Ideo non sumus nostri, sed Redemptoris nostri. De quo pretio dicit Apostolus: Empti enim estis pretio magno. Et ideo quid agere debeamus, subjungit: Glorificate et portate Deum in corpore vestro. Glorificamus illum quando ei gratias referimus de sua redemptione, portamusque in corpore nostro quando in anima nostra, quae portatur a corpore, inhabitat per dilectionem suam in cogitatu, et vita, et intellectu: Ac ideo saepius per memoriam nostram et suam sanctificationem portando illum in mente secundum suum bene placitum, ei, id est corpori, mens memorata praecipit ad obedientiam, per [Col. 1164B] quam etiam plus placet Redemptori nostro inhaerere ei, quae portatur a corpore. Eidem Redemptori, ut fidelis servus domino suo, semper debitores sumus servire, sicut servitus justitiae et sanctificationi, et caeteris bonis moribus per amorem. De qua servitute [Col. 1164C] dicit Zacharias propheta: Ut sine timore de manu inimicorum nostrorum liberati serviamus illi in justitia et sanctitate coram ipso omnibus diebus nostris. Concessit nobis idem Dominus noster duo lumina temporum, scilicet, diei et noctis, ut sol nobis luceret per diem, et luna per noctem. Ex his duobus luminibus profectum nostrae fruges assumunt, ut ad utilitatem nostram perveniant. Ex luna habent humorem ut crescant, ex sole temperativum ardorem ut ad maturitatem perveniant. Possumus haec manifestare ex dictis domini Bedae (sit assumptum ab illo a quocunque ipse voluit, mihi sufficit ejus auctoritas): denique, inquit, cum serenior nox est, et luna pernox, tunc largior ros refertur arva perfundere, et plerique sub aere quiescentes, [Col. 1164D] quo magis sub lumine fuissent lunae, eo plus humoris se capite collegisse senserunt. Et in alio loco de sole: Tempora sunt anni quatuor, quibus sol per diversa coeli spatia discurrendo subjectum temperat orbem, divina utique procurante sapientia, ut non semper eisdem commoratus in locis fervoris aviditate mundanum depopuletur ornatum: sed paulatim per diversa commigrans terrenis fructibus nascendis maturandisque temperamenta custodiat. Ex frugibus terrae corpus nostrum sustentatur. Corpus animae in obsequio est, ut hic in praesenti saeculo possit servire Deo manifestum est. Postquam anima per nimiam afflictionem corporis recesserit ab eo, non ei deputetur labor ad fructum; sed quandiu in corpore est, oportet operari unde [Col. 1165A] placeat Deo. Non enim solum pro his quae nobis ministrantur in praesenti saeculo, Deo astamus in nostris officiis; sed etiam quia debitores nos esse cognoscimus jugis servitii ejus, ut fidelis servus qui semper vult in servitio adesse senioris sui. Et ideo duodecim repetitiones de die facimus per primam, et tertiam, et sextam, et nonam horam, ut per unamquamque repetitionem Deo praesente simus in omni hora: similiter in nocte per duodecim psalmos. Et quia pater noster audivit, In sudore vultus tui vesceris pane tuo, convertimus nos aliquando ad opera temporalia. Atque ut propter haec necessaria non omittamus servitutem quam Deo debemus in anima exhibere, statuerunt patres nostri ut tot orationes psalmodiarum fierent, quot horae sunt nobis [Col. 1165B] datae ad laborandum pro sustentatione corporis. Et quia non possumus ita semper operari, nisi quies aliquando subsequatur, sequitur nox, in qua non possumus operari, sed quieti otium damus, ut et pro ipsa quiete Deo servitium reddamus, cantamus duodecim psalmos pro duodecim horis noctis. Tendimus ad tale servitium quale primus Adam pater noster exhibuit Deo, antequam peccaret, et quale speramus futurum post hanc vitam, hoc est, ut continui simus in Dei praesentia. Non enim necesse est aliquem in hac discretione mussitare propter disparem longitudinem dierum et noctium; etiam calculatores horarum tempora sic dividunt dierum et noctium, ut luna per noctem luceat sive aestivo seu hiemali tempore duodecim horis. Unde idem [Col. 1165C] qui supra Beda in libro de Temporibus: Verum longissimis in bruma noctibus, vel item aestate brevissimis, quarum alias duodecim horarum spatium longe transcendere, alias nequaquam ad hoc pertingere posse constat, qua ratione lunam duodecim horas lucere credamus, nisi forte putemus non aequinoctiales horas intelligendas, sed singulas, quasque noctes pro sua mensura longitudinis aut brevitatis in duodecim particulas, quas horas vocitamus, aequa distributione findendas.



CAPUT II. De Prima.

Magnificentissime et gloriosissime atque Christianissime [Col. 1165D] imperator, quoniam professus est se servus vester, quamvis minimus omnium, aliqua pingere de operariis qui omni hora volunt assistere in servitio Dei, videtur parvitati meae per Dei donum quod vestrum animum ad se rapit in prosperis et adversis, ut ab illa hora inchoem qua paterfamilias conducit operarios in vineam suam. Sancta Ecclesia procul dubio est vinea patrisfamilias, quae ita operatur per operarios in vinea sua, ut sibi fructificet. Nos sumus vinea quae colitur per cultores, scilicet praepositos sanctae Ecclesiae, aut per nosmetipsos. Praepositi ostendunt culturam, nosque simul cum illis exercemus illam. Fodiunt cultores vineam et stercorant, quando corda nostra dura per verba increpationis scindunt, et fetida peccata nostra infundunt; [Col. 1166A] fodimus et nos terram circa vitem, ac facimus fossam, quando nostram naturam ad memoriam nobis inducimus, et humiliamur sub potenti manu Dei, aspiciendo nos pulverem et cinerem esse. Insuper etiam quia ipsam naturam corrumpimus peccando, inducimus stercus, ut peccata nostra circa nos sint in praesenti saeculo, atque in futuro desint, et per duas res, id est, per considerationem nostrae naturae, et per poenitentiam nostrorum peccatorum, crescat noster fructus uberius, fiatque vinum per angustiam torcularis, et exspoliationem carnalium delectationum, quod quasi per quoddam torcular introeat in cellarium aeternae domus. Vinum quod exprimitur ab uva per pressuram torcularis desiderium nostrum fervens est, quod exuitur a carnali desiderio, [Col. 1166B] ut dignum sit recondi in promptuario Domini. Fructui vineae multae adversae ferae insidiantur, ut eum furentur et trajiciant in corpus suum. Eis quidem feris possunt comparari Zyphaei quodammodo apparitores Saul, qui voluerunt rapere David, ut traderent eum in manus Saul ad interficiendum. Non enim desunt nobis iidem Zyphaei, qui interpretantur florentes: quos intelligimus diaboli membra esse, sive ipsum diabolum, qui potest dici propterea florens, quia prosperitatem caducam suis ostendat. Ipse enim sive per se, sive per membra sua insidiatur nobis, vel aperte persequitur, ut tradat aeternae morti. Et fieret, nisi vinea Domini, quae nos sumus, haberet sepem circum se atque cultores infra se. Sepes enim custodia Domini est circa electos suos: [Col. 1166C] Cultores enim, ut praediximus, sunt doctores et praepositi Ecclesiae. Illa sepe circumdatus erat David quando Zyphaei eum circumdederunt; ac ideo salvatus est, et cecinit psalmum, Deus, in nomine tuo salvum me fac, etc. Quia Domino miserante inchoaturi sumus diurnalia officia ab hora qua paterfamilias vocavit operarios in vineam suam, fas nobis videtur ut ab eodem tempore ea inchoemus, quando illud evangelium legitur quod ordinationem operariorum continet per competentes horas, id est, septuagesima. Sicut enim ovibus quae nocte custodiuntur in ovilibus, et post matutinam custodiam exeuntibus de vico ad pascua in latitudinem camporum, necesse est ut illico habeant opilionem qui eas defendat a [Col. 1166D] lupis irruentibus: ita nobis necesse est, primo diluculo surgentibus ad mandata Domini, ut habeamus pastorem et doctorem qui nos introducat ad eadem mandata et defendat a lupis; de quibus lupis legitur in Evangelio secundum Joannem, Et lupus rapit et dispergit oves: ac nihilominus a leone, qui rugiens circuit quaerens quem devoret. Quomodo lupus rapiat, sive leo devoret, manifestum est his qui impugnantur a vitiis. Unusquisque enim qui videt quomodo tentatur a concupiscentia sua abstractus et illectus, cognoscit quem memoratae ferae per gulam rapiant, quem per luxuriam, quem per curiositatem nefariarum artium, quem per contemplationem spectaculorum turpium et supervacuorum, quem per acquisitionem rerum temporalium, quem per curiositatem [Col. 1167A] inquisitionis sive detractionis vitiorum proximorum, quem per superbiam, quem per jactantiam. Haec sunt vitia, quae subjiciuntur tribus concupiscentiis, quibus totus mundus involvitur, dicente Apostolo: Omne quod in mundo est, aut concupiscentia carnis est, aut concupiscentia oculorum, aut superbia vitae. Propter suprascriptas feras dicit opilio noster, Deus in adjutorium meum intende, Domine, ad adjuvandum me festina. In officii initio precatur, ut non possint tantum praevalere quatenus ab eodem conciliabulo aliquem separent per astutiam suam. Simili modo faciebat Moyses, quando arca elevabatur ad portandum. Dicebant enim: Surge, Domine, et dissipentur inimici tui, et fugiant qui [Col. 1167B] oderunt te, a facie tua. Nos enim spiritaliter sumus illa arca. Sicut enim quotidie circumdabatur illa ab inimicis, sic et sancta Ecclesia usque in finem circumdabitur a persecutoribus, sive apertis, sive occultis. Sequitur, post deprecationem nostri opilionis, Gloria sanctae Trinitatis, quam deprecamur adesse nostro adjutorio. Recordatur opilio noster sermonis Domini, quem dixit, Sine me nihil potestis facere. De additione, Gloria patri per diversa loca, Hieronymus scripsit in epistola sua ad Damasum papam. Cur in memorato tempore, id est, Septuagesima, Alleluia, non supponatur gloriae sanctae Trinitatis, quae est per omnia saecula saeculorum; sed, Laus, tibi, Domine, rex aeternae gloriae, diximus in libello quem fecimus de Septuagesima, scilicet non [Col. 1167C] ob aliud, nisi ut humiliore lingua Latina, quam Hebraea, admoneamur nos debere formari ad humiliorem conversationem in tempore Septuagesimae, quam in alio tempore. Postea sequitur psalmus quem David cantavit, quando Zyphaei voluerunt eum rapere et tradere in manu Saul. Quem nobis necesse est cantare diluculo, juxta quod scriptum est, Justus cor suum tradet ad vigilandum diluculo, ut velit nos Deus salvare, quoniam alieni insurgunt super nos qui non proponunt Deum ante conspectum suum, atque ut ex omnibus tribulationibus nos eripiat, et super omnes inimicos nostros despiciat oculus noster, ut David suo in tempore fecit. Postea sequuntur duae repetitiones psalmi, Beati immaculati, qui plenus est moribus. Oportet enim, ut quos Deus liberaverit de [Col. 1167D] vinculis et carcere inimicorum, moribus bonis et piis ei assistant in omni devotione, sicut ex duobus versibus duarum repetitionum possumus conjicere. Unus dicit, Utinam dirigantur viae meae ad custodiendas justificationes tuas; alter ita, Revela oculos meos, et considerabo mirabilia de lege tua. Istae tres repetitiones sustentant et defendunt arcam Domini usque ad plenam tertiam, id est, per horam primam, et secundam, et tertiam. Deinde sequitur versus, Exsurge, Domine, adjuva nos, et libera nos propter nomen tuum. Simile quid dicebat Moyses quando arca deponebatur. Sic enim scriptum est in libro Numerorum, capitulo vigesimo sexto; quando autem deponeretur, aiebat: Revertere, Domine, ad multitudinem filiorum Israel. Reversio Dei ad exercitum [Col. 1168A] Israel non est aliud quam ut reverti faciat Israel toto corde ad se. Deus non habet quo revertatur, cui totum praesens est. Ita enim, Exsurge, Domine, non est aliud intelligendum, quam, Nos fac exsurgere a somno torporis, et fac industrios atque strenuos in opere mandatorum tuorum. Ab ipsa reversione accepit idem cantus nomen versus. Eamdem enim reversionem, de qua admonetur per versum, exercemus statu corporis nostri. Quando audimus versum, illico vertimus nos ad orientem. Quare hoc? nisi ut omnis cogitatio quae foras exivit aspiciendo et videndo haec temporalia, revertatur infra nos, et dicamus: Domine, da mihi cor ut orem ad te. Postea inchoamus implorare misericordiam Domini per Kyrie [Col. 1168B] eleison, et, Christe eleison, et iterum Kyrie eleison. Tres articulos aliquo modo divinae majestatis et Trinitatis celebramus in ecclesia. Primus est ante assumptam humanitatem, quando Trinitas invocabatur sine copulatione humanae naturae, ac ideo merito ter dicimus Kyrie eleison sive semel propter unam substantiam. Secundus est post assumptum hominem, quando Christus videbatur in terra et nihilominus a suis credebatur Deus, et filius Dei, ut Petrus, Tu es, inquit, Christus Filius Dei vivi, et Paulus de eodem Filio: Proprio, inquit, Filio suo non pepercit. Quoniam propter assumptam naturam vocatur Christus, quae uncta est spirituali oleo, in medio articulorum dicimus, Christe eleison. Quando semel dicimus ei, Christe eleison, ostendimus eum [Col. 1168C] solum fuisse inter homines, et neminem habuisse sui similem per omnia; et si tertio, ostendimus nunquam eum fuisse separatum a substantia sanctae Trinitatis propter unitatem personae. Tertius articulus est ex eo tempore quo voluit clarificare illum assumptum hominem plus quam esset quandiu mortalis erat. Unde ipse dicebat ad Patrem: Clarifica me tu, Pater, apud temetipsum claritate quam habui priusquam mundus fieret. Ac ideo simili modo, ut in primo, precamur Dominum ut ignoscat nobis in talibus tentationibus, sine quibus haec vita non potest transigi. De quibus dicitur in Parabolis Salomonis: Septies enim cadit justus in die, et resurgit, id est, per ignorantiam, per oblivionem, per cogitationem, per sermonem, per subreptionem, per necessitatem, [Col. 1168D] per fragilitatem carnis. Singulis diebus vel inviti, vel volentes, frequenter reatum incurrimus, et tamen resurgit justus, videlicet quia justitiae ejus non praejudicat lapsus fragilitatis humanae. Ac deinde sequitur oratio Dominica, quam cum magna cautela oportet cantare, ut ipsas res in mente teneamus quas verbis pronuntiamus. Saepissime praecedit Kyrie eleison, per quod reconciliatur primo Deus, ut cum sua miseratione et dignatione possimus congruenter illum invocare Patrem nostrum, et intendere verbis orationis. Post orationem Dominicam sequitur nostra credulitas, quam sancti apostoli constituerunt de fide sanctae Trinitatis, atque dispensatione incarnationis Domini, ac statu nostrae Ecclesiae. Modus orationis quem praetulimus, ad eos [Col. 1169A] aspicit qui de levibus peccatis et quotidianis compunguntur. Sunt enim utrique in nostra Ecclesia, scilicet et qui in bonitate permanserunt, et qui corruerunt peccando, sed festinant quotidie resurgere per poenitentiam. Ex persona illorum dicitur: Vivet anima mea, et laudabit te, et judicia tua adjuvabunt me. Ac si diceret: Si mortua fuerit anima mea pro erratibus meis, at dein vivet per conversionem. Et judicia tua adjuvabunt me. Quia dixisti: Nolo mortem peccatoris, sed magis ut convertatur et vivat; et iterum: Gaudeo super uno peccatore poenitentiam agente, quam super nonaginta novem justis, qui non indigent poenitentia, errorem pristinum illius, qui nunc conversus dicit, Vivet anima mea, et laudabit te, monstrat versus sequens: Erravi sicut ovis quae [Col. 1169B] periit; require servum tuum, quia mandata tua non sum oblitus. Ex eadem persona sequitur psalmus, quem David cantavit postquam poenitendo conversus est a malo adulterii et homicidii. Post illum psalmum commendat se totus grex Deo, pastor simul cum ovibus, et dicit: Respice in servos tuos et in opera tua, et dirige filios eorum. Hoc debemus cum his verbis tenere in mente, ut filios nostros cogitemus cogitationes quae nascuntur ex mente, quatenus illas dirigat Deus secundum suum beneplacitum; et in sequentibus ubi dicit: Et opera manuum nostrarum dirige super nos opera procedentia ex cogitationibus. Ac deinde singularis opilio pro toto grege precatur, dicendo: Dirige, Domine, corda, id est, cogitationes, sensus, scilicet oculos, et aures, et [Col. 1169C] nares, et sermones nostros, qui per os offeruntur, et opera manuum nostrarum, ut possimus placere in conspectu tuo. Et sic tandem securi properamus ad opera necessaria Supra scripto versui, Exsurge, Domine, non praeponitur lectio, et ideo non sequitur responsorium ut in caeteris officiis. Morem sanctae Ecclesiae tenet iste cursus, ut primum operari studeat, et postea docere. Hoc exemplum reliquit nobis Christus, de quo dicit Lucas, Quae coepit Jesus facere et docere. Psalmi pertinent ad opera, lectio ad doctrinam. Unde, si Dominus dederit, apertius in sequentibus parati sumus dicere. In praesenti cursu precamur Dei adjutorium ad opera agenda. Operemur primo, et doceamus postea in cursu tertiae [Col. 1169D] horae. Qua de re, ut opinor, mos inolevit, ut per monasteria Deo devota legatur lectio in capitulo, quatenus hi qui diebus ac noctibus occupati sunt in servitio Domini, non sint sine lectione. Avidi sunt coelestis pabuli: non se possunt continere quin omni hora, quantumcunque sit, manducent de cibo Scripturarum.



CAPUT III. De Tertia.

Tres horae diei nobis initiatae sunt ad adorandum Deum a Daniele propheta, de quibus ita scriptum est in libro ejus: Quod cum Daniel comperisset, id est, constitutam legem, ingressus est in domum suam et fenestris apertis in coenaculo suo contra Hierusalem, tribus temporibus in die flectebat [Col. 1170A] genua sua. Unde Hieronymus in explanatione ejusdem libri: Tria autem tempora, quibus Deo flectenda sunt genua, tertiam horam, et sextam, et nonam, ecclesiastica traditio intelligit. Denique tertia hora descendit super apostolos Spiritus sanctus. Sexta volens Petrus comedere, ad orationem ascendit in coenaculum. Nona Petrus et Joannes pergebant ad templum. His ita perlectis, invenimus in libro Esdrae, qui post Danielem fuit, quater in die populum Dei adorasse Dominum et confessum esse peccata sua. Ita enim scriptum est in memorato libro: Convenerunt filii Israel in jejunio et saccis, et humus super eos, et separatum est semen filiorum Israel ab omni filio alienigenae, et steterunt, et confitebantur peccata sua et iniquitates patrum suorum, [Col. 1170B] et consurrexerunt ad standum, et legerunt, in volumine legis Domini Dei sui: quater in die, et quater in nocte confitebantur et adorabant Dominum Deum suum. Unde Beda sic in tractatu memorati libri: Quis enim non miretur tantum populum tam eximiam habuisse curam pietatis, ut quater in die, hoc est primo mane, tertia hora, sexta et nona, quibus orationi sive psalmodiae vacandum erat, auditui se legis divinae contraderet, quo innovata in Deum mente, purior ac devotior ad deprecandam ejus misericordiam rediret? Sed et nocte quater excusso torpore somni, ad confitendum peccata sua et postulandum veniam exsurgeret? Quorum exemplo reor in Ecclesia morem inolevisse pulcherrimum, ut per singulas divinae psalmodiae horas, lectio una de Veteri [Col. 1170C] sive Novo Testamento cunctis audientibus ex corde dicatur, et sic apostolicis sive propheticis confirmati verbis, ad instantiam orationis genuflectant, sed et nocturnis horis cum a laboribus cessatur operum, liberae auditui lectionum divinarum aures accommodentur. Ex inspiratione qua inspiratus est dominus Beda, novimus nostrum cursum diei sive noctis, habere exordium a libro Esdrae. Si enim juxta eorum morem convenimus ad rogandum Deum, oportet nos scire, quod habeamus opera murorum aedificandorum ecclesiae nostrae, sicut illi habuerunt urbis Hierusalem, et in circuitu inimicos, sicut illi habuerunt. Murus Ecclesiae nostrae habet in fundamento Christum, super quod fundamentum stabiliti sunt [Col. 1170D] apostoli et qui per eos crediderunt, sive credunt, seu credent. Nos sumus hodierna die in structura hujus muri, qui semper aedificabitur usque in finem mundi. Unusquisque sanctorum qui praedestinatus est a Deo ad vitam aeternam, lapis est illius muri. Lapis super lapidem ponitur, quando magistri Ecclesiae, juniores assumunt in proprium studium ad docendum, ad corrigendum, et ad stabiliendum in sancta Ecclesia. Habet unusquisque super se lapidem, qui laborem fraternum portat. De ipso aedificio dicit Apostolus: Alter alterius onera portate, et sic adimplebitis legem Christi. Grossiores lapides ac politi, seu quadrati, qui ponuntur altrinsecus foris, quorum in medio jacent, lapides minores perfectiores viri sunt, qui continent infirmiores discipulos [Col. 1171A] sive fratres in sancta Ecclesia suis monitis atque orationibus. Stabilitas enim muri sine caemento non potest esse. Caementum enim construitur calce et sabulo, atque aqua: Calx enim fervens charitas est, quae sibi conjungit sabulum, id est, terrenum opus, de quo dicit apostolus Paulus: Magis autem laboret operando manibus suis quod bonum est, ut habeat unde tribuat necessitatem patienti. Charitas enim vera sollicitudinem maximam habet pro viduis et confectis aetate atque aegritudine, sive pupillis, seu debilibus: atque ideo studet operari manibus, ut habeat unde eis bene faciat. Recolit dicta Salomonis, Honora Dominum de tua substantia. Et iterum, Redemptio animae viri propriae divitiae. Ut enim calx et terra valeant ad aedificium muri, aquae commistione [Col. 1171B] glutinantur. Aqua Spiritus sanctus est, dicente evangelista Joanne: Fluent de ventre ejus aquae vivae. Hoc autem dicebat de Spiritu sancto, et reliqua. Sicut enim sine caemento lapides muri non junguntur simul ad stabilitatem muri: sic nec homines ad aedificium coelestis Hierusalem possunt simul conjungi sine charitate, quam Spiritus sanctus operatur. Aedificantibus nobis hunc murum adsunt Sanabalath, et Thobias, et Arabes, et Amanitae, et Azoti, qui volunt impedire opus nostrum. Per nominatos gentiles videmus diabolum impugnare nos cum armis suis quae sunt vitia sive pravi homines. At nos juxta morem populi Judaici teneamus arma nostra manibus nostris, et defendamus nos de inimicis nostris ad Deum clamantes. Ita enim scriptum est in libro memorato [Col. 1171C] Esdrae: Et oravimus Dominum Deum nostrum, et posuimus custodes super murum die ac nocte contra eos. Et paulo post: Et factum est, a die illa, media pars juvenum eorum faciebat opus, et media parata erat ad bellum, et lanceae, et scuta, et arcus, et loricae, et principes post eos in omni domo Juda, et reliqua. Nostra arma sunt protectio Dei. Per scutum fidei, et galeam salutis et gladium verbi protegimur. Haec teneamus in mente, quando sumus congregati simul, et princeps noster sit nobiscum vice Christi, qui dicat, Deus in adjutorium meum intende, et doceat nos per lectionem et muniat nos per orationem suam. Quis scit si sic poterimus evadere de manibus inimicorum nostrorum? Inerant etiam tam studiosi viri in [Col. 1171D] memorato populo Dei, ut una manu tenerent arma pro defensione, alteraque murum facerent: ita sint et manus nostrae, id est, intentiones porrectae, quatenus una resistatur inimicis, et altera agatur bonum opus. Eadem enim resonant aliqui versus de tertia. In prima periocha dicitur versus: Et respondebo exprobrantibus mihi verbum, quia speravi in sermonibus tuis; in secunda dicitur: Superbi inique agebant usquequaque, a lege autem tua non declinavi; in tertia ita: Multiplicata est super me iniquitas superborum, ego autem in toto corde scrutabor mandata tua. Quid velint tres repetitiones in cursu tertiae, in prima monstratum est. Hoc est, ut hic protegamur per tres horas usquedum iterum conveniatur, una scilicet per quartam et quintam, ac per sextam, ita tamen, [Col. 1172A] ut pertingamus ad sextam cursu horae tertiae, et intrante sexta, inchoemus alterum cursum. Si Dominus voluerit, qui solem suum oriri facit super bonos et malos, dare nobis ut aliquid digne possimus hic dicere de varietate, quae fit in cursibus, id est, in psalmodia, et lectionibus, et responsoriis ac versibus, forte in sequentibus libere incedemus. Dicit Paulus ad Ephesios: Nolite fieri imprudentes, sed intelligentes quae sit voluntas Dei. Nolite inebriari vino, in quo est luxuria, sed implemini Spiritu sancto, loquentes vobismetipsis in psalmis et hymnis, et canticis spiritualibus, cantantes et psallentes in cordibus vestris Domino. Ut de expositione sancti Hieronymi mihi monstratum est, tres mutationes nostri cursus in istis tribus praeceptis apostolicis intelligo compleri, videlicet [Col. 1172B] ut psalmi sint in nostra locutione quando psalmos cantamus: et hymni, quando ex lectione dictorum sanctorum Patrum ad laudes Dei compungimur: et cantica, quando per cantum responsorii nostra mens sublevatur aliqua laetitia ad contemptum supernae patriae. Cantus enim saepissime in laetitia celebratur. Sanctorum mens non habet majorem laetitiam, quam ut per anagogen sublevetur ad coeleste regnum. Ipsius memorati summi Doctoris verba ponenda sunt ut ejus auctoritate figatur in mente audientium, quod cupimus disserere. Quid, inquit, intersit inter psalmum, hymnum, et canticum, in psalterio plenissime diximus: hic autem breviter hymnos esse dicendum, qui fortitudinem et majestatem praedicant Dei, et ejusdem semper vel beneficia, [Col. 1172C] vel facta mirantur. Quod omnes psalmi continent, quibus Alleluia vel praepositum, vel subjectum est. Psalmi autem proprie ad Ethicum locum pertinent, ut per organum vocis quid faciendum, et quid vitandum sit noverimus. Qui vero de superioribus disputat, et conventum mundi, omniumque creaturarum ordinem atque concordiam subtilis disputator disserit, iste spirituale canticum canit. Opus psalterii, quod manu percutitur ut resonet, ad opera nostra pertinet. Opera sanctorum sunt mores boni, quos exercemus sive in profectione spiritualis itineris, sive in occisione carnalium voluptatum. Hi enim mores sine labore non possunt exerceri. Quapropter quando cantamus psalmos, solemus stare, ut ex statu [Col. 1172D] corporis demonstremus affectum nostrae mentis, hoc est paratos nos esse sive ad domandam carnem nostram, seu ad exercitium operis in causa nostra et fratrum. Post istam tropologicam locutionem, id est, quae de moribus disputat, subsequitur lectio, in qua illa reperiuntur, quae sanctus Hieronymus deputavit hymnis, id est, quae ad laudem Dei pertinent. Ibi majestatem Domini invenimus, quomodo circumscriptus omnia in se contineat. Ibi fortitudinem ejus, quomodo creatum populum suum redimat in manu forti et brachio extento. Ibi beneficia ejus, quomodo ipsum quem redemit, ditet omnibus bonis. Ibi facta ejus, quomodo fecit coelum et terram, et mare, et omnia quae in eis sunt. In illa non deest historia, non deest allegoria, non deest tropologia, non deest anagoge, [Col. 1173A] quamvis tropologia seorsum celebretur, ut praetulimus, in psalmis. In tropologia psalmorum nostra opera recolimus, et in tropologia lectionum aliorum. Non enim in Domini majestate, sive in sua fortitudine, seu in beneficiis, vel factis laboramus, quapropter solemus sedere in recitatione lectionis, aut silendo stare. In responsoriis namque solemus vocem altius levare, quam in superioribus, id est, psalmis et hymnis. Per altitudinem vocis altitudinem mentis monstramus: quae se erigit in gaudium supernae civitatis. Post bona opera et refectionem mentis de sancta Scriptura, sequitur gaudium coeleste. Cur responsorius dicatur, in scriptione missae dictum est. Responsorium in isto loco canticis spiritualibus comparamus. Cantica sunt, quia cantantur: spiritualia, [Col. 1173B] quia praecedunt ex jubilatione spiritalis mentis. Alia enim sunt cantica, quae de singulari munere gaudent, ut sunt ea de quibus scripsimus in baptisterio: ubi gaudium tripudiat neophytorum de singulari innocentia, quibus nemo respondet: et alia sunt ista, quibus unusquisque alterum incitat ad mansiones coelestes, quae multae sunt in domo patris. Quid versus responsorii significet: in memorato officio Missae descripsimus, hoc est, ut duo sint in ecclesiastico viro, scilicet, exhortatio ad fratres, et singularis deprecatio ad Dominum. Gloria subsequitur in anagogico officio. Nulli dubium quod nullo in loco tanta gloria referatur Deo, quanta in coetu sanctorum angelorum, et eorum sanctorum qui in conspectu Domini sunt. In istis lectionibus, scilicet diurnalibus non petitur benedictio [Col. 1173C] a majore, quoniam major cantat eas, qui solet vicem Christi tenere in Ecclesia. Hoc interest inter has lectiones, et illam quae ad missam celebratur, quod est inter domesticam admonitionem et illam quae ad concionem agitur. Illam enim quam ad missam agimus, ex gradu solemus proferre, ut omnis populus eam audiat. Quam praetulimus in officio de baptisterio propter statum temporis, id est dici, ad sapientes fieri, in qua et auctor ad memoriam reducitur, ut si forte aliquis eorum, qui congregantur ex universis locis propter raritatem lectionis, incognitam habet historiam, audiat auctorem, qui forte non est incognitus et ex ejus auctoritate firmius infigantur verba lectionis, in corde, qui tamen sapientes [Col. 1173D] possunt esse propter rectam conversationem: at hi qui semper in ecclesiasticis rebus insistunt, et in lectione divina ut sunt domestici Ecclesiae, non habent necesse audire auctorem: quia ex lectione cognoscunt auctorem: ut legimus in Esdra, quatuor lectiones fiebant in die ab antiquo Dei populo. Et merito quatuor, quia quatuor elementis constat homo, ut unumquodque elementum per competentes horas se offerat creatori suo. Primam namque juxta morem nostrum praetulimus sine lectione. Si illa non habuerit lectionem, non erunt nostrae lectiones tot, quot fuerunt in illo antiquo Dei populo. Quapropter procuratum est a sanctis Patribus, ut in capitulo legeretur illa lectio, quae silentio praetermissa est in Prima. Et non frustra ibi praetermissa est sed quoniam [Col. 1174A] pastor loci doctorem vult insinuare, ideo ibi praetermittit suam doctrinam, ut doceat unumquemque doctorem, primo oportere operari, et postea docere. De qua dicit Moyses in libro Deuteronomii, Non arabis in primogenito bovis. Potest etiam in istis tribus varietatibus omne genus musicorum accipi, quod antiquus populus exercebat in laudem Dei. Triformis est natura musicae artis. Aut enim per pulsum digitorum fit, ut in psalterio et cithara, et caeteris vasis, quae pulsu digitorum tanguntur: aut per vocem, ut est cantus: aut per Hatum, sicut est in tubis. Haec tria memorantur in Psalterio. Dicit psalmus tricesimus secundus: Confitemini Domino in cithara, in psalterio decem chordarum psallite illi: Cantate ei canticum novum, bene psallite ei in vociferatione. Et [Col. 1174B] iterum in psalmo tertio: Voce mea ad Dominum clamavi. Item in psalmo centesimo quinquagesimo Laudate eum in sono tubae, laudate eum in psalterio et cithara: Laudate eum in tympano et choro, laudate eum in chordis et organo. Laudate eum in cymbalis bene sonantibus, et reliqua. Quando enim psalmos cantamus, genus exercemus musicae, quod fit per pulsum digitorum. Nam et psalterii volumen, accepit nomen a psalterio musicae artis. Quando legimus, genus illud exercemus, quod per vocem fit. Lectionem, voces vocavit Paulus apostolus in Actibus apostolorum: Ignorantes, inquit, Jesum et voces prophetarum, quae per omne sabbatum leguntur. Quando responsoria cantamus, quasi per tubam exaltamus vocem excitando ad altiora fratres, usque adeo ut [Col. 1174C] perveniatur ad laudem sanctae Trinitatis, et dicamus, Gloria Patri, et Filio, et Spiritui sancto. Quanto enim melius est corpus nostrum vasis musicis, quae aedificabantur per homines: tanto acceptius est Deo obsequium in tempore isto, quam esset in prisco.

Et quanto melior est lex libertatis, quae est per gratiam Novi Testamenti, lege servitutis: tanto dignius est, ut in proprio corpore habeamus laudes, quas illi semper et ubique referamus, quam in ligneis vasis et aereis. Hic iterum cupimus dicere de versu. Versus hanc vim habet, ut converti chorum totum faciat ad unum, atque totam intentionem illius ad rem, pro qua agitur officium. Sicuti est primo mane; Exsurge, Domine, adjuva nos et libera nos [Col. 1174D] propter nomen tuum. Ac si dicat: Exsurgere nos fac, Domine, ad opera et adjuva virtute brachii tui ad operandum, et libera de insidiis, quae paratae sunt contra nos. Hanc petitionem intentio mentis debet in se retinere in officio Primae. At hic in Tertia dicit versus, Adjutor meus esto, ne derelinquas me, neque despicias me, Deus salutaris meus: Ac si dicat: Adjuvisti nos usque ad praesens tempus, adjuva et deinceps. Nondum pervenimus ad id quo tendimus, id est ad meridiem, in quo tu pascis, in quo tu accubas, juxta Cantica canticorum. Ne derelinquas nos in isto itinere, neque despicias nos Deus salutaris noster. Deinde sequitur Kyrie eleison et Christe eleison.



CAPUT IV. De oratione quam conventus fratrum celebrat per aliquot cursus diurnos nocturnosque.
[Col. 1175A]

Est sacerdos in terra, cui necesse est quotidie pro se et pro populo Dei intercedere: Et est sacerdos in coelo, cui non est necesse intercedere: sed tamen vult, et interpellat quotidie pro nobis: sacerdos qui est in terra non vult neque potest dicere, quod absque peccato sit, dicente Joanne: Si dixerimus quoniam peccatum non habemus, nosipsos seducimus, et veritas in nobis non est. Qui tamen quamvis sit peccator, non debet a conscientia sua morderi, ut tantum sit peccator, quantum cognoscit esse in populo terrae. Qui populus in aliquibus est minus obligatus peccatis, in aliquibus magis. Pro his qui minora committunt, [Col. 1175B] et pro se orat sacerdos, quando dicit, Kyrie eleison, et orationem Dominicam, in qua nemo potest se excusare, nisi veraciter dicat, Et dimitte nobis debita nostra. Dein prosequitur sacerdos modum orationis, quem Paulus dinumerat, dicens: Obsecrationes, orationes, postulationes, gratiarum actiones, et caetera quae sequuntur. Unde dicit Ambrosius in tractatu suo super eamdem epistolam. Ante omnia, inquit, illud obsecro, quod vel maxime vos scire operis esse debet, ut convenienter scire possitis, quid fieri conveniens sit. Dicit autem, Orationes, obsecrationes, postulationes. Et post pauca: Aut enim bona nobis a Deo dari postulatus, quod orationes vocavit: aut malorum solutionem, quod obsecrationes nuncupavit. Et iterum post pauca: Illa vero quae ad hoc nobis [Col. 1175C] sunt contraria, multa sunt et assidua. Unum quidem quia daemonum subreptio varie nos a bono avertere cupit: alterum vero molestia passionum, quae nobis inesse videtur, a quibus et a bonis exclusi contra nostrum propositum saepe in illis, quae nobis non conveniunt, concludimur. Sed necessarium est, nos, qui multam super hoc pugnam sustinemus ad Dominum recurrere, qui potens est suo auxilio sedare universa illa, quae ad nostram pertinent molestiam. Hoc dixit postulationes. Et iterum infra, Gratiarum vero actio pro his quae jam praestita sunt efficitur: et pro quibus haec fieri conveniant, doceris: Pro omnibus hominibus. In commune pro omnibus hominibus debere eos sollicitos esse praecepit: et iterum infra. Deinde ad illa quae summa esse videntur inter homines, [Col. 1175D] transit: Pro regibus, inquit, et omnibus qui in sublimitate sunt. Nostri enim codices habent primo obsecrationes, et postea orationes. Hunc ordinem sequitur nostra oratio. Primus versus post orationem Dominicam est, Ego dixi, Domine, miserere mei, sana animam meam, quia peccavi tibi. In hoc versu obsecratio est, per quam precatur absolutio malorum. Quando dicit, Sana animam meam, quia peccavi tibi, medicinam Domini precatur, ut a languore absolvatur. Sit secundus versus, Ostende nobis, Domine, misericordiam tuam, et salutare tuum da nobis. In eo versu bona nobis postulamus: quod pertinet ad orationem. Sit tertius, Convertere, Domine, usquequo, et deprecabilis esto super servos tuos. In eo versu postulamus, [Col. 1176A] ut omnia contraria bonis nostris superentur per Domini auxilium. Hoc pertinet ad postulationem. De quo versu dicit Augustinus in tractatu super psalmos: Convertere, Domine, usquequo, et deprecabilis esto super servos tuos: Vox est eorum, vel pro eis qui multas persecutiones in isto saeculo malas tolerantes innotescunt compeditos corde in sapientia, ut nec tamen malis coacti refugiant a Domino ad hujus saeculi bona.

Sit quartus, Confiteantur tibi, Domine, qui pertinent ad gratiarum actiones. Hucusque oratum est secundum Apostolum pro omnibus hominibus. Deinde sequitur, pro regibus et omnibus qui in sublimitate sunt, ut quietam et tranquillam vitam agamus in omni pietate et castitate. Quoniam sunt intra nostram Ecclesiam [Col. 1176B] qui minima committunt, pro his tamen necesse est praecedens oratio. Sunt et qui majora, Pro quibus necesse est addere psalmum: Miserere mei, Deus, qui proprie pertinet ad poenitentes. Alio modo. Oratio praecedens pro minimis peccatis, psalmus sit pro maximis. Postremo surgit sacerdos vice illius sacerdotis, qui in coelo est, et quotidie interpellat pro nobis, et dicit stando orationem. Haec oratio in omni tempore subsequitur: id est, Paschali, Pentecostes, Dominicis diebus et festis. Ut resurrectionem recolat ejus sacerdotis, cujus vicem tenet, surgit ab accubitu, et stando dicit hanc orationem. Qui tamen prius jacendo orat cum caeteris, quoniam peccator est, cum peccatoribus prostratus est: et quia vicem tenet Christi, stando dicit [Col. 1176C] specialem orationem. Haec specialis oratio sacerdotum, quae quodammodo libertatem et glorificationem monstrat futuri regni, et tamen semper esse intercessorem ibi pro nobis, per omnes memoratos dies festos currit. Reliqua oratio reticetur, quoniam ibi peccator nullus est, neque erit. Si quis voluerit dicere, quoniam haec oratio vicem tenet interpellationis Christi, qui interpellat pro nobis quotidie Patrem, quare dicat, Per Dominum nostrum Jesum Christum: dicatur ei, Christus qui est in patre naturaliter, et per quem assumptus est homo in Deum propter unam eamdemque personam Filii Dei, ostium nobis fieri dignatus est per quod nos et orationes nostrae, et omnia bona nostra transeant ad patrem. Idcirco merito sacerdos dicit suam orationem ad [Col. 1176D] Deum patrem Per Dominum nostrum Jesum Christum, quia per illum accepit hanc gratiam ut vicissitudinem suae interpellationis fratribus atque condiscipulis ministret, et recolat, atque ad memoriam reducat. Quam orationem praecedit salutatio, et subsequitur benedictio quam et gratiarum actio sequitur. Post resurrectionem suam Dominus salutavit discipulos, salutavit et iterum, benedixitque eos in monte Oliveti, et illi gratias referendo, adoraverunt in loco ubi steterunt pedes ejus. Quod eaedem precum orationes celebrandae sint vespertina hora, quae et nona, in Laodicensi concilio, capitulo octavo decimo scriptum est, quod idipsum officium precum nona et vespera semper debeat exhiberi. Secundum [Col. 1177A] hoc capitulum in festis et in caeteris diebus uno modo celebretur oratio in vespertino et hora nona, ut reor, similiter possumus dicere de tertia et sexta. Post vespertinalia et matutinalia officia, quae aguntur pro mortuis, solemus cantare psalmum in loco, Miserere mei, Deus, Domine, ne in furore tuo. Ipse est sextus in ordine Psalmorum, et tamen inscribitur pro octava. Idcirco, quia nos, qui in sexta aetate mundi sumus, debemus, pro septima et octava aetate rogare Deum per hunc psalmum, ut evadamus tormenta, quae malis debentur in memoratis erratibus, de quo dicit Augustinus in prologo ejusdem Psalmi: Veniet octavus judicii dies. qui meritis tribuens quod debetur, jam non ad opera temporalia, sed ad vitam aeternam sanctos transferet, impios [Col. 1177B] vero damnet in aeternum. Quam damnationem metuens, orat Ecclesia in hoc psalmo, dicens: Domine, ne in ira tua arguas me. Et Beda in libro de temporibus: ipsa est octava, pro qua sextus psalmus inscribitur. Credo quia, in sex hujus saeculi aetatibus pro septima vel octava hujus saeculi est aetate supplicandum. In qua quia justi gaudia, sed reprobi sunt supplicia percepturi, psalmus iste ingenti pavore incipit, currit, finitur: Domine, ne in furore tuo arguas me.



CAPUT V. De Sexta.

De tribus repetitionibus sextae sive nonae, prout potui, ministravi in cursu primae, et tertiae, et de lectionibus atque responsoriis. Praesentes tres repetitiones [Col. 1177C] statuunt nos in famulatu Domini, sive muniunt ab insidiis inimici per septimam horam, et octavam, et nonam, ita tamen, ut in ipsa nona habeant initium reliquae tres repetitiones, quae nos perducant usque ad finem diei. Restat ex statu temporis considerare versum, qui dicitur ad sextam. Status temporis est meridies, quando sol in centro coeli est, ferventissimum ardorem praestat terris. Idem status perfectionem mentium devotorum hominum monstrat, quorum fervor ita conjunctus est igni invisibili, ut ab ipso pascatur delectatione, et illuminetur lumine intelligentiae. Eadem hora ascendit Petrus in coenaculum, et voluit comedere. In prima sunt initia virtutum, in tertia profectus, in meridie [Col. 1177D] perfectio. Quam perfectionem denuntiant nobis aliqui versus cursus sextae. Prima periocha dicit: Defecit in salutare tuum anima mea, et in verbo tuo supersperavi. Secunda dicit: Quomodo dilexi legem tuam, Domine? tota die meditatio mea est. Tertia ita, Oculi mei defecerunt in salutari tuo, et in eloquium justitiae tuae. Statum talium mentium versus monstrat, dicens: Dominus regit me, et nihil mihi deerit, in loco pascuae ibi me collocavit. Ubi nos dicimus, Dominus regit me, translatio quae assumpta est a sancto Hieronymo ex Hebraica veritate, habet, Dominus pascit me. Quem Dominus pascit adventu spiritus sui, eumdem regit, id est in illis moribus facit eum spiritus Dei delectari, qui secundum rationem sunt, et deducunt per rectum iter ad civitatem [Col. 1178A] munitissimam Hierusalem. Ei nihil deest, sicut Paulus Apostolus dicit: Omnia possum in eo qui me confortat, Omnia illi cooperantur secundum Deum: prospera et adversa aequanimiter tolerat; ac ideo subsequitur: In loco pascuae ibi me collocavit, sive, in abundantia intellectualium rerum in praesenti, sive in futuro, in laetitia et gloria sempiterna, ubi erit satietas omnium gaudiorum sine fine.



CAPUT VI. De Nona.

Nona continet nos per decimam horam et undecimam et duodecimam. Status temporis, quando nona celebratur, designat fervorem studiorum, quem exercebat mens in altitudine virtutum aliquantulum tepefactum esse propter tentationes accidentes. [Col. 1178B] Unde Gregorius in Moralibus Job: Vitia, dum nos tentant, proficientes in + nos virtutes humiliant. Sicut tunc sol descendit a centro ad inferiores partes, ita mens, quando tentatur, descendit ab altitudine intimi gaudii ad considerandam suam naturam atque fragilitatem, et videt quam facilis sit ad occasum. Tentabatur Paulus, quando dicebat: Ne magnitudo revelationum extollat me, datus est mihi stimulus carnis meae, Angelus satanae qui me colaphizet. Qua de causa tentetur electus, praesens noster magister Paulus hic demonstrat. Atque in sequentibus molestiam quam patiebatur ex tentatione, manifestat, dicens: Propter quod ter Dominum rogavi, ut discederet a me. Ut opinor nisi ei molestiam faceret stimulus satanae, non Deum precaretur, ut [Col. 1178C] discederet ab eo. Eamdem precationem sonant aliqui versus cursus nonae. Prima periocha dicit: Tribulationes et angustiae invenerunt me, mandata tua meditatio mea est. Quod ita Augustinus in eodem psalmo: Saeviant, persequantur, dum tamen mandata Dei non relinquantur, et ex ipsis mandatis, etiam qui saeviunt, diligantur. Secunda dicit: Multi qui persequuntur me, et tribulant me, a testimoniis tuis non declinavi. Tertia ita: Erravi sicut ovis quae periit; require servum tuum, quia mandata tua non sum oblitus. Versus praesentis cursus memorat tentationem quae designatur per solis declinationem: Ab occultis meis, inquit, munda me, Domine, et ab alienis parce servo tuo. Quod ita memoratus Augustinus [Col. 1178D] in psalmo decimo octavo: Tolle mihi ex corde malam cogitationem, repelle a me malum suasorem: hoc est, Ab occultis meis munda me, et ab alienis parce servo tuo.



CAPUT VII. De vespertinali synaxi.

Legimus in Esdra, quod jam memoravimus, quater in die populum Dei confessum esse Domino et quater in nocte: Et ex verbis domini Bedae, ex tractatu in eodem Esdra: Opinionem esse cognoscimus sanctae Ecclesiae, juxta illum morem se quatuor officia celebrare in die, et quatuor in nocte. Non enim immerito nos qui militamus Deo, quater in nocte vigilias renovamus, cum hi qui saeculo militabant, per quatuor vigilias findebant noctem in castris, ne [Col. 1179A] irrumperentur castra ab inimicis insidiantibus. Nostras quatuor vigilias, in nocte solemus vocitare, vespertinum, completorium, nocturnum, et matutinum. Ex etymologia Vespertini nominis addiscere possumus, vespertinum officium ad noctem pertinere. Dicit Isidorus in libro Etymologiarum, vespertinum officium est in noctis initio, vocatum ab stella vespere, quae surgit oriente nocte. Et Augustinus in psalmo vigesimo nono, vespere demorabitur fletus. Quid est vespere demorabitur fletus; vespera fit quando sol occidit. Hinc possumus conjicere, feriatos dies observamus, quod eos observare debeamus a vespere usque ad vesperam, ut a solis occubitu usque ad ejus iterum occasum eos legitime observare, necesse sit. Iste status noctis informat fletum [Col. 1179B] eorum peccatorum, quibus occidit verus sol. Illis necesse est plorare quinque carnales sensus suos, qui obedire solent ad peccandum, ut in matutino, id est, in evasione peccatorum quando sol eis iterum inchoat oriri, quibus occidit vespere, possint laetari. Unde idem qui supra in memorato Psalmo: Vespere demorabitur fletus, et in matutino exsultatio: quando coeperit oriri fidelibus lux, quae occiderat peccatoribus. + Informat etiam altero modo statum eorum, qui aliqua infirmitate opprimuntur, per quam appropinquant morti. Hi enim quanto plus timent mori, et sententiam percipere veram peccatorum, tanto plus ante oculos mortis suae reducunt carnales motus, qui generati sunt per quinque sensus corporis, et eos deflent. Timor solet occupare [Col. 1179C] mentes hominum, quando morti appropinquant, sicut de ipso Domino scriptum est (quamvis non timeret infirmitate, sed dispensative) coepit contristari et moestus esse. Tamen multi sunt, qui gaudent de matutino, quando resurgent a mortuis propter consortium Resurrectionis Christi. His duobus modis transcursis, debemus venire ad quotidianum usum nostrum: quotidianus usus noster tenet, ut quinque psalmos cantemus in vespertinali synaxi. Quis enim nescit, quamvis per quatuor horas deprecemur Dominum, quanta impedimenta et quot tristitiae occupent mentem justi per diem? Oculi adducunt ad eas formas illices, quae quia sine voluntate justi animae intrant ad eam, taedio afficitur. Simili modo per aures intrant verba aut detractionis, aut [Col. 1179D] luxus, quae nihilominus molestiam ingerunt menti. Nares etiam non sunt alienae ab hoc pestifero internuntio. Os non se potest excusare nisi delinquat. Unusquisque cognoscit quando verba criminalia, quando verba otiosa, et caetera talia quibus per os polluitur mens. Manus procul dubio et pedes saepe id tangunt, unde anima fit deterior per cogitationem. At quia in istis quinque sensibus tendimus quotidiano affectu ad tenebras, necesse est, ut noctis initio pro eis veniam Deum precemur. Isti sunt quinque sensus, quos mane commendamus Domino dirigendos, dicendo: Dirige, Domine, corda, sensus et sermones nostros, et opera manuum nostrarum. Inter sensus, et sermones, et opera comprehenduntur quinque [Col. 1180A] sensus corporis. De cordibus est seorsum dicendum, postquam venerimus, si Dominus dederit, ad hymnum Mariae. Propter hos videlicet quinque sensus, quia forte non fuimus digni, ut dirigerentur per omnia secundum Domini placitum, quinque psalmi cantantur, ut ignoscatur nobis. Hos quinque psalmos antiphonatim cantare solemus. Ut tripartita narrat historia in libro X, c. 9: ab Ignatio episcopo Antiochiae antiphonarum usus in ecclesiis primo coepit actitari. Ita enim narrat: Dicendum tamen est, unde sumpsit initium, ut in Ecclesia antiphonae decantentur. Ignatius Antiochiae Syriae tertius post apostolum Petrum episcopus, qui etiam cum ipsis degebat apostolis, vidit angelorum visionem, quomodo per antiphonas sanctae Trinitati dicebant hymnos, isque [Col. 1180B] modum visionis Antiochenae tradidisse probatur Ecclesiae, et ex hoc ad cunctas transivit ecclesias.

Antiphona dicitur vox reciproca. Antiphona inchoatur ab uno unius chori, et ad ejus symphoniam. Psalmus cantatur per duos choros. Ipsa enim, id est, antiphona conjunguntur simul duo chori. Quanto enim melior est anima corpore, tanto melior est cantus animae, quam corporis. Igitur intendendum est, quae sit antiphona animae. Videtur nobis virtus dilectionis esse, quae conjungit opera duorum fratrum simul, psalmi ad opera referuntur? Antiphona ad illam dilectionem, qua unusquisque fratri suo porrigit suum opus. Verbi gratia: unus legit et discit doctrinam in schola, alter seminat in campo: tempore fructus doctor seminanti porrigit doctrinam, [Col. 1180C] sator doctori panem. Duobus choris alternatur antiphona, quoniam non potest minus esse charitas quam inter duos. Hanc vicissitudinem charitatis significant cantores, qui alternatim ex utraque parte antiphonas levant. Hos duos choros designaverunt pennae animalium invicem porrectae, quas vidit Ezechiel in figura adventus Christi et Novi Testamenti. Conjunctio duarum pennarum antiphona est, quae vicem tenet charitatis. Unde Gregorius scribit in homilia septima super eumdem Ezechielem. Nam dum ille verbum praedicationis exhibet, et lumine veritatis ex corde meo ignorantiae tenebras repellit, et dum illi ego quia fortasse a mundi hujus potente opprimitur, solatium meae defensionis impertior, atque hanc de violentis manibus evello, [Col. 1180D] vicissim nobis pennas nostras tendimus, ut nos affectu et ope vicaria ex bono quod accepimus, tangamus. Unde bene primus pastor admonet, dicens: Omnium finis appropinquabit: Estote itaque prudentes, et vigilate in orationibus: ante omnia mutuam in vobismetipsis charitatem continuam habentes, quia charitas operit multitudinem peccatorum. Post hoc sequitur lectio a pastore prolata. Ipsa est lectio quam pastor debet domesticis suis solerter administrare. Audivi olim responsorios cantari apud quosdam post lectionem vespertinalem, qui continentur in aliquibus antiphonariis; sed apud nonnullos modo ac pene omnes, post lectionem sequitur conjunctim versus. Saepe enim revolvo apud me, si decantari [Col. 1181A] oportet responsorium post lectionem vespertinalem, quare non simili modo decantetur post lectionem matutinalem. In hac revolutione cogitationum occurrit mihi, ut sicut hymnus Zachariae excludit responsorium post matutinalem lectionem, ita excludat responsorium hymnus sanctae Mariae post vespertinalem lectionem. De versu foret hic dicendum, sed quia nos inchoamus haec officia a Septuagesima, non possumus hic referre aliquid de versu, quem solemus dicere in vespertinali officio, antequam dicamus aliquid de Alleluia, quod cantatur in Septuagesima. In eodem vespere, et in nocte sequenti, Alleluia per omnia officia cantoris currit. Ita agimus de Alleluia quando illud recondimus in thesauris suis, id est, in cordibus electorum et angelorum vocibus, [Col. 1181B] sicut solet dilectus circa dilectum agere, qui porrecturus est iter longinquum, osculatur os ejus, collum, oculos, frontem et caetera. Dictum sit strictim de Alleluia, quod propterea toties frequentamus, quia diligimus illud, et in propinquo recondendum sit. Dicendum est de versibus qui fiunt per Dominicas noctes caeteras, et per sex dies hebdomadis. Per Dominicas noctes solemus dicere, Vespertina oratio ascendat ad te, Domine, et descendat super nos misericordia tua. In caeteris autem noctibus solemus dicere, Dirigatur oratio mea sicut incensum in conspectu tuo. Unam rationem habent isti versus: Dominicalis versus ex suis verbis monstrat actitari vespertinam orationem. Talis namque debet esse omnis versus, ut vel statum officii ad memoriam reducat, [Col. 1181C] vel statum temporis; sicut illi faciunt qui circa passionem Domini et resurrectionem cantantur: at quotidianus versus, in posterioribus verbis suis, quamvis non cantentur, eadem aperit dicendo, Elevatio manuum mearum sacrificium vespertinum. Propter haec verba, versus memoratus, Dirigatur oratio mea, inchoatur, sed nescio cur non cantentur: forsitan, quia cantoribus displicet, quod non conveniunt eorum modulationibus. Cum ipso versu offertur incensum, quod Dominus praecepit offerri, de quo scriptum est in libro Exod.: Ponesque altare contra velum, quod ante arcam pendet testimonii coram propitiatorio, quo tegitur testimonium, ubi loquar tibi. Et adolebit incensum super eo Aaron suave fragrans: mane quando componit lucernas, incendet illud, [Col. 1181D] et quando collocat eas ad vesperam, uret thymiama sempiternum coram Domino, et reliqua. Intendat summus sacerdos, qui vicem tenet Aaron in Ecclesia, quis debeat incensum offerre Domino super altare. Post hoc sequitur hymnus sanctae Mariae. Sicut quinque psalmi deplorant quod quinque sensus corporis deliquerant, ita hymnus sanctae Mariae castigat cogitationes, quae se inani jactantia extulerunt in prosperitate diei, dicendo: Dispersit superbos mente cordis sui, deposuit potentes de sede. Usque huc modum eorum hominum diximus, excepto de versu dominicali, qui aliqua negligentia percutiuntur unde habent plangere. At nunc dicendum est de illis qui in Domino triumphant, et nihilominus ei [Col. 1182A] laudem vespertinalem offerunt per quinque psalmos, quos solemus cantare in Dominicis noctibus. Sicut Dominica nox victrix exstitit Dominica resurrectione, ita psalmi qui in ea cantantur, victoriam electorum Domini et laudem ejus resonant. Primus psalmus, id est, Benedictus Dominus Deus meus, victoriam continet David contra Goliam. Sequentes psalmi resonant laudem Dei. De secundo dicit Augustinus in tractatu Psalmorum: Exaltabo te, Deus meus rex, et benedicam nomini tuo in saeculum et in saeculum saeculi: Videtis inchoatam esse Dei laudem, usque in finem psalmi laus ipsa perducitur. De tertio ita. Ecce psalmus sonat. Cujus vox est? Quae, si vultis, vestra est exhortantis animam suam ad laudandum Deum, et dicentis sibi: Lauda, anima [Col. 1182B] mea, Dominum. Et de quarto ita: Nobis dicitur: Laudate Dominum. Dicitur hoc omnibus gentibus, non solis nobis. Et istam vocem per loca singula sonantem, a lectoribus singulatim audiunt Ecclesiae. Una vox tamen Dei super omnes non tacet ut laudemus eum. Et quasi quaereremus quare laudare Deum debeamus, videte quam causam attulit: Laudate Dominum, inquit, quoniam bonus est. Psalmus quintus continet laudem Hierusalem, quae restaurata est post peregrinationem. De quo idem qui supra, in eodem: Quid enim factura es, o Hierusalem? Transit enim labor et gemitus, quid factura es? Aratura es? seminatura? novellatura? navigatura es? negotiatura es? quid factura es? An in illis operibus, quamvis bonis et de misericordia venientibus, [Col. 1182C] exerceri adhuc te oportet? Considera numerum tuum, considera undique societatem tuam: vide utrum aliquis esuriat cui porrigas panem, vide si aliquis sitiat cui des calicem aquae frigidae, vide utrum aliquis apud te modo peregrinus est quem hospitio recipias, vide utrum aliquis aeger quem visites, vide utrum aliquis litiget quem concordes, vide utrum aliquis moriatur quem sepelias. Quid ergo factura es? Collauda, Hierusalem, Dominum. De hymno sanctae Mariae ita tractat dominus Beda in homiliis suis: Verba igitur evangelicae lectionis frequenti meditatione revolvamus, exempla beatae Dei genitricis semper animo retineamus, ut in conspectu Dei humiles inventi, et proximis quoque debito honore submissi, mereamur una cum ipsa perpetuo [Col. 1182D] sublimari gaudio. Studeamus sollicite ne nos indebite laudantium favor extollat, cum illam videamus inter verba verae laudationis inconcussam humilitatis tenuisse constantiam. Si immoderatus temporalium rerum nos appetitus delectat, reminiscamur quia judex noster divites dimittit inanes. Si temporalis afflictio forte mentem conturbat, recogitemus quia et humiles exaltat. Nunquam de impetranda admissorum venia desperemus, quia misericordia ejus a progenie in progenies timentibus eum. Nulli inter mala quae fecit gravior impoenitendi culpa subrepat, quia Deus superbis resistit, eosque beatorum sorte secernens, per varia poenarum loca pro peccatorum varietate dispergit. Fit autem, largiente [Col. 1183A] Domino, ut si beatae Mariae semper acta et dicta recolamus, semper in nobis et observantia castitatis et virtutis opera perseverent. Nam et optimus ac saluberrimus in sancta Ecclesia mos inolevit ut hymnus ipsius quotidie cum psalmodia vespertinae laudis ab omnibus canatur, quatenus ex hoc animos fidelium et frequentior Dominicae incarnationis memoria, ad affectum devotionis accendat, et recogitata saepius exempla genitricis illius in virtutum soliditate confirment. Et hoc opportune ad vesperes fieri complacuit, ut videlicet fatigata per diem ac distenta diversis cogitationibus mens nostra, incumbente tempore quietis, ad unionem se suae considerationis colligeret, jamque salubriter admonita, quidquid superfluum vel nocivum diurna [Col. 1183B] vagatione contraxisset, totum hoc nocturnis denuo precibus et lacrymis ex tempore mundaret. Post hunc hymnum per noctes Dominicas aliquibus in locis dicitur Kyrie eleison, ut audivi Romae, et postea collecta: aliquibus in locis collecta tantummodo sequitur. Sicut genuflexionem omittimus recolendo resurrectionem nostram, ita et preces flebiles praesentis vitae, quas solemus cum genuflexione promere, in eis noctibus omittimus. Ut superius demonstratum est ex verbis Augustini, in illa coelesti Hierusalem, ubi resurrectio est vera, in re nulla precatio pro miseriis exercebitur. Quapropter tantum sequitur collecta, quam solet presbyter stando proferre ob recordationem futurae resurrectionis, per Dominicas noctes. Quoniam in praesenti saeculo sumus, [Col. 1183C] necesse est nobis ut muniamur orationibus sanctorum presbyterorum. Et quia quodammodo recolimus festivitatem civium coelestis Hierusalem, oportet nos celebrare illam majori laetitia et securitate, quam cum celebramus nostram peregrinationem. Quoniam in Septuagesima inchoavimus hanc constitutionem [cautionem], volumus subjungere dicta sancti Augustini de Septuagesima, quae dicit in tractatu psalmi, Lauda, Hierusalem, Dominum: Post septuaginta ergo annos cum prophetat Jeremias reparari civitatem Hierusalem, et factum est ut ibi significaretur imago futurorum, significatum est nobis post omnem istam volubilitatem temporis, quae septenario numero volvitur, futuram illam civitatem nostram in aeternitate in uno die. In illa quippe [Col. 1183D] habitatione tempus non volvitur, quia habitatoribus non labitur. Ex verbis beati Augustini docemur per Septuagesimam designari praesens tempus, quod volvitur septenario numero; et per paschales dies, qui sequuntur Septuagesimam, futuram patriam.



CAPUT VIII. De completorio.

Completorium ideo dicitur quia in eo completur quotidianus usus cibi sive potus, qui necessario sumitur ad sustentationem corporis, seu locutio communis. Unde et apud monachos tenetur usus, ex Regula sancti Benedicti, ut ab eo officio claustra oris muniant, et ea aliena faciant a communi colloquio, usque dum iterum ad opera redeant. Non [Col. 1184A] enim immerito potest haec pars noctis conticinium vocari, in qua conticescunt omnia. Apud eos qui noctem dividunt in septem partes, prima pars vocatur crepusculum, secunda vesperum, tertia conticinium, de qua nunc agimus, quam ideo sic posse vocari arbitror, quia in eo conticescunt omnia. In eo officio quatuor psalmi recoluntur usque ad versum. In quatuor psalmis quatuor elementa corporis nostri commendamus Domino. Quod versus aperte dilucidat, dicens: Custodi me, Domine, ut pupillam oculi; sub umbra alarum tuarum protege me. Quot pericula possint hominem invadere dormiendo extrinsecus plusquam vigilando, unusquisque recognoscit qui vel tenuiter sapit. Aptatur quodammodo hoc officium commendationi, qua se commendat [Col. 1184B] homo Deo, quando transit de saeculo. Somnus est imago mortis. Sicut enim alienatur mens mortui hominis ab istis mortalibus, et miseriae hujus saeculi oblivioni traduntur, ita quodammodo animus dormientis alienatur a cogitationibus consuetis et ab omni officio temporali. Quod monstrat Augustinus in uno versu psalmi primi, qui canitur in completorio dicens: In pace in idipsum dormiam et requiescam. Recte enim a talibus speratur omnimodo mentis abalienatio a mortalibus rebus, et miseriarum saeculi hujus oblivio, quae nomine obdormitionis et somni decenter et prophetice significatur, ubi summa pax nullo tumultu interpolari potest, sed hoc jam non tenetur in hac vita, sed post hanc vitam sperandum est. Secundus psalmus transit usque [Col. 1184C] ad illum versum in quo Christus spiritum suum posuit in cruce. In quo cupimus conformari dormitioni ejus, hoc est, ut membra quiescant et cor vigilet. Tertius psalmus, qui habitat in adjutorio, plenus est verbis orationum quae deprecantur Domini protectionem. Qui et secundum Romanum usum cantatur in Parasceve post lectionem, in qua secundum Osee nostra mortificatio ad exemplum Christi demonstratur, et resurrectio post duos dies. Admonet nos per hunc psalmum compositor officii ut in omnibus periculis et tribulationibus, secundum verba ejus, mens nostra intenta sit ad deprecandum Deum. Ac ideo quia somnus noster aliquam similitudinem habet dormitionis eorum qui sub protectione Domini transierunt de praesenti saeculo, idem [Col. 1184D] psalmus cantatur in completorio nostro. Nec non et quartus psalmus aliquo modo recolit intentionem illorum qui in tribulatione sunt, et tamen de tribulatione transeunt in pace, dicendo: In noctibus extollite manus vestras in sancta. Unde Augustinus in tractatu ejusdem psalmi, Nox enim tristis res est, dies laeta res est. Et paulo post: Benedicite ergo Dominum. Quando? In noctibus. Quando benedixit Job, quando tristis nox erat? Ablata sunt omnia quae possidebantur, ablati filii quibus servabantur. Quam tristis nox? Sed videamus si non in noctibus benedicit: Dominus dedit, Dominus abstulit, sicut Domino placuit, ita factum est: sit nomen Domini benedictum. Versus qui sequitur, ut praetulimus, totum [Col. 1185A] opus officii monstrat, hoc est, postulationem custodiae Domini circa pericula noctis. Et quam pacem desiderat anima orantis, sequens hymnus sancti Simeonis monstrat, hoc est, ut ab omni tumultu hujus saeculi quiescat. Hoc precabatur Simeon, quando cupiebat transire de hac vita ad alteram vitam, et dicebat: Nunc dimittis servum tuum, Domine, secundum verbum tuum in pace. Ex praesenti hymno manifeste edocemur quod in praesenti commendatione conformemur illis qui in Domino mortui sunt. Igitur non est congruum post hanc commendationem bibere aut comedere, aut tale aliquid agere quod non pertineat ad quietem membrorum et abalienationem status quieti corporis. Et quia non est deinceps collatio habilis invicem referentium [Col. 1185B] et disputatio quae necessaria est post lectionem dormientibus palpebris oculisque somnum trahentibus, cessat lectio. Tempus illud significat de quo scriptum est: Et erunt omnes docibiles Dei, et illud Apostoli, Sive prophetiae evacuabuntur, sive linguae cessabunt, sive scientia destruetur. Et quia ex ordine Esdrae necessaria est lectio in isto officio, ut quater in nocte legatur, solent religiosi viri ante praesens officium lectionem legere. Sicut Maria quae unxit Dominum unguento, praevenit facere quod faciendum erat in sepulcro ejus si inveniretur corpus ejus, ita lectio sua doctrina ungit animas devotas ante commendationem dormitionis.



CAPUT IX. De nocturnali officio.

[Col. 1185C] In nocturnali officio dicimus primo: Domine, labia mea aperies, et os meum annuntiabit laudem tuam; deinde sequitur Gloria. Quando pridem in nocte conventi fuimus, commendavimus nos Domino, et conclusimus ora, atque post singuli quasi quodammodo in singulis sepulcris quievimus, et soli Domino mente astitimus, cui non sunt verba necessaria, quia omnes cogitationes novit; at nunc quia iterum convenimus ad confitendum Domino, precamur eum ut sua directione labia nostra aperiat, et ad suam laudem os nostrum fatiscat. Dein sequitur invitatorium; in eo communis coetus fratrum convocat omnes degentes undique, ut excitentur et veniant ad confitendum Domino, juxta quod versus secundus sonat invitatorii: Praeoccupemus [Col. 1185D] faciem ejus, inquies, in confessione, et in psalmis jubilemus ei. Deinde sequuntur duodecim psalmi, sine antiphona, cum tribus glorificationibus sanctae Trinitatis, per ternas divisiones quatuor psalmorum. Dominica nox Dominicam resurrectionem ad memoriam nostram reducit. Quae ideo vocatur Dominica, quia Dominus eam clarificavit sua resurrectione. Non enim solus resurrexit a mortuis, sed omnes sui electi, sive qui fuerunt ab initio mundi ante suam incarnationem, sive qui futuri sunt usque ad finem mundi. Quapropter dicit Apostolus Paulus: Qui praedestinatus est Filius Dei in virtute secundum spiritum sanctificationis ex resurrectione mortuorum Jesu Christi Domini nostri. Quoniam [Col. 1186A] in sua resurrectione voluit resurrectionem omnium electorum designare, propterea dixit, ex resurrectione mortuorum. Horum omnium resurrectionem recolimus in Dominicis noctibus. Status Ecclesiae nostrae tribus articulis distinguitur, id est, sub lege naturali, et sub lege Mosaica, et sub lege evangelicae gratiae. Quamvis multi sancti essent sub naturali lege, tamen maxime duodecim patriarchae viguerunt, scilicet intantum, ut ab his duodecim tribus postea fierent. Sicut ex duodecim apostolis in Novo Testamento propagatus est Christianus populus, ita in Veteri Testamento populus peculiaris Deo ex duodecim patriarchis. Isti duodecim psalmi recolunt annum primum visitationis vineae, in quo ficus inutilis stetit. Ut nos inutiles non simus, [Col. 1186B] recolimus duodecim psalmos instar honorum morum sanctorum patriarcharum. Quos divisos cantamus per quaternarium numerum, quia quatuor virtutes sunt quibus credimus sanctos patriarchas coluisse sanctam Trinitatem, scilicet, prudentia, fortitudo, justitia et temperantia. Istae virtutes non separantur ab invicem, sed ubi una ex illis est, tres semper oportet adesse. Unde Augustinus in epistola ad Hieronymum: Porro si prudentia tunc erit, si et fortis, et justa, et temperans sit, profecto ubi fuerit, secum habet caeteras; sic et fortitudo imprudens esse non potest, vel intemperans vel injusta; sic et temperantia necesse est ut prudens, fortis et justa sit; sic justitia non est, si non sit prudens, fortis et temperans; ita ut ibi vera est [Col. 1186C] aliqua eorum, et aliae similiter sint; ubi autem aliae desunt, vera illa non est, etiamsi aliquo modo similes esse videantur +. Sequentes tres psalmi cum antiphona recolunt secundum annum, in quo Dominus per legem visitavit vineam suam, permanente adhuc ficu inutili: Ut non simus inutiles, cantamus tres psalmos quatenus consortes simus ordini trium electorum, qui fuerunt sub lege Mosaica, scilicet legislatorum, psalmistarum et prophetarum. Hoc est inter duodecim psalmos qui sine antiphona cantantur, et tres qui cum antiphona, quod erat inter duodecim patriarchas, qui peregrini erant et sperabant haereditatem quam posteri eorum possederunt, et eosdem posteros, qui haereditaverunt terram promissam patribus eorum.

[Col. 1186D] Gloriati sunt duodecim patriarchae de promissis, sed posteri eorum magis de perceptis. Tres novissimi psalmi cum Alleluia recolunt annum tertium in Novo Testamento, ficu inutili manente, coruscante jam evangelica gratia. Laudamus Dominum in primitiva Ecclesia ex Judaico populo; laudamus in sequenti ex gentilitate: simili modo in revocatione populi Judaici, ut nostra ficus fructum pariat, noster videlicet populus, verbis et moribus colimus illam per exempla sanctorum Patrum. Hoc enim distat, inter illos tres psalmos qui cum antiphonis cantantur, et istos tres qui cum Alleluia, quod est inter illos qui habuerunt testamentum mutandum, et eos qui habent testamentum non mutandum. Major [Col. 1187A] clarificatio est in Novo Testamento quam in Veteri. Horum omnium resurrectionem celebramus in Dominica nostra; horum participes nos credimus futuros. Tres articulos memoratorum temporum dicit Gregorius in homilia sua significatos esse in tribus annis quibus Dominus quaesivit fructum ficulneae et non invenit.

Quando eorum recordamur qui migraverunt de mundo, fodimus fossam circa ficulneam, quia humiliamus nos usque ad pulverem mortis, et stercus addimus, quando peccata nostra recolimus. Hic dicendum est quid sit inter statum praesentium lectionum, et earum quae per pastores domesticis administrantur. Lectiones quae per pastores cantantur, domesticos et scientes admonent ut non deficiant. [Col. 1187B] Sicut ligna in focis adduntur lignis ut non deficiat ignis, ita ignitis sensibus domesticorum adduntur verba ignita pastorum, ut non deficiant. Lectiones in nocturnali officio typum gerunt earum lectionum quae solebant fieri in scholis Patrum, in quibus nescientes imbuebantur, et licitum erat eis interrogare in quibus dubitabant.

Quarum exempla praetulimus in libello de Officio missae, et hic unum proferimus. Scriptum est in Actibus apostolorum: Hi autem erant nobiliores eorum qui sunt Thessalonicae, qui susceperunt verbum cum omni aviditate, quotidie scrutantes Scripturas, si haec ita se haberent.

Ipsa enim dubitatio quae est in mentibus audientium antequam ad plenam cognitionem veniant, [Col. 1187C] designatur per statum noctis. Est varietas una de versu, qui fit altero ordine in illo officio quam in caeteris officiis. In caeteris officiis post lectionem sequitur versus, in isto praecedit. Versus causa est, ut ostendat totam intentionem quam gerit chorus in officio suo. Igitur, quia finis continet futurum effectum, sive in malo seu in bono, merito post completum officium ante specialem orationem versus ponitur: at in isto officio quoniam sedetur ad lectionem post psalmos, praecedit versus lectionem. Nulli dubium quin aliqua quies sit fessis sessio, et quasi aliqua praesumptio de otio. Ac ideo quia Deus non spernit preces afflictorum, constitutum est ut illico post afflictionem corporum sequatur oratio versus. Conjungunt nos novem lectiones conversationi novem [Col. 1187D] ordinum angelorum. Conjungunt nos novem responsorii gaudiis eorumdem novem ordinum angelorum. Et quoniam orandum est antequam ad illorum societatem perveniamus, celebratur versus orationis communis chori ante lectionem. Primus versus dicit, Memor fui nocte nominis tui, et caetera: ipsa verba ostendunt cur surreximus de statu nostro. Secundus versus, Media nocte surgebam. Iste ostendit, qua ora noctis oporteat surgere; sed quoniam negligentes sumus de tempore quo soliti erant surgere patres nostri, non audemus mentiri, mutamus versum istum, et dicimus alterum. Quoniam tu illuminas lucernam meam. Tertius versus dicit: Exaltare, Domine. Iste aperte Novum Testamentum [Col. 1188A] recolit, in quo Christus exaltavit hominem assumptum ad coelos in virtute sua. Quia diximus quod media nocte surgendum esset in nocturnali officio, ex verbis sancti Augustini et Hieronymi oportet nos confirmare nostra. David dicit in psalmo, Beati immaculati; quo tempore ipse solitus esset surgere ad confitendum Domino, Media nocte surgebam. Et in alio loco, Praeveni in maturitate, et clamavi. Quod ita Augustinus: Praeveni intempesta nocte, et clamavi. Plures codices non habent, intempesta nocte, sed, in maturitate, vix autem unus inventus est qui haberet geminata in praepositione, id est, in immaturitate. Immaturitas itaque hoc loco nocturnum tempus est, quod non est maturum, id est, opportunum, ut agatur aliquid vigilando, quod etiam vulgo [Col. 1188B] dici solet hora importuna: nox quoque intempesta, id est, media, quando quiescendum est. Hinc procul dubio nuncupata est, quia importuna est actionibus vigilantium. Tempestivum enim dixerunt veteres opportunum, et intempestivum importunum, a tempore ducto vocabulo, non ab illa tempestate quae consuetudine Latinae linguae coeli perturbatio jam vocatur, quanquam isto verbo libenter utantur historici, ut dicant, ea tempestate, quod volunt eo tempore intelligi. Unde et Hieronymus in libro de Vita Paulae, Post Alleluia cantatum, quo signo vocabantur ad collectam, nulli residere licitum erat, sed prima vel inter primas veniens caeteras operiebatur, pudore et exemplo ad laborem eas provocans, non terrore. Mane, hora tertia, sexta, nona, [Col. 1188C] vespere, noctis medio per ordinem psalterium canebant. Item ejusdem ad Demetriadem virginem: Nunc tantum ad virginem loquar, id est, non ea quae extra te, sed in te sunt, tantum considerans. Praeter psalmorum et orationis ordinem, quod tibi hora tertia, sexta, nona, ad vesperum, noctis medio, et mane semper est exercendum, statue quot horis sanctam Scripturam ediscere debeas, quanto tempore legere, non ad laborem, sed ad delectationem et instructionem animae. Cumque haec finieris spatia, et frequenter te ad figenda genua sollicitudo animae suscitarit, habeto lanam semper in manibus, vel staminis pollice fila deducito, vel ad torquenda subtegmina in alveolis fusa vertantur, aliarumque neta aut in globum collige, aut textenda compone, et reliqua. [Col. 1188D] Et iterum ejusdem ad aliam de institutione filiae. Praeponatur ei probae fidei, morum ac pudicitiae virgo veterana, quae illam doceat et assuescat exemplo ad orationes et psalmos nocte consurgere, mane hymnos canere, tertia, sexta, nona hora stare in acie quasi bellatricem Christi, accensaque lucerna reddere sacrificium vespertinum. Sic dies transeat, sic nox inveniat laborantem, oratio lectioni, lectio succedat orationi. Sufficiant nobis haec exempla ad demonstrandum qua hora surgendum sit in nocturnali officio; et hic habeant finem tres stationes vigiliarum, quae per ternas horas divisae exercitae sunt, et in quarta oriente jam Lucifero, excussis torporibus taedii nostri, sobrie et strenue praestolemur [Col. 1189A] adventum Domini nostri Jesu Christi, qui sua resurrectione nos laetificavit, et informavit ad resurrectionem nostram, quam desideraverunt patres, sed in nobis impleta est, in quos fines saeculorum devenerunt. Quos fines recolimus in matutinali officio usque ad resurrectionem corporum.



CAPUT X. De matutinali officio.

Matutinale officium tempus Novi Testamenti mentibus nostris intimat, hoc est ab initio baptismi usque ad plenam remunerationem quam promisit Deus cum jurejurando Abrahae et filiis suis in aeternum. Eo enim tempore, id est matutinali, baptizati sunt filii Israel in mari Rubro, ut Exodus narrat: Factum est, inquiens, in vigilia matutina, et ecce [Col. 1189B] respiciens Dominus super castra Aegyptiorum per columnam ignis et nubis, et interfecit exercitum eorum, et subvertit rotas curruum, et reliqua. Quando isti sunt interfecti, tunc baptizati sunt filii Israel. Quae sit vigilia matutina, Beda in tractatu super Marcum monstrat, ubi disputat de quarta vigilia noctis: Et circa, inquit, vigiliam quartam noctis venit ad eos ambulans super mare. Stationes et vigiliae militares in terna horarum spatia dividuntur. Quando ergo dicit, quarta vigilia noctis venisse ad eos Dominum, ostendit tota nocte periclitatos, et extremo noctis tempore eis auxilium praebitum. Et paulo post: Cum vero mentem quis nisi justus ad superni lumen praesidii et perpetuae dona retributionis erexerit, quasi inter noctis umbras repente [Col. 1189C] exortum Luciferi conspicit, quod diem proximum nuntiat. Lucifer namque cumplurimum tres horas noctis, id est, totam vigiliam matutinam, illuminare perhibetur. Aderitque Dominus qui, sopitis tentationum periculis, plenam libertatis fiduciam suae protectionis attribuat. Quod tempus, id est baptismi, praefiguratum est in arca Noe, in qua pauci, id est, octo animae salvae factae sunt. Docet Petrus apostolus hoc praecessisse in forma nostri baptismatis, dicens: In qua pauci, id est, octo animae salvae factae sunt per aquam, quod et nos nunc similis formae salvos baptisma facit, et reliqua +. Sicut tunc octo animae fuerunt in arca, ita possumus invenire octo ordines electorum sub tempore baptismi. Primus ordo est primitivae Ecclesiae versantis in populo [Col. 1189D] Judaico; secundus, ejusdem primitivae Ecclesiae intrantis ad gentes; tertius, credentis gentilitatis; quartus, resipiscentis populi Judaici; quintus, eoram qui futuri sub tempore Antichristi: sextus, et septimus, et octavus, eorum, qui universaliter colligendi sunt ex Asia, et Europa, et Africa, et fruentur majori pace quam nunc fruatur Ecclesia. Unde Gregorius: Quae sagena scilicet universaliter tunc repletur, cum in fine suo humani generis summa concluditur. Primus psalmus monstrat primitivam Ecclesiam, quae reformata et aedificata est Christi praedicatione, eo jam regnante, sicut ipse dicit, Data est mihi omnis potestas in coelo et in terra. Quod primus et secundus versus dilucidant: Dominus [Col. 1190A] regnavit, decorem induit, induit Dominus fortitudinem et praecinxit se. Iste regnantem Christum monstrat; at secundus, aedificationem membrorum suorum, dicens: Etenim firmavit orbem terrae, qui non commovebitur. Quid iste psalmus in se contineat, addiscimus verbis sancti Augustini in expositione tituli ipsius. Ita enim infit: In titulo enim tanquam admonemur in limine quid intus quaeramus. Inscriptus ergo est ita: Laus cantici ipsi David in die ante sabbatum, quando fundata est terra. Et post aliqua: Cum omnes qui credunt per universam terram, immobiles sunt in fide, fundata est terra: tunc fit homo ad imaginem Dei, quod significat sextus ille dies de Genesi. Sed quomodo illum fecit Deus? Quomodo fundata est terra? Christus venit ut fundaret [Col. 1190B] terram. Fundamentum enim aliud nemo potest ponere praeter id quod positum est, quod est Christus Jesus +. Super hoc fundamentum apostolica Ecclesia primo fundata est. Ipsa venit ad caeteras nationes, annuntians eis Christi adventum, et praecipiens ut ei jubilarent et servirent. Unde idem qui supra dicit in tractatu psalmi nonagesimi noni: Jubilate ergo Domino universa terra. Nunquid modo vocem meam audit universa terra? Et tamen hanc vocem audivit universa terra: Jam jubilat Domino universa terra, et quod adhuc non jubilat, jubilabit. Praetendens enim benedictio incipiente Ecclesia ab Hierusalem per omnes gentes, et reliqua. Ex his verbis nostram vocationem sentimus in secundo psalmo per praedicationem apostolorum; ac in tertio nostram [Col. 1190C] benevolentiam offerimus apostolorum vocationi, et dicimus, Deus, Deus meus, ad te de luce vigilo. Sitivit in te anima mea, quam multipliciter tibi caro mea. Titulus psalmi monstrat praesentem psalmum cantatum esse ex persona gentilitatis. Titulum habet ipse psalmus, Ipsius David cum esset in deserto Idumaeae. Quod ita idem Augustinus in tractatu psalmi ejusdem: Per Idumaeae nomen intelligitur saeculum istud. Idumaea enim gens erat quaedam errantium hominum, ubi idola colebantur.

Arca enim Noe, quae octo animas continebat, bicamerata erat. De qua re scribit idem qui supra, in libro quinto decimo de Civitate Dei: Et fieri quidem potest ut et nobis quispiam, et alius alio modo exponat haec aptius, dum tamen ea quae dicuntur, ad [Col. 1190D] hanc, de qua loquimur, Dei civitatem in hoc saeculo maligno tanquam in diluvio peregrinantem, omnia referantur, si ab ejus sensu, qui ista conscripsit, non vult longe aberrare, qui exponit. Exempli gratia, velut si quispiam quod hic scriptum est, inferiora bicamerata et tricamerata facies ea, non quod ego in illo opere dixi velit intelligi, quia ex omnibus gentibus Ecclesia congregatur: bicameratam dictam, propter duo genera hominum, circumcisionem scilicet, et praeputium, quos Apostolus et alio modo dicit Judaeos et Graecos, et reliqua. Quia futurum est ante persecutionem Antichristi, ut populus ex praeputio et circumcisione unum sint in fide, ideo duo psalmi in tertio ordine continentur sub una antiphona. [Col. 1191A] Quae continentur in psalmo, Deus misereatur nostri, utrumque populum designant, scilicet Judaeum et gentilem. Postquam hi fuerint conjuncti, veniet tribulatio Antichristi, in cujus figuram praecessit Nabuchodonosor et mittet in caminum tribulationis tres filios Noe, quasi tres pueros, quos non solum liberavit Deus de ejus malignitate, quia electi sunt, sed et benedicent Domino in similitudinem trium puerorum. Quapropter cum in caeteris psalmis solemus dicere Alleluia, in ista benedictione Latinis verbis utimur ad commendandam tribulationem quam passuri sunt sancti in diebus memorati Antichristi sive modo patiuntur a membris ejus. Et non est necesse ibi cantare, Gloria Patri et Filio, quia in ipsa benedictione commemoramus eamdem [Col. 1191B] sanctam Trinitatem, dicendo: Benedicamus Deo Patri, et Filio, et Spiritui sancto. Diximus de Gloria Patri quod ejus usum scripserit beatus Hieronymus ad papam Damasum. Post hoc secundum Danielem erit quies aliqua qui ita dicit: Beatus qui exspectat, et pervenit usque ad dies mille trecentos triginta quinque. Quod beatus Hieronymus sic exponit: Beatus, inquit, qui, interfecto Antichristo, supra mille ducentos nonaginta dies, id est, tres semis annos, dies quadraginta quinque praestolatur, quibus est Dominus atque Salvator in sua majestate venturus. In qua quiete celebrabitur laus Dei quae continetur in tribus psalmis, scilicet, Laudate Dominum de coelis, et Cantate Domino canticum novum, et Laudate Dominum in sanctis ejus; ab universo genere [Col. 1191C] humano quod evadet de tribulatione, quod genus humanum a tribus filiis Noe propagatum est. Unde Augustinus in memorato libro quinto decimo de Civitate Dei: Tricamerata vero, quae in arca erat, eo quod omnes gentes de tribus filiis Noe post diluvium reparatae sunt. Sive alio modo, ut idem Augustinus in libro Quaestionum Evangeliorum, titulo quadragesimo septimo. Ad ipsa tria genera quae assumuntur arbitror pertinere etiam illa tria nomina sanctorum virorum, quos solos liberatos Ezechiel propheta praenuntiat, Noe, Daniel, et Job. Videtur enim Noe pertinere ad eos per quos Ecclesia regitur, sicut per illum in aquis arca gubernata est, quae figuram gestabat Ecclesiae: Daniel autem, quia caelibem elegit vitam, id est, nuptias terrenas contempsit, [Col. 1191D] ut, sicut dicit Apostolus, sine sollicitudine viveret cogitans quae sunt Dei, genus eorum significat, qui sunt in otio, sed tamen fortissimi in tentationibus ut possint assumi: Job autem quia et uxorem habuit, et filios, et amplas terrenarum rerum copias, ad illud genus pertinet, cui molendinum deputatum est: sed tamen ut sint fortissimi in tentationibus, sicut ille fuit: non enim aliter assumi poterunt, nec puto alia esse genera hominum quibus constat Ecclesia, quam ista tria. Quoniam futura sunt haec unius virtutis, scilicet patientiae consortia et communia, sub una antiphona sive Alleluia canuntur tres psalmi, qui nos invitant ad eorum societatem. Dein sequitur lectio, quae pro admonitione [Col. 1192A] fraterna recitatur in choro, quae semper placita erit quandiu in praesenti saeculo deget Ecclesia. Postea sequitur versus aptus tempori tali, dicit enim, Dominus regnavit, et caetera. Tunc fiet illud quod Apostolus dicit, Cum tradiderit regnum Deo et patri. Quando regnum Deo tradit, sibi ipsi qui Deus est, conjungit illud ad perpetuum regnum suum. At hymnus Zachariae prophetae recolit remunerationem promissam Abrahae, id est, ut serviamus Domino sine timore in sanctitate et justitia omnibus diebus. Tale servitium reperitur modo in raris, qui sunt jam perfecti: Sed tunc ab electis omnibus celebrabitur, quia omnes erunt perfecti.



CAPUT XI. De nocturnali officio per quotidianas noctes.

[Col. 1192B] Ut enim dominica nox recolit cives Hierusalem ab initio mundi usque in finem, quotidianae noctes peregrinationem mortalium, et abalienationem a patria inter inimicos degentem. Et quia duodecim horae sunt noctis, in quibus necesse habemus custodia Domini muniri, duodecim psalmos cantamus. Et quia haec custodia seria est per sex aetates mundi, sex antiphonis conjungimus psalmos. Et quia sex aetates mundi tribus temporibus concluduntur, scilicet naturalis legis, litterae et legis gratiae, tres lectiones leguntur, et tres responsorii canuntur.



CAPUT XII. De matutinali officio per quotidianas noctes.

In Dominicis noctibus per quinque antiphonas recolimus [Col. 1192C] statum Ecclesiae ab initio apostolicae stabilitatis usque ad perfectionem electorum, qui in fine mundi venturi sunt: At quotidianis noctibus altero modo eumdem statum recolimus per mutationem psalmorum et canticorum a secunda feria usque in sabbato. Primus Psalmus, Miserere mei Deus, continet poenitentum conversionem. Judaei conversi, qui deputantur in primitiva Ecclesia, istius psalmi vigorem frequentabant, quando ad praedicationem Petri poenitentiam egerunt, et compuncti sunt corde. De quibus scriptum est in Actibus Apostolorum. His cuditis compuncti sunt corde, et dixerunt ad Petrum et ad reliquos Apostolos. Quid faciemus, viri fratres? Petrus vero ait illis: Poenitentiam, inquit, agile, et baptizetur unusquisque vestrum in nomine [Col. 1192D] Jesu Christi. Simili modo per sequentes noctes idem Psalmus nos, qui de gentili conversatione conversi sumus, ad poenitentiam provocat. Sufficit de praesenti psalmo. De caeteris, id est, Deus Deus meus, ad te de luce vigilo, et, Deus misereatur nostri: et, Laudate Dominum de coelis, ac, Cantate Domino, atque, Laudate Dominum in sanctis ejus. Jam dictum est: restat ordo ut ad secundam feriam revertamur et transeamus per mutationem psalmorum et canticorum. Illud primo oportet intueri, ut psalmus et canticum sicut sunt in officio deputata unius noctis, ita sunt in rebus similia et significationibus. Psalmus Verba mea, habet hunc titulum, Pro ea quae haereditatem accipit. Quem ita exponit Augustinus: [Col. 1193A] Intelligitur ergo Ecclesia, quae accepit haereditatem, vitam aeternam per Dominum nostrum Jesum Christum, ut possideat ipsum Deum, cui adhaerens, beata sit secundum illud, Beati mites, quoniam ipsi haereditate possidebunt terram. Hanc haereditatem primitiva Ecclesia accepit, quae simul cum apostolis in praesenti saeculo vixit. Ex ejus persona cantatur canticum Isaiae prophetae, Confitebor tibi, Domine, quoniam iratus es mihi: conversus est furor tuus, et consolatus es me, etc. Canticum istud, illud tempus recolit, quando primum vexillum sanctae Crucis erectum est. Unde in superioribus partibus in eodem propheta scriptum est, Et levabit signum in nationes, et congregabit profugos Israel, et reliqua. Quod sic Hieronymus in eodem exponit. In die illo, hoc est [Col. 1193B] in illo tempore, de quo et supradictum est, cum resurrexerit radix Jesse in signum populorum, sive ut dominetur gentium, apponet Dominus secundo manum suam, ut nequaquam juxta eos nostros Judaizantes in finem mundi, cum intraverit plenitudo gentium: tunc omnis Israel salvus fiat: sed omnia haec in primo intelligamus adventu. Et paulo post: Levabit igitur signum crucis in nationes universas, et de synagogis Judaeorum primum Israel populos congregabit, ut Apostoli praeceptum Salvatoris implerent, qui dixerat: Ite ad oves perditas domus Israel. Idem in sequentibus in memorato libro monstrat, de quibus canticum narret, dicens: Qui prius in solitudine dixeratis, quando ascendistis de terra [Col. 1193C] Aegypti, et mare siccatum est Rubrum: Cantemus Domino, gloriose enim magnificatus est: et nunc percussa lingua maris Aegypti, et flumine illius arefacto, atque conscisso et humiliato, glorificate Dominum, et dicite: Confitebor tibi, Domine, quoniam iram merui et furorem. Tuam misericordiam consecutus sum. Tu es enim Salvator meus, id est, Jesus: et nequaquam fiduciam habebo in idolis, nec timebo quae non sunt timenda, sed tu es fortitudo mea, et laus mea. Hoc est inter psalmum et canticum, quod est inter opera justi, et gratiarum actionem: ut psalmus demonstret, opera justi post conversionem, ut in est praesenti psalmo: Quoniam ad te orabo, Domine, mane exaudies vocem meam: Mane astabo tibi et videbo, et caetera: et canticum, Laudem Dei pro eodem opere. Versus post lectionem [Col. 1193D] per quotidianas noctes: illud tempus ad memoriam reducit, quando merces recompensabitur post laborem praesentis saeculi justis a Domino. Versus dicit, Repleti sumus mane misericordia tua: et reliqua. Quem ita exponit Augustinus in eodem psalmo, unde sumptus est: Deinde, inquit, illa bona quae futura sunt spe anticipans, et velut facta jam deputans, repleti sumus, inquit, mane misericordia tua. Ergo in his velut nocturnis laboribus, et doloribus prophetia nobis accensa est: sicut lucerna in obscuro loco donec dies illucescat, et Lucifer oriatur in cordibus nostris: Beati enim mundo corde, quoniam ipsi Deum videbunt. Tunc replebuntur eo bono justi, quod nunc esuriunt et sitiunt, cum per fidem ambulantes [Col. 1194A] peregrinantur a Domino. Unde et illud dicitur, Replebis me laetitia cum vultu tuo: mane astabunt et contemplabuntur. Et, sicut alii dixerunt interpretes, Satiati sumus mane misericordia tua. Tunc satiabuntur; sicut enim alibi ait: Satiabor cum apparuerit gloria tua. Unde dicitur, Ostende nobis Patrem, et sufficit nobis. Atque ipse Dominus: Ostendam meipsum illi. Quod donec fiat, nihil boni nobis sufficit, nec sufficere debet, ne desiderium nostrum in via remaneat. Et post pauca: Repleti sumus mane misericordia tua, et exsultavimus, et delectati [laetati] sumus in omnibus diebus nostris. Dies ille, dies est sine fine, simul sunt lomnes illi dies. + Quod per quotidianas noctes sequitur post hymnum Zachariae, qui nos introducit post resurrectionem corporum in [Col. 1194B] aeternam vitam, oratio consueta hoc innuit, quod illa omnia bona peccatores per poenitentiam sperant.



CAPUT XIII. De tertia feria.

Tertia feria illud tempus recolit, quando ab impiis Imperatoribus persequebatur Ecclesia, qui conabantur auferre lucrum apostolorum, ne filios spirituales generarent. Tempus illud praecipue fuit a prima persecutione Neronis usque ad tempora Diocletiani et Maximiani. Qui sancti eo tempore passi sunt psalmus monstrat, dicens: Judica me, Deus, et discerne causam meam de gente non sancta, etc. Sequentia non minus demonstrant tristitiam sanctae [Col. 1194C] Ecclesiae, quam habebat quia ei aperte licebat Christum generare in cordibus electorum. Evasit sancta Ecclesia de hac tribulatione, et cantat canticum, quod cantavit Ezechias postquam liberatus est de Sennacheribus, et postquam eum Deus visitavit per flagellum infirmitatis, ne elevaretur cor ejus de victoria concessa. Unde et dicit, Vivens vivens ipse confitebitur tibi, sicut et ego hodie: pater filiis notam faciet veritatem tuam. Nam et ipse ideo flebat, quia dolebat orbitatem filiorum.



CAPUT XIV. De quarta feria.

Feria quarta tempus illud recolit, in quo sancta Ecclesia exaltata est super omnes inimicos suos. Quod ex titulo psalmi qui in ea cantatur, cognoscere [Col. 1194D] possumus. Titulus talis est: In finem psalmus David, Canticum Hieremiae, et Ezechiel ex populo transmigrationis cum inciperent exire. Iste psalmus ex persona eorum cantatur, qui intuentur reditum ad Hierusalem, et libertatem populi Dei. Sicut Judaei quondam liberati sunt de Babylonia, et transducti Hierusalem, ita et Ecclesia nostra liberata est de manu impiorum imperatorum, et donata libertati tempore Constantini imperatoris. Unde exsultat in cantico, quod cantavit Anna Samuelis mater postquam liberata est de afflictione Phenennae aemulae suae, Exsultavit, inquit, cor meum in Domino, et exaltatum est cor meum in Deo meo. Ab illo enim tempore postquam respublica et potestas Romanorum [Col. 1195A] subdita est apostolicis viris et Christianis imperatoribus, dilatatum est os Ecclesiae super inimicos suos, scilicet et paganos et perfidos Judaeos. Ista dilatatio hodierna die permanet, det Deus, ut diu permaneat et impleatur illud Apostoli. Donec plenitudo gentium introierit, et sic omnis Israel salvus fiet.



CAPUT XV. De quinta feria.

Iste articulus sub una virga, id est, sub uno regimine suscipit populum Judaicum, et populum gentilem. Quia in isto articulo recipiendus est populus Judaicus, cantatur psalmus in quinta feria, qui praetitulatur ex oratione Moysis. Talis est titulus, Oratio Moysis hominis Dei. Sequitur canticum, Cantemus Domino. Quod olim cantavere in figura futurae victoriae [Col. 1195B] percipient quando implebitur quod Dominus in Evangelio dixit, Amodo non me videbitis donec dicatis, Benedictus qui venit in nomine Domini.



CAPUT XVI. De sexta feria.

Sexta feria celebratur in memoriam passionis Salvatoris nostri. Psalmus qui in ea cantatur, hunc titulum habet, Ipsi David, quando eum filius ejus persequebatur. De quo titulo ita dicit Augustinus in prologo ejusdem psalmi: Agnoscamus ergo quemadmodum Christum persequebatur filius suus: habebat enim filios de quibus dicebat: Non jejunant filii sponsi quandiu cum illis est sponsus, cum autem ablatus fuerit sponsus, tunc jejunabunt filii [Col. 1195C] sponsi. Ergo filii sponsi apostoli, et inter hos persecutor diabolus Judas. Passionem itaque suam in hoc psalmo praedicaturus est Christus. Canticum passionem ejus nihilominus sonat, dicens: Cornua in manibus ejus, ibi abscondita est fortitudo ejus. Quod sic Hieronymus exponit: Vexilla et trophaea crucis, et in ipsis cornibus abscondita est fortitudo ejus, et paulo post in cruce ergo paulisper fortitudo ejus abscondita est, quando dicebat ad Patrem: Tristis est anima mea usque ad mortem: et, Pater, si possibile est, transeat a me calix iste, et in ipsa cruce: Pater, in manus tuas commendo spiritum meum. Ista est quinta nox a secunda feria. Sicut in quinto psalmo per Dominicas noctes celebratur contemptus Nabuchodonosoris, et victoria trium puerorum, inter quos [Col. 1195D] erat quartus aspectus filii hominis: ita et nunc in quinto loco contemptus totius mundi, et victoria summi et solius triumphatoris illius, cujus aspectus olim videbatur inter tres pueros. Digneque in sexta feria memoratur ejus passio prae caeteris noctibus, quia in ea peracta est.



CAPUT XVII. De sabbato.

Sabbatum recolit memoriam electorum Judaeorum, qui juncti erunt Ecclesiae in fine mundi. Sabbatum quod fingebant et fingunt Judaei carnales se observare. Judaei fideles in veritate custodient in fine. Psalmus qui in eo cantatur, talem titulum habet: Psalmus cantici in die sabbati. Ex titulo psalmi conveniens [Col. 1196A] est psalmus sabbato. Quomodo congruat populo Judaico, versus quidam demonstrat, dicens: In decachordo psalterio cum cantico et cithara. Quod ita Augustinus, decachordum psalterium modo audistis: Decachordum psalterium significat decem praecepta legis; sed cantare in illo opus est non portare psalterium, nam et Judaei habent legem: portant, non psallunt. Qui sunt qui psallunt? Qui operantur. Qui operantur cum tristitia, nondum psallunt, Qui sunt qui psallunt? Qui cum hilaritate faciunt bene, et reliqua. Hoc credimus futurum esse in populo Judaico, quando populus unus erit cum sancta Ecclesia, quod modo beatus Augustinus narrat de sancta Ecclesia. Canticum quod sequitur, audite coeli, quomodo sabbato conveniat et populo Judaico, [Col. 1196B] dominus Beda explanat in secundo libro tractatus super Lucam: Confluebant autem die sabbati in synagogis, ut juxta quod Dominus praecipit, Vacate et videte, quoniam ego sum Deus, feriatis mundi negotiis ad meditanda legis monita quieto corde residerent, Cujus quotidie det notionis agendae hactenus in Ecclesia perdurat indicium quia ad memoriam priscae religionis canticum Deuteronomii, in quo universus veteris populi status, quid videlicet offenso, quid propitio Deo meruerit, continetur, nonnullis in locis sabbato dicere consuevit: alioquin esset praeposterum, ut in prioribus septimanae diebus prophetarum dictis carminibus, Moysis ultimum diceretur. Valet enim ad opusculum hujusce fabricationis si consideremus ex sensibus et intellectu [Col. 1196C] psalmorum Dominicae noctis in matutinali officio, quomodo eis colligentur psalmi et cantica, quae sunt per sex dies hebdomadis. Primus psalmus, Dominus regnavit, Domini regnum demonstrat post ejus resurrectionem, de quo ipse dicit: Data est mihi omnis potestas in coelo et in terra; e contra, Miserere mei, Deus, poenitentiam mortui hominis peccato, sed etiam respirantis per bonum odorem, quem accepit a nuntiis verborum Dei. Pro illo enim venit Christus mori et resurgere a mortuis, ut ipse in Evangelio manifestat dicens: Non veni vocare justos, sed peccatores, et iterum: Veni enim salvare quod perierat, et ut manifestius dicam, propterea surrexit ut nos resurgeremus: sua resurrectio exstitit per corpus [Col. 1196D] immortale, nostra exstat per poenitentiam. Unde non immerito sicut vice resurrectionis suae, Dominus regnavit, cantamus in Dominicis, et in festivis noctibus: ita congruit vice nostrae resurrectionis in sequentibus noctibus, Miserere mei, Deus, cantare. Quoniam duo continet memoratus psalmus, Dominus regnavit, Christi regnum acceptum per triumphum crucis, et firmationem sanctae Ecclesiae non commovendam a statu suo, psalmus de secunda feria et canticum huic, id est, psalmo, Dominus regnavit, propter constructionem ecclesiae, adnectuntur. Psalmus, Verba mea, vocem Ecclesiae continet, quae in primo tempore conjuncta est apostolis. De qua dicit Augustinus in psalmo quinto: Vox ecclesiae est in hoc psalmo, + vocate ad haereditatem Domini, [Col. 1197A] Verba mea, exaudi me, Domine: vocata invocat Dominum, ut eodem opitulante, pertranseat nequitiam saeculi hujus, et ad eum perveniat canticum. Confitebor tibi, Domine, ut superius demonstratum est, eamdem Ecclesiam praesentat. Psalmus, Jubilate Domino omnis terra, chorum praedicatorum continet, qui non timentes minas principum, exciverunt Ecclesiam de Babylone ad serviendum Domino soli: Quid idem chorus passus sit a civibus Babyloniae civitatis, psalmus, Judica me, Deus, et discerne causam meam de gente non sancta, dilucidat. Canticum minime latet angustiam Ezechiae regis, qui dixit, Ego dixi in dimidio dierum meorum vadam ad portas inferi, et caetera quae sequuntur. Ezechias bonus et justus rex annumeratur in corpore praedicantium. [Col. 1197B] Satis indicat praesens canticum angustiam praesentis Ecclesiae, de qua angustia dicit versus, Recogitabo omnes annos meos in amaritudine animae meae. Psalmus, Deus, Deus meus, continet vocem gentilis populi, qui a somno animae evigilat post introductam illuminationem praedicatorum. Quis sit somnus, de quo evigilat, quando dicit, Deus, Deus meus, ad te de luce vigilo. Augustinus memoratus dilucidat in tractatu ejusdem psalmi: Illud autem, inquiens, cavere debemus, ne ipsa anima nostra dormiat. Malus enim est somnus animae, bonus somnus corporis, quo reparatur valetudo corporis. Somnus autem animae est oblivisci Deum suum. Quaecunque anima oblita fuerit Deum suum, dormit. Et infra: Deus, Deus meus, ad te de luce vigilo, sitivit in te anima [Col. 1197C] mea. Ecce illud desertum Idumaeae videre quomodo hic sitit. Et paulo post, Quando anima sitit, fontem sapientiae sitit. De ipso fonte sapientiae inebriabuntur animae nostrae, sicut alius psalmus dicit, Inebriabuntur ab ubertate domus tuae, et torrente deliciarum tuarum potabis eos. Sitienda est ergo sapientia, sitienda justitia. Eamdem reversionem sonat psalmus in quarta feria, id est, de oblivione Dei ad ejus recordationem, quasi de Babylone ad Hierusalem. In eodem psalmo aliqua sitis memoratur similis de psalmo, Deus, Deus meus. Infit iste psalmus, Sulcos ejus inebria, multiplica generationes ejus. Unde idem qui supra in tractatu psalmi, Te decet hymnus Deus, videmus, credunt, et ex credentibus alii credunt, et ex illis alii credunt, et non sufficit uni nomini [Col. 1197D] ut factus ipse fidelis unum lucretur. Canticum, Exsultavit cor meum in Domino, liquido monstrat, sanctam Ecclesiam superiorem esse Babylonia. Psalmus, Deus misereatur nostri, in quo per voces praedicantium colligitur populus Judaicus, dicentium: Confiteantur tibi populi, Deus, convenit cum psalmo de quinta feria, Domine, refugium factus es nobis, qui habet titulum, Oratio Moysis hominis Dei: Cui apte respondet canticum, Cantemus Domino. Hymnus trium puerorum, Benedicite, Passionem Domini ac triumphum ejus ad memoriam nobis reducit. Nabuchodonosor diabolum significat: ministri ejus, qui accenderunt flammam ignis in fornace, Judaeos clamantes, Crucifige, crucifige, missi sunt tres pueri in caminum [Col. 1198A] ignis: futurum enim erat, ut furorem incendii Judaeorum sustineret Christus. Tres fuerunt pueri, qui una voce confitebantur Domino. Tria pura sacramenta exierunt de homine Christo in passione ejus, spiritus, aqua et sanguis, quae tria unum monstrant Christum: erat in fornace aspectus quarti, quasi similitudo Filii Dei. Etenim pendebat sive sepeliebatur corpus Christi assumptum ex Maria Virgine: Puerorum corpora non sunt corrupta in fornace: futurum erat ut Christi corpus non corrumperetur putredine mortis. Liberati sunt tres pueri de camino: liberatus Christus de ore leonis. Propter hoc sacramentum, ut opinor, audivi cantari in vigiliis Paschae in Ecclesia Turonensis post lectiones, Benedicite. Omnes qui pie volunt vivere, persecutionem [Col. 1198B] patiuntur, et pertinent ad corpus trium puerorum, qui missi sunt in caminum: cujus corporis caput est Christus: at hi qui persecutiones ingerunt, ad corpus diaboli, cujus membrum exstitit Nabuchodonosor, et omnes persecutores usque ad maximum membrum Antichristum. Et merito in quinto ordine recolitur evasio electorum de persecutoribus, quia corpus quod quinque sensibus regitur possunt occidere: amplius autem quid faciant, non habent. Psalmus de sexta feria, ut praetulimus, et canticum Christi passionem detinent. Laudate Dominum de coelis, et Cantate Domino, et Laudate Dominum in sanctis ejus, actum sanctae Ecclesiae monstrant post transactam persecutionem, quem continet versus, Bonum est confiteri Domino, et psallere nomini tuo [Col. 1198C] altissime. At canticum, Audite, coeli, quae loquor, quamvis duo in se contineat, id est, remunerationem Domini pro bonis, et retributionem pro offensis: tamen propter sabbati quietem, in qua cantatur, ad eos illud dirigimus, qui bona pace utuntur post persecutionem in Ecclesia nostra. De quibus dicit versus, Pars autem Domini populus ejus, Jacob funiculus haereditatis ejus.



CAPUT XVIII. De Dominicis noctibus in matutinali officio a Septuagesima usque in Pascha.

Per Dominicas noctes a septuagesima usque in Pascha Domini, in matutinali officio duo psalmi mutantur, Miserere mei, Deus. Et, Confitemini Domino. Per hos duos psalmos informantur hi, qui [Col. 1198D] nondum sunt perfecti, etiam illo modo quo homines hic perfecti esse possunt. De quibus dicebat Paulus: Quicunque perfecti, hoc sapite; quibus non congruit praeceptoribus et doctoribus auferre timorem et spem. Timorem, quem oportet nobis peccatoribus, habere in praesenti peregrinatione de vindicta Dei, inculcat psalmus, Miserere mei, Deus, qui resultat vocem peccatoribus poenitentis. Plangamus peccata in psalmo, Miserere mei, Deus: post planctum aderit charitas, quae foras mittit timorem per spiritum, qui consolatur corda lugentium. Ac ideo quia post dolorem cordis, et indignationem reatus solet charitas praebere fiduciam accedendi ad Dominum, ascendamus spe sortis electorum ad bona opera [Col. 1199A] laudandi Deum, et dicamus ad alterutrum: Confitemini Domino quoniam bonus, de his duobus gradibus scribitur in Deuteronomio. Non accipies loco pignoris inferiorem et superiorem molam, quia animam suam apposuit tibi: Quod sic sanctus Gregorius exponit: Accipere namque aliquando dicimus auferre. Unde et aves illae, quae rapiendi sunt avidae, accipitres vocantur. Et paulo post: Pignus vero debitoris est confessio peccatoris. A debitore enim pignus accipitur, cum a peccatore jam peccati confessio tenetur. Superior autem et inferior mola, est spes et timor. Et iterum post pauca: In peccatoris itaque confessione incessanter debet spes et formido conjungi, quia incassum misericordiam sperat, si non etiam timeat: et incassum justitiam [Col. 1199B] metuit, si non etiam de misericordia confidit. Et iterum, Tollit enim superiorem, si flenti peccatum, dicat: Non habebis veniam de commissis; tollit inferiorem, si peccantem palpet, et dicat: Age mala inquantum vis. Nam Deus prius est, et ad indulgentiam paratus, et reliqua, psalmus, Dominus regnavit, perfectos informat, quales fuerunt apostoli: Miserere mei, Deus, fragiles infirmos quos oportet plorare et plangere, quod significat tempus Septuagesimae. Videtur parvitati nostrae congruere propter numerum Septuagesimae, qui tenet peregrinationem nostram, ut cum Alleluia et cum altitudine psalmi, Dominus regnavit, Gloria in excelsis Deo introducatur in thesauros suos usque ad diem exsultationis Ecclesiae per resurrectionem capitis nostri.



CAPUT XIX. De versibus, qui in Quadragesima sunt, usque in passionem Domini.
[Col. 1199C]

Saepe dictum est quod psalmus, Qui habitat in adjutorio altissimi, mentionem eorum informet, qui in certamine positi in Domino ponunt spem suam et omne adjutorium ab eo deprecantur. Est enim sancta Ecclesia in majori certamine constituta diebus Quadragesimae, quam in alio tempore. Ideo hunc psalmum eo tempore frequentat in versibus, qui Domini protectionem insinuat et adjutorium.



CAPUT XX. De passione Domini.

Dies passionis Domini computantur duabus hebdomadibus ante pascha Domini. Neque enim ab re [Col. 1199D] est, quod in duabus hebdomadibus recolitur ejus passio: quoniam in duobus temporibus hujus mundi scribitur et informatur eadem passio; quale est illud primi temporis de Noe, qui inebriatus est vino, et denudatus jacuit, et ab uno filio dehonestatus, et a duobus veneratus, et illud jam sub lege, Et erit vita tua quasi pendens ante te, timebis nocte et die, et non credes vitae tuae. In illis diebus amittimus per undecim dies in solis responsoriis gloriam sanctae Trinitatis, quoniam per humilitatem veniendum est ad passionem Christi. Passio et persecutio quantum ad praesens cernitur, massam quae ex Adam sumpta est. Hanc immutationem humilitatis designant turbae, quae obviam venerunt Domino die Palmarum ad [Col. 1200A] descensum montis Oliveti. Hymnus scilicet, Gloria Patri et Filio et Spiritui sancto: gloriam sanctae Trinitatis recolit. Quoniam una est persona Filii Dei et filii hominis, qui pati venerat, conformat se sancta Ecclesia capiti suo, et de glorificatione ejus reticet usque dum exaltetur per triumphum victoriae. Haec humiliatio prius, et iterum exaltatio per unum versum psalmi centesimi noni monstratur, qui dicit: De torrente in via bibet, propterea exaltabit caput. De hoc torrente Dominus in via bibit, quoniam mortem in transitu gustavit, atque ideo exaltavit caput, quia hoc quod moriendo in sepulcro posuit, surgendo super angelos elevavit. Quamvis rite congruat, ut propter humiliationem capitis nostri, proximam, omittamus glorificationem sanctae Trinitatis, [Col. 1200B] in qua honoratur filius hominis propter unitatem personae Filii Dei. Unde et ipse praecepit apostolis, ne alicui diceret transfigurationem suam in monte, antequam resurgeret a mortuis: potest tamen et simpliciter intelligi, quatenus ad memoriam nobis reducat, quod aliquando esset tempus, quando memoratus hymnus non dicebatur in Ecclesia nostra. A sancto Hieronymo scriptum est de eodem hymno ad Damasum papam. Simile est et illud, quod Innocentius papa scripsit, non Missam celebrari in Parasceve, et in sabbato sancto: tamen celebratur missa, quae celebrabatur ab apostolis, scilicet, per solam orationem Dominicam. Si hoc voluit monstrare verbis suis, ubi dicit, sacramenta penitus non celebrari, ut nullo modo celebrarentur, nemo id [Col. 1200C] servat apud nos. Sed ut populus qui reficiendus erat ipso die haberet in fundamentum corpus Dominicum, et nihilominus reducatur nobis ad memoriam missa apostolorum, celebratur eadem: quod non est necesse fieri in sabbato sancto, quia exspectant omnes jejuni usque ad noctem quando missa celebratur resurrectionis Domini. Ab illo die quando omisimus Gloria Patri, duae hebdomadae sunt, hoc est, quatuordecim dies usque in Pascha Domini. Dies Paschae jam de tertia hebdomada est, in qua restauratur omnis amissa glorificatio. In tertio tempore legis gratiae omnia beneficia redduntur Ecclesiae, quae exspectaverunt patres nostri, qui tenebantur in claustris inferni, tempore naturalis legis, et tempore legis litterae. Neque abhorret a vero, si dies Passionis [Col. 1200D] Domini, qui per duas hebdomadas celebrantur, quasi per duo tempora eorum murmurationem ad memoriam nobis reducant, qui meritis suis coeleste regnum promerebantur, et tamen humiliati erant in claustris inferni usque ad tertiam hebdomadam legis gratiae.



CAPUT XXI. De Caena Domini, et Parasceve, ac Sabbato sancto.

Quantum potuit institutor officii conformari nos voluit sua admonitione Christi passioni, et causis apostolorum qui obstricti erant tempore passionis, nec non et disjungi moribus persecutorum. Primo dicendum est, quod omnis doctrina pastoris taceatur in Ecclesia his diebus, id est, coena Domini, et [Col. 1201A] Parasceve, ac sabbato sancto. Non dicitur, Domine, labia mea aperies, non datur benedictio legentibus, admonitio lectionis non ministratur in matutinali officio: post hymnum Zachariae non gubernatur oratio solito more a pastore. Ideo haec non fiunt, quia pastor noster Christus recessit, et arietes gregis, qui jam praedestinati erant, ut pastores forent Ecclesiae, dispersi sunt. Minores quique faciunt suum officium typo discipulorum, qui forsan minus cogniti erant discipuli esse Christi, et typo mulierum quae praesentes adesse poterant humiliationi Christi. Solent enim aliqui cantores omittere versum ante Benedictus Dominus Deus Israel, quia non praecedit lectio, quod non oportet illis facere. Suum officium illis celebrant, sed pastoris officium reticetur. [Col. 1201B] Invitatorium non cantant, ut doceant malum conventum vitare suos qualis fuit apud Judaeos de nece Christi. Quanto propius instant passioni, tanto se plus humiliant in officio suo. Igitur in istis noctibus sive diebus penitus omittunt, Gloria Patri et Filio et Spiritui sancto. Omnis salutatio deest in istis tribus diebus, sive noctibus ad vitandam salutationem pestiferam, qualem diabolus Judas exercuit. Necnon etiam altitudo signorum, quae fiebat per vasa aerea, deponitur, et lignorum sonus usquequaque humilior aeris sono, necessario pulsatur, ut conveniat populus ad Ecclesiam. Potest et in hoc humilior usus Ecclesiae Romanae designari antiquis temporibus, quam nunc sit, et praecipue tunc, quando latitabat per cryptas propter persecutores: Nam adhuc [Col. 1201C] junior Roma, quae antiquis temporibus sub uno Domino cum antiqua Roma regebatur, usum lignorum tenet, non propter aeris penuriam, sed propter vestutatem. Et quia Salvatoris nostri humiliatio per sepulturam triduo celebratur, convenit ut per tres dies, id est, quintam feriam et sextam et septimam, humiliatio nostri officii subsequatur. Novem psalmi, et novem lectiones, et novem responsorii, qui celebrantur per tres noctes, insinuant quod Dominus descendens ad inferiora loca terrae, inde tria hominum genera rapuit, et transvexit ad societatem novem ordinum angelorum. Haec tria genera distinguuntur in Evangelio per eos qui in agro sunt, et per eos qui in molendino sunt, atque per eos qui in lecto sunt. Et quia haec tria genera creduntur fuisse in naturali [Col. 1201D] lege, et in tempore legis litterae, seu tempore prophetarum, merito per tres noctes recoluntur: et propter novem ordines angelorum, quorum nomina legimus per novenarium numerum, eorum reductio colitur ad societatem eorumdem angelorum. Memorata tria genera electorum Augustinus ita dilucidat in libro quaestionum Evangeliorum, titulo quadragesimo septimo: Qui sunt in illa nocte duo in lecto, et duae molentes in unum, et duo in agro, de quibus omnibus binis singuli assumentur, et singuli relinquentur? Tria genera hominum hic videntur significari. Unum eorum qui otium et quietem eligunt, neque in negotiis saecularibus neque negotiis ecclesiasticis occupati, quae illorum quies lecti nomine significata [Col. 1202A] est. Alterum eorum qui in plebibus constituti, reguntur a doctoribus, agentes ea quae sunt hujus saeculi, quos et feminarum nomine significavit, quia consiliis (ut dixit) peritorum eis expedit, et molentes dixit, propter temporalium negotiorum orbem atque circuitum: quas tamen in uno molentes dixit in quantum de ipsis rebus et negotiis suis praebent usibus Ecclesiae. Tertium eorum qui operantur in Ecclesiae ministerio, tanquam in agro Dei, de qua agricultura Apostolus loquitur. Quoniam ista tria genera non abfuisse credimus in omnibus articulis temporum, quae tamen quamvis electa essent, descendebant ad inferni claustra, et ea in istis diebus descendit Dominus inde auferre, et sociare actioni et cognitioni et gaudio scilicet angelorum, non immerito [Col. 1202B] per novem psalmos, qui pertinent ad actionem, et novem lectiones, quae pertinent ad cognitionem operum Dei, et novem responsorios, qui pertinent ad cantica sanctorum angelorum, nocturnalia officia celebrantur.



CAPUT XXII. De Exstinctione luminum

Quod lumen ecclesiae exstinguitur in his noctibus, videtur nobis aptari ipsi soli justitiae, qui exstinctus est et sepultus tribus diebus et tribus noctibus. Sol enim Christus illuminavit Ecclesiam suam per diem et noctem, ut in prosperitate diei sciret se moderate exaltare, et in adversitate noctis aequanimiter subsistere. Sol qui praesentem mundum illuminat per [Col. 1202C] diem et noctem viginti quatuor horis perlustrat orbem suum, et sunt simul inter tres dies et noctes septuaginta duae horae: tot enim discipulos misit Christus binos et binos praedicare ante faciem suam. Igitur per singulas noctes memoratarum feriarum viginti quatuor lumina accenduntur. Et quia ipse sol significat solem nostrum, qui occubuit vespere passionis, per lumen, quod nos possumus accendere et exstinguere, instar ortus solis et occasus demonstramus ortum et occubitum veri solis aliquo modo. Illuminatur nostra Ecclesia viginti quatuor luminibus, et per singula cantica, in quibus nos oportet exsultare, decidimus moestitia, quia verus sol noster occubuit, et sic quasi per singulas horas defectus solis augetur, usque ad plenam exstinctionem. Hoc enim [Col. 1202D] fit ter, quia triduo recolitur sepultura Domini. In die enim renovatur iste ignis. Non enim aliter potest recuperari ad utilitatem nostrae Ecclesiae nisi ex trinsecus accipiat fomentum. De qua re dicit Gregorius in Moralibus: Ignis namque corporeus, ut esse ignis valeat, corporeis indiget fomentis. Qui cum necesse est ut servetur, per congesta ligna procul dubio nutritur, nec valet nisi succensus esse, et nisi refotus, subsistere. + Propter nostram infirmitatem reaccenditur, quia sine lumine non possumus nostra officia peragere in Ecclesia. Alioquin, conveniret potius ut post primam exstinctionem exstinctus esset usque ad gloriam resurrectionis et renovationis Novi Testamenti.



CAPUT XXIII. De tribus psalmis qui cantantur in nocturnali officio per septem dies baptismales.
[Col. 1203A]

Tres psalmi qui cantantur in Dominica nocte resurrectionis Domini, opera trium dierum monstrant quae Dominus secundum Lucam promisit se perficere in praesenti seculo. Dicit Lucas: In ipso autem die accesserunt quidam Pharisaeorum, dicentes illi: Exi, et vade hinc, quia Herodes vult te occidere. Et ait illis: Ite, dicite vulpi illi, ecce daemonia ejicio, et sanitates perficio hodie et cras, et tertia die consummor. Verumtamen oportet me hodie et cras et sequenti die ambulare, quia non capit prophetam perire extra Hierusalem. Haec tria opera, id est, daemonia ejicere, et sanitates perficere, et tertia die consummari, promisit [Col. 1203B] se acturum, et statim subjicit de sua passione, quae futura erat in Hierusalem. De daemonibus ejiciendis dicit secundum Joannem: Nunc judicium mundi est. Quod sic exponit sanctus Augustinus in sermone quadragesimo nono super eumdem Joannem: Servato illo in fine judicio, ubi novissime vivi et mortui judicandi sunt. Possidebat ergo diabolus genus humanum, et reos suppliciorum tenebat chirographo peccatorum. Dominabatur in cordibus infidelium, ad creaturam colendam deserto Creatore deceptos captivosque pertrahebat. Per Christi autem fidem, quae morte ejus et resurrectione firmata est, per sanguinem ejus, qui in remissionem peccatorum fusus est, millia credentium a dominatu diaboli liberantur, Christi corpori copulantur, et sub uno capite [Col. 1203C] uno ejus spiritu fidelia membra vegetantur: hoc vocabat judicium, discretionem hanc, a suis redemptis diaboli expulsionem. De eadem expulsione dicit idem Joannes Evangelista in sequentibus: Nunc princeps mundi hujus ejicietur foras. Ipsa est prima dies de qua Dominus dicit secundum Lucam, Ecce daemonia ejicio hodie. Ipsam diem monstrat prima antiphona, quae dicit: Ego sum qui sum, et consilium meum non est cum impiis. Hoc est judicium, id est discretio de qua dicit Joannes, ut separati sint fideles, cum quibus est consilium Domini, ab impiis. Eamdem monstrat primus psalmus, Beatus vir, qui describit primo quid beatitudo debeat fugere et quid appetere, ac postea expulsionem impiorum nihilominus describit, dicendo: Non sic impii, non sic, sed tanquam pulvis [Col. 1203D] quem projicit ventus a facie terrae, et caetera quae sequuntur. Secunda antiphona monstrat quod in crastino dixit Dominus se perficere, secundum Lucam, hoc est, sanitates. Quae sint istae sanitates, Joannes continuatim postquam dixit: Ecce princeps mundi ejicietur foras, subjunxit, dicens: Et ego si exaltatus fuero a terra, omnia traham post me. Quod ita Augustinus in sermone memorato: Non itaque hoc ad diversitatem hominum retulit, sed ad creaturae integritatem, aut certe omnia hominum genera, sive in linguis omnibus, sive in aetatibus omnibus, sive in gradibus bonorum omnibus. Et post paululum: Ut sit caput eorum, et illi membra ejus. De qua re dicit antiphona secunda, Postulavi Patrem meum, dedit [Col. 1204A] mihi gentes in haereaitatem. Quae traxit post se, sunt gentes, quas Pater dedit Filio in haereditatem. Tertia antiphona tangit consummationem quam Dominus se promisit perfecturum in tertia die. Tertia dies est, quando eos de quibus diabolum ejecit et sanitati restituit, per conjunctionem corporis sui perducit ad societatem sanctorum angelorum. Antiphona dicit: Ego dormivi, et somnum cepi, et resurrexi. Resurrexit Christus, sed non solus. Hoc testificati sunt illi qui in die resurrectionis ejus per resurrectionem apparuerunt multis in sancta civitate. Caput surrexit, necesse est ut membra sequantur. Propterea non dixit Paulus: Qui praedestinatus est Filius Dei in virtute secundum spiritum sanctificationis ex resurrectione mortui Jesu Christi Domini nostri, sed dixit: [Col. 1204B] Ex resurrectione mortuorum. Institutor officii congruentius non potuit singula opera trium dierum monstrare, quam per tres psalmos et tres antiphonas. In resurrectione Domini omnia haec impleta sunt: diabolus ejectus est a fidelibus, ipsi conjuncti sunt capiti, caput surrexit, humana natura in sua resurrectione conjuncta est naturae angelorum, quamvis nimis exaltata sit super omnes angelos. Angeli ubique esse possunt citato transitu, et in coelo et in terra: et illa humana natura a sua ipsa persona, juxta quod ipsa eademque persona disposuit, potuit, quando voluit, esse in terra et sublimari in coelum per immortalitatis triumphum. Angelorum natura non eget cibo, nec eget potu, nec vestimento, neque vehiculo aliquo quo discurrat, neque eguit ista, [Col. 1204C] postea illa humana natura. Quapropter dixit Apostolus: Et si noveramus Christum secundum carnem, sed nunc jam non novimus. Per istos tres dies informantur catechumeni nostri in membris Christi: primo quando per exorcizationem et abrenuntiationem expellitur diabolus, deinde per fidem perficitur sanitas in eis, postremo per manus impositionem episcoporum justificantur. Resurrectio Christi nostra justificatio est. Ibi resurgimus cum Christo, ubi justificamur. Nempe per istos tres dies quasi per tres antiphonas, scilicet, primam, quae nos disjungit ab impiis, et postea alteram, quae conjungit capiti Christo, atque tertiam, quae nos facit surgere per justificationem, ingressi sumus in Ecclesiam. Ex persona neophytorum dico: Sequentes dies et noctes [Col. 1204D] baptismales ostendunt qualiter in ipsa Ecclesia secundum Christi doctrinam vivere debeamus. Dies ostendunt resurrectionem Christi. Igitur quia una die resurrexit Christus, sic currunt nostra officia per illos septem dies, quasi adhuc sit dies Dominica. In Sacramentario cantamus. Vere dignum et justum est, aequum et salutare, te quidem omni tempore, sed in hac potissimum die gloriosius praedicare; cantores quotidie cantant: Haec dies quam fecit Dominus. Unam eamdemque diem per sacramenta baptismalia septem dierum celebramus, quando electi per omne curriculum hujus vitae non declinant per opera tenebrarum a capite suo, quod ita surrexit ut ultra non moriatur. Sicut dies recolit resurrectionem Domini, [Col. 1205A] ita nos sepulturam ejus. Si fecimus de septem diebus unum diem propter jugem resurrectionem bonorum operum, debemus noctes praecedentes quasi uni diei aptare. Triduana sepultura praecessit resurrectionem Domini, et triduana sepultura praecedit justificationem nostram. Consepulti enim sumus cum illo, dicit Apostolus, per baptismum in mortem, ut quomodo surrexit Christus a mortuis per gloriam Patris, ita et nos in novitate vitae ambulemus.

Qui enim moritur ac sepelitur nullum peccatum potest operari. Per noctem enim designatur tempus quietis, ut Dominus in Evangelio: Veniet autem nox, quando nemo potest operari. Quamvis hic dicatur mixtim de bonis et malis operibus, possumus tamen noctem intelligere, quando quiescit homo a [Col. 1205B] pravis operibus. Hanc quietem in qua cessamus a malis, et vigilamus in bonis, recolimus per tres psalmos qui fiunt nocturnali officio per dies baptismales. Quando mergimur ter in aqua, consepelimur Christo triduano sepulcro. Ille enim cantat tres psalmos in nocte, qui mente retinet consepultum se esse Christo, et idcirco mortuum esse peccato. Ille mortuus est peccato, qui non operatur peccatum. Ille enim cantat in die, Haec est dies quam fecit Dominus, exsultemus et laetemur in ea, qui perseverat in innocentia et in bonis operibus.

Et quia haec certatim debemus meditari, et satagere, quandiu in praesenti saeculo sumus, id est, usque dum veniat septima dies, in qua separatur anima a corpore, cantemus in die: Haec est dies [Col. 1205C] quam fecit Dominus, et in nocte celebremus sepulturam Domini. Et si in nobis pluribus non recolimus hanc mortificationem carnis quae designatur per tres psalmos, et justificationem, quae designatur per unius coloris officium, saltem in his qui nuper baptizati sunt recolamus. Aliter: Qui baptizantur simplici corde, septiformem Spiritum percipiunt, quem Isaias propheta decantat super Dominum nostrum Jesum Christum singulariter requiescere. Nisi crederetur percipi posse ab eis idem Spiritus, qui baptizantur, non deprecaretur ab episcopis qui manus impositionem exercent, mitti in neophytos. Ut eidem septiformi Spiritui concinamus, per septem dies religiosius, et cum majori cautela solito, nostros conventus celebramus. Per singulos dies singulis [Col. 1205D] donis satagimus concinere. Vitamus pigritiam, ne juxta Domini vocem corripiamur, qui dixit: Cantavimus vobis, et non saltastis. Advenit Spiritus sanctus novus hospes, exercet canticum laetitiae inenarrabilis, scilicet sapientiae et intellectus, consilii et fortitudinis, scientiae et pietatis, ac timoris Domini. Hospes suscipiens debet saltare huic cantico fide, et spe et charitate. Propter hanc vicissitudinem per singulos dies cantamus aliquid, sive in responsorio, seu in Alleluia de psalmo, Confitemini Domino, qui recolit bonitatem et misericordiam Dei in saeculum; et in nocte tres antiphonas sive Alleluia cum tribus psalmis. Unusquisque Christianus Spiritum sanctum debet colere fide, spe et charitate. Has tres sorores [Col. 1206A] habet unumquodque donum Spiritus sancti; et omnium septem sunt tres hae sorores et singulorum. Quod in nostro usu possumus experiri, si septem fratres habuerunt tres sorores, et omnium sunt et singulorum. Ut recolamus unum Spiritum, qui haec omnia operatur, unum diem ducimus in religione per septem dies; et ut recolamus septem dona ejus, dies multiplicantur per septenarium numerum: et, ut recolamus nostram fidem, spem et charitatem, quae usque in finem mundi nobiscum manere debent secundum Apostolum, qui dicit: Nunc autem manet fides, spes, charitas, usque in septimum diem tres psalmos in nocte cantamus.

Baptismalia sacramenta usque ad completionem dierum septem tendunt, quia septiformi Spiritu ditantur [Col. 1206B] nuper baptizati: sive quia universitas temporis, quae fine septem dierum volvitur, significatur per septem dies, in qua necesse est satagere ut nullus Christianus a fide, et spe, ac charitate alienus sit, quamvis caetera omnia bona opera non possit capere; seu quia unaquaeque anima electa recedens a corpore, illico invenit sabbatum, et habet suum opus completum, quia Deus die septimo complevit opus suum. Deinceps in sequenti tempore quasi crescentium arborum frondes multiplicantur et recoluntur mores boni diversorum operum per plures psalmos. Agimus Deo gratias, qui dedit in corde servorum suorum, ut eo ordine statuerent officia nostra quo possit populus Dei ex eo praedicari propemodum, sicut ex lectione. Habemus scriptum in [Col. 1206C] Romano Ordine, ut non dicatur Kyrie eleison, sive Christe eleison ad ullum cursum in memoratis diebus, sed sine retractatione cantemus, Haec dies quam fecit Dominus: exsultemus et laetemur in ea. Collectam solam solet sacerdos dicere in fine officii. Si esset jam in re quod agimus, non ea diceretur; quoniam est in spe oratio sacerdotis, subsequitur, ut firmetur quod tenetur, et quod nondum tenetur accipiatur.

De qua re dicit Augustinus in tractatu psalmi centesimi quadragesimi octavi: Laus nostra laetitiam habet, oratio gemitum. Promissum est nobis aliquid quod nondum habemus: et quia verax est qui promittit, in spe gaudemus; quia tamen nondum habemus, in desiderio gemimus. Bonum est [Col. 1206D] perseverare in desiderio, donec veniat quod promissum est, et transeat gemitus, succedat sola laudatio. Quidquid orationis fit ab his qui veraciter Pascha celebrant, sive in collecta, seu in cubiculo cordis, propterea fit ut quod promissum est, et nondum tenetur, adveniat vice desiderii quod sanctus Augustinus memorat, celebratur oratio sacerdotis. Idem in sequentibus ostendit quam laetitiam recolat sancta Ecclesia in diebus omnibus Pentecostes. Propter haec, inquit, duo tempora, unum quod nunc est in tribulationibus et tentationibus hujus vitae, alterum quod tunc erit in securitate et exsultatione perpetua, instituta est nobis etiam celebratio duorum temporum ante Pascha et post Pascha. Illud quod est ante [Col. 1207A] Pascha significat tribulationem, in qua modo sumus: quod vero nunc agimus post Pascha, significat beatitudinem in qua postea erimus. Ante Pascha ergo quod celebramus, hoc et agimus; post Pascha autem quod celebramus, significamus quod nondum tenemus. Propterea illud tempus in jejuniis et orationibus exercemus; hoc vero tempus, relaxatis jejuniis, in laudibus agimus. Hoc est enim Alleluia quod cantamus quod Latine interpretatur, ut nostis, Laudate Dominum. Ideo illud tempus ante resurrectionem, hoc tempus post resurrectionem Domini est, quo tempore significatur vita futura, quam nondum tenemus, quia quod significamus post resurrectionem Domini, tenebimus post resurrectionem nostram. In capite enim nostro utrumque nobis [Col. 1207B] figuratum est, utrumque demonstratum est. Passio Domini ostendit nobis vitam praesentis necessitatis, quia oportet et laborare et tribulari, et ad extremum mori: resurrectio vero et clarificatio Domini ostendit nobis vitam, quam accepturi sumus cum venerit retribuere digna dignis, mala malis, bona bonis. Et quidem modo mali omnes nobiscum cantare possunt Alleluia. Si autem in malitia sua perseveraverint, canticum vitae nostrae futurae labiis poterunt dicere; ipsam vero vitam quae tunc erit in ea veritate quae nunc significatur, obtinere non possunt, quia noluerunt meditari, antequam veniret, tenere quod venturum erat. Nunc ergo, fratres, exhortamur vos ut laudetis Dominum; et hoc est quod omnes dicimus, quando dicimus Alleluia, Laudate Deum.



CAPUT XXIV. Repetitio de litania majore.
[Col. 1207C]

Quando scripsi de litania majore in superioribus, id est in primo libello hujusce operis nondum legeram illam statutam esse a sancto Gregorio. Dixi illam statutam esse ob duas causas, scilicet, propter imminentia bella quae eo tempore excitari possunt et propter fruges conservandas. At postquam legi statutum sancti Gregorii, curavi illud hic interponere eodem modo ut legitur in volumine epistolarum ejus. Post quod similiter curavi epistolam quamdam ad Phocam imperatorem subnectere, in qua demonstratur, a Longobardorum gente eo tempore debacchari terminos Romanorum.



CAPUT XXV. Sequuntur dicta ex epistolis Gregorii.
[Col. 1207D]

In nomine Dei Salvatoris nostri Jesu Christi, per indictionem sextam, die vicesima tertia mensis Novembris, temporibus domini et beatissimi papae Gregorii, coronatus est Phocas et Leontia Augusta in septimo in palatio quod dicitur Secundianas. Et occisus est Mauricius imperator cum omnibus filiis suis masculis, id est, Theodosio jam coronato, Tiberio, Petro, Paulo et Justiniano, simul et Petro fratre suprascripti Mauricii Augusti, sed et aliqui procerum qui ei cohaerebant, id est, Constantinus patricius, et curator de Placidias, sed et Gregorius notarius principis. Venit autem icona suprascriptorum Phocae et Leontiae Augustae Romae VII Kalendar. Maiar. et [Col. 1208A] acclamatum est eis in Lateranis in basilica Juliana ab omni clero vel senatu; Exaudi, Christe, Phocae Augusto, et Leontiae Augustae vita. Tunc jussit ipsam iconam dominus beatissimus et apostolicus Gregorius papa reponi in oratorio S. Caesarii intra palatium. Oportet, fratres charissimi, ut flagella Dei, quae metuere ventura debuimus, saltem praesentia et experta timeamus. Conversionis nobis aditum dolor aperiat, et nostri cordis duritiam ipsa jam, quam patimur, poena dissolvat. Ut enim, propheta teste praedictum est, pervenit gladius usque ad animam. Ecce etenim cuncta plebs coelestis irae mucrone percutitur, et repentina singuli caede vastantur, nec languor mortem praevenit, sed languoris moras, ut cernitis, mors praecurrit. Percussus quisque ante [Col. 1208B] rapitur quam ad lamenta poenitentiae convertatur. Pensate ergo qualis ante conspectum districti judicis pervenit, cui non vacat flere quod fecit. Habitatores quippe non ex parte subtrahuntur, sed pariter corruunt: domus vacuae relinquuntur, filiorum funera parentes aspiciunt, et sui eos ad interitum haeredes praecedunt. Unusquisque ergo nostrum ad poenitentiae lamenta confugiat, dum flere ante percussionem vacat. Revocemus ante oculos mentis quidquid errando commisimus, et quod nequiter egimus, flendo puniamus. Praeveniamus faciem ejus in confessione, et sicut Propheta admonet, levemus corda nostra cum manibus ad Deum. Ad Deum quippe corda cum manibus levare, est orationis nostrae studium cum merito bonae operationis erigere. Dat profecto, [Col. 1208C] dat tremori nostro fiduciam, qui per prophetam clamat, Nolo mortem peccatoris, sed ut convertatur, et vivat. Nullus autem de iniquitatum suarum immanitate desperet. Veternosas namque Ninivitarum culpas triduana poenitentia aspersit, et conversus latro vitae praemia etiam in ipsa sententia suae mortis emeruit. Mutemus igitur corda, et praesumamus nos jam percepisse quod petimus. Citius ad precem judex flectitur, si a pravitate sua petitor corrigatur. Imminente ergo tantae animadversionis gladio, nos importunis fletibus insistamus. Ea namque quae ingrata esse hominibus importunitas solet, judicio veritatis placet. Quia pius ac misericors Deus vult a se precibus veniam exigi, qui quantum meremur, [Col. 1208D] non vult irasci. Hinc etenim per Psalmistam dicit, Invoca me in die tribulationis tuae, et eruam te, et magnificabis me. Ipse ergo sibi testis est, quia invocantibus misereri desiderat, qui admonet ut invocetur. Proinde, fratres charissimi, contrito corde et correctis operibus crastina die primo diluculo ad septiformem litaniam juxta distributionem inferius designatam, devota cum lacrymis mente veniamus. Nullus vestrum ad terrena opera in agro exeat, nullus quodlibet negotium agere praesumat, quatenus ad sanctae genitricis Domini ecclesiam convenientes, qui simul omnes peccavimus, simul omnes male quae facimus, deploremus, ut districtus judex dum culpas nostras nos punire considerat, ipse a sententia propositae damnationis parcat. Sequitur: Litania [Col. 1209A] clericorum exeat ab ecclesia B. Joannis Baptistae. Litania virorum, ab ecclesia sancti martyris Marcelli. Litania monachorum, ab ecclesia martyrum Joannis et Pauli. Litania ancillarum Dei, ab ecclesia beatorum martyrum Cosmae et Damiani. Litania feminarum conjugatarum, ab ecclesia beati Petri et martyris Stephani. Litania viduarum, ab ecclesia beati martyris Vitalis. Litania pauperum et infantum, ab ecclesia beatae martyris Caeciliae. In sequenti epistola monstrabitur quod importunitate bellorum potest procul dubio videri litania instituta esse. Et ex qualitate temporis, colligimus eam necessariam esse ad fruges conservandas.

Gregorius Phocae Augusto.

Considerare cum gaudiis et magnis actionibus [Col. 1209B] gratiarum libet quantas omnipotenti Domino laudes debemus, quod, remoto jugo tristitiae, ad libertatis tempora sub imperiali benignitatis vestrae pietate pervenimus. Nam quod permanere in palatio, juxta antiquam consuetudinem, apostolicae sedis diaconem vestra serenitas non invenit, non hoc meae negligentiae, sed gravissimae necessitatis fuit, quia dum ministri omnes hujus nostrae ecclesiae tam contrita asperaque tempora cum formidine declinarent atque refugerent, nulli eorum poterat imponi, ut ad urbem regiam in palatio permansurus accederet. At postquam vestram clementiam, omnipotentis Dei gratia disponente, ad culmen imperii pervenisse cognoverunt, ipsi quoque suadente laetitia ad vestra vestigia venire festinabant, qui illuc prius accedere valde [Col. 1209C] timuerant. Sed quia eorum quidam ita senectute sunt debiles, ut laborem ferre vix possint, quidam vero ecclesiasticis curis vehementer implicantur; et lator praesentium, qui primus omnium defensorum fuit, bene mihi ex longa assiduitate compertus est, vita, fide ac moribus approbatus, hunc aptum pietatis vestrae vestigiis esse judicavi. Unde eum, auctore Domino, diaconem feci et sub celeritate transmittere studui, qui cuncta quae in iis partibus aguntur, invento opportuno tempore, valeat clementiae vestrae suggerere. Cui rogo ut serenitas vestra pias aures inclinare dignetur, ut tanto nobis celerius valeat misereri, quanto afflictionem nostram verius ejus relatione cognoverit. Qualiter enim quotidianis gladiis et quantis Longobardorum incursionibus ecce jam [Col. 1209D] per triginta et quinque annorum longitudinem premimur, nullis explere suggestionum vocibus valemus. Sed in omnipotenti Deo confidimus quia ea quae coepit consolationis suae nobis bona perficiet, et qui suscitavit in republica pios dominos, exstinguet crudeles tyrannos. Sancta itaque Trinitas vitam vestram per tempora longa custodiat, ut de bono vestrae pietatis, quod tarde suscepimus, diutius gaudeamus.



CAPUT XXVI. Repetitio de Alleluia quod cantatur in missa, et de vestimento subdiaconorum, Kyrie eleison, ac Dominica oratione, ex epistola S. Gregorii.

Quando scripsit nostra parvitas de officio missae, simili modo me latebant quae sequuntur ut ea quae superius dixi de litania majore. Nondum legeram [Col. 1210A] quod postea inveni in epistola S Gregorii, quo tempore Alleluia in missa primo cantatum esset in Ecclesia Romana, et caetera quae manifestabuntur verbis ipsius epistolae ad Joannem Syracusanum. Quibus inventis non potui praeterire, nisi ea hic introducerem, quamvis non in competenti loco, quia magis competebat ea scribi in officio missae quam in officio nocturnali. Sequitur textus epistolae.

Gregorius Joanni episcopo Syracusano.

Veniens quidam de Sicilia dixit mihi quod aliqui amici ejus, vel Graeci vel Latini, nescio, quasi sub zelo sanctae Romanae Ecclesiae de meis dispositionibus murmurarent, dicentes: Quomodo Ecclesiam Constantinopolitanam disponit comprimere, qui ejus consuetudines per omnia sequitur? Cui cum dicerem, [Col. 1210B] quas consuetudines ejus sequimur? responsum est: Quia Alleluia dici, ad missas extra Pentecostes tempus fecistis; quia subdiaconos spoliatos procedere, quia Kyrie eleison dici, quia orationem Dominicam mox post canonem dici statuistis. Cui ego respondi; Quia in nullo eorum aliam Ecclesiam secuti sumus. Nam ut Alleluia hic diceretur, de Hierosolymorum Ecclesia ex B. Hieronymi traditione tempore beatae memoriae Damasi papae traditur tractum. Et paulo post: Subdiaconos autem ut spoliatos procedere facerem, antiqua consuetudo Ecclesiae fuit. Sed placuit cuidam nostro pontifici, nescio cui, qui eos vestitos procedere praecepit. Nam vestrae Ecclesiae nunquid traditionem a Graecis acceperunt? Unde habent ergo hodie ut subdiaconi lineis in tunicis [Col. 1210C] procedant, nisi quia hoc a matre sua Romana Ecclesia perceperunt. Kyrie eleison autem nos neque diximus, neque dicimus, sicut a Graecis dicitur, quia in Graecis simul omnes dicunt, apud nos autem a clericis dicitur, a populo respondetur, et totidem vicibus etiam Christe eleison dicitur, quod apud Graecos nullo modo dicitur. In quotidianis autem missis alia quae dici solent, tacemus, tantummodo Kyrie eleison et Christe eleison dicimus, ut in his deprecantibus vocibus paulo diutius occupemur. Orationem vero Dominicam idcirco mox post precem dicimus, quia mos apostolorum fuit, ut ad ipsam solummodo orationem oblationis hostiam consecrarent. Et valde mihi inconveniens visum est, ut precem quam scholasticus composuerat, super oblationem [Col. 1210D] diceremus, et ipsam traditionem, quam Redemptor noster composuit, super ejus corpus et sanguinem non diceremus. Sed et Dominica oratio apud Graecos ab omni populo dicitur, apud nos vero a solo sacerdote. In quo ergo Graecorum consuetudines secuti sumus, qui aut veteres nostras reparavimus, aut novas et utiles constituimus, in quibus tamen alios non probamur imitari? Ergo vestra charitas, cum occasio dederit ut ad Catanensium civitatem pergat, vel in Syracusana Ecclesia, eos quos credit aut intelligit quia de hac re murmurare potuerunt, facta collocutione doceat, et quasi alia ex occasione eos instruere non desistat. Nam de Constantinopolitana Ecclesia quod dicunt, quis eam dubitet sedi [Col. 1211A] apostolicae esse subjectam Quod et piissimus dominus imperator, et frater noster ejusdem civitatis episcopus, assidue profitentur. Tamen si quid boni vel ipsa, vel altera Ecclesia habet, ego et minores meos, quos ab illicitis prohibeo, in bono imitari paratus sum. Stultus est enim qui in eo se primum existimat, ut bona quae viderit, discere contemnat. Ex praesenti epistola docemur, quidquid boni ab aliis Ecclesiis discere possumus, non ea contemnamus. Simulque et docemur quod aliquo tempore cantabatur missa in Romana Ecclesia absque Alleluia. Si eo tempore cantabantur tractus per omnes Dominicos dies, et post Alleluia assumptum in solis Dominicis diebus de Septuagesima reservarentur, nescio. Unum habeo notum, ex eo quod Alleluia divulgatum sit, [Col. 1211B] cantatum esse apud S. Augustinum, et apud Romanam Ecclesiam atque Constantinopolitanam priscis temporibus, per dies Pentecostes debere Alleluia decantari, ad recordandum de laetitia resurrectionis sanctorum. Restat adhuc quod pulsat intentionem ad requirendum, hoc est, ut sicut per Dominicos dies et festos cantatur Alleluia ad missam, ita debeat cantari per communes dies, an non. Nisi forte imbui possimus ex praesenti scriptura S. Gregorii, nam ex eo ubi S. Gregorius dicit, »alia quae dici solent in quotidianis missis tacemus, tantummodo Kyrie eleison et Christe eleison dicimus,« possumus intelligere quod non Alleluia cantabatur apud illum per quotidianos dies in officio missae.



CAPUT XXVII. [Col. 1211C] De completione dierum Pentecostes.

Praecepit Dominus discipulis suis quando ascendit in coelum, ne ab Hierosolymis discederent, sed expectarent promissionem Patris quam audierunt per os ejus: Quia Joannes quidem baptizavit aqua, vos autem baptizabimini Spiritu sancto, non post multos hos dies, id est, post decem dies. Merito exspectant decem dies, quia futurum erat ut mysterium denarii numeri, post decem dies perfectius, Spiritu sancto veniente, perceperint, Ita Lucas narrat: Vos autem sedete hic in civitate quoad usque induamini virtute ex alto. Eduxit autem eos foras usque in Bethaniam, et elevatis manibus suis, benedixit eis. Et factum est, dum benediceret illis, recessit ab eis, et ferebatur in coelum, et ipsi adorantes eum, regressi sunt in Hierusalem cum gaudio magno, et erant semper [Col. 1211D] in templo laudantes Deum, et benedicentes Dominum. In civitate sedere, est aliqua tacita mente et quieta cogitare de promissis Domini, et a statu perpetuae pacis non recedere; firmare sensus corporis, ne mors per eos introeat, et cogitare quod se ipsum debeat totum integrum reddere Deo. Hoc est, habere integra quatuor elementa in se qualia illi Deus ea praestitit, totum se versum esse in dilectionem Dei ex toto corde et ex tota anima, et ex tota mente, et scire imaginem sanctae Trinitatis signatam in se. Si quis istum denarium desiderat in se habere, et cognoscit minus aliquid habere ab eo, debet adorare Dominum, et precari ut sibi concedat illum. Et si senserit per charitatem, quae foras mittit timorem, [Col. 1212A] posse eum impetrare, maneat in templo, laudans et benedicens Deum. Hoc est, exspectare per decem dies promissum Patris, desiderare jugiter integritatem suae creationis, et creatoris sui cognitionem. Hunc denarium perceperunt apostoli amplius et perfectius quam prius haberent in die Pentecostes. Eodem praecepto admonitus est sanctus Augustinus a Spiritu sancto antequam transiret de corpore, qui postulavit ut spatium ei daretur per decem dies meditandi se et sua. Ita scriptum est in ejus Vita: Nam sibi jusserat psalmos Davidicos, qui sunt paucissimi, de poenitentia scribi, ipsos quaterniones jacens in lecto contra parietem positos, diebus suae infirmitatis intuebatur et legebat, et ubertim ac jugiter flebat. Et ne intentio ejus a quoquam impediretur, [Col. 1212B] ante dies ferme decem quam exiret de corpore, a nobis postulavit praesentibus, ne quis ad eum ingrederetur, nisi his tantum horis quibus medici ad inspiciendum intrabant, vel cum ei refectio inferretur. Usque huc de Vita sancti Augustini +. Aliter. Scribit idem sanctus Augustinus in sermone septimo decimo super Joannem: Jejunium autem magnum et generale est abstinere ab iniquitatibus et illicitis voluptatibus saeculi, quod est perfectum jejunium, ut abnegantes impietates et saeculares cupiditates, temperanter et juste vivamus in hoc saeculo. Huic jejunio quam mercedem addit Apostolus, sequitur et dicit: Exspectantes illam beatam spem et manifestationem gloriae beati Dei et Salvatoris nostri Jesu Christi. In hoc ergo saeculo quasi quadragesimam abstinentiae [Col. 1212C] celebramus, cum bene vivimus, cum ab iniquitatibus et illicitis voluptatibus abstinemus. Sed quia haec abstinentia sine mercede non erit, exspectamus beatam illam spem, et revelationem gloriae magni Dei et Salvatoris nostri Jesu Christi. In illa spe cum fuerit de spe facta res, accepturi sumus mercedem denarium. Et paulo post: Denarius ergo qui accepit nomen a numero decem, redditur: et conjunctus quadragenario fit quinquagenarius. Unde cum labore celebramus Quadragesimam ante Pascha, cum laetitia vero tanquam acceptam mercedem, quinquagesimam post Pascha. Nam huic tanquam salutari labori boni operis, qui pertinet ad quadragenarium numerum, additur quietis et felicitatis denarius, ut quinquagenarius fiat: significavit hoc ipse Dominus [Col. 1212D] Jesus multo apertius, quando post resurrectionem quadraginta diebus conversatus est in terra cum discipulis suis: quadragesima autem die cum ascendisset in coelum, peractis decem diebus, misit mercedem Spiritus sancti +. Nam in decima die post Ascensionem Domini, hoc est, in vigiliis Pentecostes, celebrat sancta Ecclesia baptisterium, et litaniam exercet ante solennia missarum. Orat enim sive ut ipsa mereatur frui adventu Spiritus sancti, sicut apostoli fruiti sunt, qui baptizati sunt ab eo in Pentecoste, seu ut neophyti perseverent in unitate Ecclesiae. Cantat postea memorata Ecclesia, Gloria in excelsis Deo, more apostolorum qui priusquam acciperent Spiritum sanctum, in templo erant, semper [Col. 1213A] laudantes Deum et benedicentes Dominum. Quamvis dimisso Ecclesiae officio, non proponerem aliquid dicere in istis litteris, tamen quia occurrit in hac festivitate de baptismo scribere, desideravi voluntarium me demonstrare de his quae circa baptisteria aguntur, scire aliquid. Nunc transeo ad tres psalmos, qui cantantur in nocte Pentecostes. Ut mihi videtur, hoc differt inter istos tres psalmos, qui in Pentecoste cantantur, et inter tres qui in Pascha Domini, quod est inter baptismum, quem acceperunt apostoli per aquam, et baptismum, quem acceperunt per Spiritum sanctum in die Pentecostes, de quo eis dixit Dominus, Vos autem baptizabimini Spiritu sancto. Jam baptizati erant aqua, jam acceperant Spiritum sanctum: tamen dicitur eis postea, [Col. 1213B] Vos autem baptizabimini Spiritu sancto. De baptismo aquae dicit Augustinus in epistola ad Seleucianum. Tunc ergo quando Hierosolymis exiit cum discipulis suis in Judaeam, et illic morabatur cum eis, baptizabat non per se ipsum, sed per discipulos suos. Quos intelligimus jam fuisse baptizatos sive baptismo Joannis, sicut nonnulli arbitrantur, sive, quod magis credibile est, baptismo Christi. Neque enim ministerium baptizandi defugeret, ut haberet baptizatos servos, per quos caeteros baptizaret, qui non defugit memorabilis illius humilitatis ministerium, quando eis lavit pedes. Quod ante diem Pentecostes acceperint Spiritum sanctum, Joannes manifestat, dicens: Cum ergo esset sero die illa una sabbatorum, et fores essent clausae. Et post pauca, Hoc cum dixisset, [Col. 1213C] insufflavit, et dicit eis, Accipite Spiritum sanctum: Quorum remiseritis peccata, remittuntur eis, et reliqua. Jam acceperunt Spiritum sanctum in remissionem peccatorum: sed adhuc restabat donum quod nondum acceperant, sed accepturi erant in die Pentecostes, id est, ut praedicationem suam firmarent signis miraculorum, et ut non timerent rabiem persequentium, neque irretiri possent vinculo terreni desiderii, neque labefactari errore aliquo. Credimus Petrum jam baptizatum fuisse, quando negavit ad vocem ancillae. Simili modo et Thomam, qui dubitavit de Domini resurrectione. Sicut tunc duo baptisteria leguntur in apostolis, unum per aquam, et alterum per baptismum Spiritus sancti: ita sunt hodie in nostra Ecclesia duo genera electorum, qui baptizati [Col. 1213D] sunt. Unum genus est in activa vita, alterum in contemplativa, quae duo genera Martha et Maria soror ejus significabant. Optima pars Mariae deputata est a Domino, sed Marthae non est reprehensa, quia bona est. Haec distinctio potest inveniri in antiphonis, quae dicuntur in Pascha Domini, et in Pentecoste. In Pascha Domini dicit prima antiphona: Consilium meum non est cum impiis: prima de Pentecoste dicit: Factus est repente de coelo sonus tanquam advenientis Spiritus vehementis, spiritus vehemens pulverem terrae solet dispergere. Distat multum inter donum Dei, quod separat fideles ab impiis, et illud donum, quod terrenas cogitationes expurgat de pectore. Ibi dicit secunda antiphona, Postulavi patrem [Col. 1214A] meum: hic dicit: Confirma hoc Deus quod operatus es in nobis, a templo sancto tuo quod est in Hierusalem, Alleluia, Alleluia. Simili modo distat inter eos qui in haereditate Domini deputantur, quia fideles sunt, et tamen in actuali vita, et inter eos qui omnia terrena respuerunt, et precantur Deum, ut ad haec non revertantur, sed confirmet donum suum in eis, ut possint Deo semper a templo quod est in Hierusalem, Alleluia cantare. Ibi dicit tertia antiphona, Ego dormivi et somnum cepi, et resurrexi: hic dicit tertia, Emitte spiritum tuum, et creabuntur, et renovabis faciem terrae, Christus enim resurrexit a morte, et nos quotidie possumus resurgere a vitiis, et potest nobis veraciter dici, Nolite contristare spiritum Dei. Haec antiphona, quae dicit, Emitte [Col. 1214B] spiritum tuum, et creabuntur, spiritum Dei precatur obnixe advenire, ut neque in cogitationibus, neque in verbis regnet spiritus superbiae, sed spiritus Dei utrique deducat per suam creationem, ut scriptum est in Evangelio, Cum vos ceperint, et adduxerint, nolite cogitare quomodo aut quid loquamini: non enim vos estis qui loquimini, sed spiritus Patris vestri qui loquitur in vobis. Precatur renovari faciem terrae, ut novus homo sit confitens se justificatum non a se, sed gratia Dei. Sicut in Pascha Domini tres psalmi recolunt opera Christi trium dierum, sic et in adventu Spiritus sancti eadem opera. Ut demonstretur unum opus esse in potentia miraculorum totius sanctae Trinitatis, unus ordo psalmorum continetur et in resurrectione Domini, et in adventu Spiritus sancti. [Col. 1214C] Sed in aliquibus minus operatur Christus, et in aliquibus plus. Stella enim a stella differt in claritate. Quod in Pascha diximus de sequentibus baptismalibus noctibus, hoc et hic dicimus, ut tres Psalmi recolant sepulturam Domini triduanam in his praecipue, qui nuper consepulti sunt Domino. Hoc agitur per septem dies propter sacramentum praesentis vitae, et propter septimam diem, quam animae sanctorum recipiunt exutae a corporibus, vel septiformem Spiritum sanctum, qui per unumquemque diem diverso cibo alit suos. Possunt et tres psalmi recolere tres virtutes, id est, fidem, spem, et charitatem, sine quibus nemo potest placere Deo. Annectimus etiam convivium, quod unum quodque donum quasi unusquisque frater parat suis convivis [Col. 1214D] per dies septem, et tres virtutes, quasi tres sorores convivantes, ex libro sancti Gregorii primo de Moralibus: Ut enim, inquit, haec ipsa dona breviter septiformis spiritus replicem, alium diem habet sapientia, alium intellectus, alium consilium, alium fortitudo, alium scientia, alium pietas, alium timor. Neque enim hoc est sapere, quod intelligere, quia multi aeterna quidem sapiunt, sed haec intelligere nequaquam possunt. Sapientia ergo in die suo convivium facit, quia mentem ab aeternorum spe et certitudine reficit; intellectus in die suo convivium parat, quia in eo, quod audita penetrat, reficiendo cor, tenebras ejus illustrat: consilium in die suo convivium exhibet, quia dum esse praecipitem prohibet, [Col. 1215A] ratione animum replet; fortitudo in die suo convivium facit, quia dum adversa non metuit, trepidanti menti cibos confidentiae apponit; scientia in die suo convivium parat, quia in ventre mentis, ignorantiae jejunium superat, pietas in die suo convivium exhibet, quia cordis viscera misericordiae operibus replet; timor in die suo convivium facit, quia dum premit mentem, ne de praesentibus superbiat, de futuris illam spei cibo confortat. Sed in hoc filiorum convivio illud perscrutandum video, quod semetipsos invicem pascunt. Valde enim singula quaelibet destituitur, si non una alii virtus virtuti suffragetur. Minor quippe est sapientia, si intellectu careat: et valde inutilis est, intellectus si ex sapientia non subsistat. Quia cum altiora sine sapientiae pondere penetrat, [Col. 1215B] sua illum levitas gravius ruiturum levat. Vile est consilium, cui robur fortitudinis deest, quia quod tractando invenit, carens viribus usque ad perfectionem operis non perducit; et valde fortitudo destruitur, nisi per consilium fulciatur: quia quo plus se posse conspicit, eo virtus sine rationis moderamine deterius in praeceps ruit. Nulla est scientia, si utilitatem pietatis non habet: quia dum bona cognita exsequi negligit, sese ad judicium arctius stringit; et valde inutilis est pietas, si scientiae discretione caret: quia dum nulla hanc scientia illuminat, quomodo misereatur, ignorat. Timor quoque ipse si non has etiam virtutes habuerit, ad nullum opus procul dubio bonae actionis surgit: quia dum ad cuncta trepidat, ipsa sua fortitudine a bonis omnibus torpens [Col. 1215C] vacat. Quia ergo alternato ministerio virtus a virtute reficitur, recte dicitur, quod apud se vicissim filii convivantur. Cumque unam alia sublevandam sublevat, quasi per dies suos numerosa soboles pascenda convivium parati. Sequitur: Et mittebant et vocabant tres sorores suas, ut comederent et biberent cum eis. Cum virtutes nostrae in omni, quod agunt, spem, fidem, et charitatem sciunt, quasi operatores filii tres ad convivium sorores vocant, ut fides, spes et charitas gaudeant in opus bonum, quod unaquaeque virtus administrat. Quae quasi ex cibo vires accipiunt, dum bonis operibus fidentiores fiunt; et dum post cibum contemplationis rore infundi appetunt, quasi ex poculo ebriantur. Non abhorret a vero, si sive propter sepulturam Domini, ut [Col. 1215D] memoravimus, tres psalmi in nocte cantentur in diebus neophytorum, seu propter fidem, spem et charitatem, quae unusquisque Christianus debet tenere ab ipso initio intellectus sui.



CAPUT XXVIII. De hora baptisterii in sabbato, sive in vigilia Pentecostes.

Notandum est, quod ea hora diei nunc celebret sancta Ecclesia baptismum, qua hora angelus Domini venit ad Cornelium, annuntians ei quod orationes ejus et eleemosynae ascenderant in memoriam in conspectu Dei, et ut mitteret ad Petrum, qui eum baptizaret. Eadem hora venit baptista Petrus ad eumdem Cornelium baptizandum. Ita enim interrogavit [Col. 1216A] Petrus Cornelium, ut in Actibus apostolorum scriptum est: Interrogo ergo, ob quam causam accersisti me: Et Cornelius ait: A nudiusquartana die usque ad hanc horam, orans eram hora nona in domo mea, et reliqua. Quem continuo imbuit Petrus symbolo fidei, ut in memoratis Actibus continetur, moxque cecidit Spiritus sanctus super omnes qui audiebant verbum. Quo peracto, respondit Petrus: Nunquid aquam quis prohibere potest, ut non baptizentur hi qui Spiritum sanctum acceperunt sicut et nos? Et jussit eos in nomine Jesu Christi baptizari. Igitur eo in tempore circa primitivam Ecclesiam hora nona baptismus celebratus est, ut et ipsa, et imitatrix ejus, quae hodierna die est, retineret in mente, quod in morte Christi, qui hora nona emisit [Col. 1216B] spiritum, oporteat eam baptizare. Hunc morem tenet nunc nostra Ecclesia in vigiliam Pentecostes quem praesignavit Cornelius, qui ut mereretur accipere baptismum, hora nona erat orans et jejunans in domo sua.



CAPUT XXIX. De octavis Pentecostes.

Quinquaginta dies post Pascha Domini, hoc est, totum tempus Pentecostes, figurant illam laetitiam, quae erit in alia vita: sive quia quadragenarius numerus partibus suis multiplicatus, quinquaginta facit, seu quod quadraginta habent in se perfectionem operum bonorum: cui numero si addatur denarius, qui tenet remunerationem operum quinquaginta facit: seu quaecunque alia ratio sit, hoc procul dubio [Col. 1216C] tenetur, quod praesentes quinquaginta dies futuram quietem et securitatem atque laetitiam significant. Septem dies qui sequuntur, recolunt adventum septiformis spiritus, sive nostram laetitiam, in qua congratulamur nuper baptizatis, qui nimirum informantur in corpore Christi. Habemus in nostris libris officialibus scriptum, Post octavas Pentecostes; ideo de eodem scripto tractare debemus. Satis manifestum est Pentecosten exprimere numerum quinquagesimum: non enim mea simplicitas novit, quas octavas habeat Pentecoste, sed quoniam haec festivitas, quae (ut diximus) recolit adventum Spiritus sancti, et remunerationem nuper baptizatorum nomen obtinuit Pentecostes, ipsae octavae quae huic mysterio possunt congruere, retinuerant nomen, quod habet [Col. 1216D] prima dies hujus festivitatis. Quomodo adventui Spiritus sancti octavae conveniant, vel regenerationi novi hominis, ex verbis sancti Augustini de sermone Domini in monte, aliquam scintillam luminis carpimus. Post enumeratas sententias octo beatitudinum, dicit inter caetera, Octava tanquam in caput redit, quia consummatum perfectumque ostendit et probat. Et paulo post, Septem sunt ergo quae perficiunt: nam octava clarificat, et quod perfectum est demonstrat, ut per hos gradus perficiantur, et caeteri tanquam a capite rursus exordiens. Videtur ergo mihi etiam septiformis operatio Spiritus sancti, de quo Isaias loquitur, his gradibus sententiisque congruere. Et iterum; Haec octava sententia, quae ad [Col. 1217A] caput redit perfectumque hominem declarat, significat fortasse et circumcisionem octava die in Veteri Testamento, et Domini resurrectionem post sabbatum, qui est utique octavus idem qui primus dies, et celebrationem octavarum feriarum, quas in regeneratione novi hominis celebramus. Hucusque Augustini. Octavus dies est, qui et primus secundum formam octo beatitudinum. Prima beatitudo dicit, Beati pauperes spiritu, quoniam ipsorum est regnum coelorum. Octava, Beati qui persecutionem patiuntur propter justitiam, quoniam ipsorum est regnum coelorum. Ad regeneratos pertinent hae sententiae, ut qui pauperes sunt, in hac vita propter regnum coelorum usque ad finem vitae perseverantes sint, et accipiant regnum pro quo laboraverunt hic. Baptismus [Col. 1217B] Neophytorum quamvis in sabbato agitur, ad illum baptismum pertinet, quem apostoli acceperunt in die Pentecostes, cujus octavus dies, est dies Dominica sequens, quam solemus appellare octavas Pentecostes. Istae sunt feriae quas beatus Augustinus memorat superius octavarum feriarum regenerati hominis. Hoc est inter nostrum baptisma, et apostolorum, quod illi primo aqua baptizati sunt, deinde acceperunt semel per insufflationem Christi Spiritum sanctum adhuc in terra Christo sistente, postremo de coelo in die Pentecostes. Nos vero praesente episcopo simul baptizamur, et per impositionem manus episcopi Spiritum sanctum accipimus. Imitando Christi mortem et ejus resurrectionem, debemus consummationem nostri baptismatis in die Dominica [Col. 1217C] cogitare, ne praecedant membra caput. Et secundum modum primitivae Ecclesiae donationem Spiritus sancti in eadem die hora tertia. Quamvis non eisdem diebus vel horis propter aliquas occasiones fluctuantis mundi celebretur aliquando baptismus vel impositio manus, tamen propter sacramentum quod in se continet, eisdem diebus et horis deputantur. Si enim propterea acceperunt apostoli Spiritum sanctum hora tertia, quia fidem sanctae Trinitatis praedicaturi erant, volvamus et nos in mente eadem hora percepisse eumdem Spiritum, in quo copulatur Trinitas quae monstrat eamdem Trinitatem. Propius pertinet nostrum baptisma aliquo modo ad baptismum apostolorum, quam ad baptismum Christi. Non propter sua abluenda peccata [Col. 1217D] baptizatus est Christus, sed propter formam membrorum suorum, quia esse in futuro poterant aliqui, qui sibi placerent de sua innocentia, et cogitarent non sibi esse necessarium baptisma: ac ideo praecessit Christi baptismus, qui sine peccato fuit, ut nemo deceptus per stultam securitatem, periret sine baptismo. Non propterea advenit Spiritus sanctus in columbae specie super Christi baptismum, ut daret tunc ei donum, quod non habebat; sed ut nobis nostro in baptismate suam praesentiam monstraret adesse, et per columbae simplicitatem demonstraret Christi simplicitatem et puritatem. Apostoli propterea baptizati sunt, ut peccata eorum delerentur in baptismo, sicut et nostra delentur; et ideo venit [Col. 1218A] Spiritus sanctus per ignem ad eos, quia rubigo peccati ex eorum fragilitate potuit eis inhaerere, et hanc voluit vis Spiritus sancti in perpetuum consumere.

Vis enim ignis unam materiam consumit, et alteram reficit et fovet: ligna consumit; et materiam nostri corporis reficit. Ita et ignis Spiritus sancti rubiginem peccatorum consumit, et animam nostram calefacit ad amorem Dei et proximi. Isti duo effectus sunt duo denarii, quos Dominus dedit stabulario juxta Lucam Evangelistam altera die, id est, secunda die, postquam alligavit vulnera semivivi quasi secundo die post baptismum. Bene duo sunt, qui significant ordinem dilectionis, quia Deum non potest diligere, qui non diligit proximum: neque recte diligit proximum: qui non eum propter [Col. 1218B] Deum diligit. Sicut in baptismate conformamur Christi morti et sepulturae, ita in acceptione Spiritus sancti spiritui vivificanti, qui operatur in nobis rectum ordinem dilectionis. Propter mortem Christi, quae memoratur hora nona esse peracta, hora nona baptizantur, qui in Christi morte baptizantur propterque mysterium consepulturae Christi, quae recolitur in sabbato baptizatur Christi corpus in sabbato, ut post hanc sepulturam in die Dominica resurgat. Initium enim resurrectionis a Dominica die debemus celebrare. Sit illa Dominica dies initium novi hominis, qui resurrexit a mortuis: et iterum sepultura ejus, quando anima transit in requiem sine corpore in sabbato die, quando vestimenta mutantur baptizatorum: et receptio eorum corporum [Col. 1218C] celebratur in octavis Pentecostes. Vel ideo celebretur octava Pentecostes, quia septiformis spiritus opus tunc perficitur, quando perfectum hominem monstrat, de quo dicebat Apostolus: Si quis autem in verbo non offendit, hic perfectus est vir. Celebretur per septem dies opus septiformis spiritus, et in octava die consummatio, et declaratio, atque glorificatio ejusdem operis. Quod si ita est, merito eamdem glorificationem in nostris officiis recolit octava dies, quae redit ad caput, quam et prima dies. Itaque sicut celebravimus majestatem Spiritus sancti in Pentecoste, celebramus et in octavis ejusdem festivitatis quatenus saepissime recolendo ejus dona, dignetur ejus charitas se profusius infundere cordibus nostris, usque dum, secundum Evangelicum [Col. 1218D] sensum tria sata farinae fermententur in unum, et totum quod cogitamus, aut intelligimus, aut vivimus ad ejus dilectionem referatur. In commemoratione harum trium mensurarum farinae, cantamus in eadem nocte tres psalmos in nocturnis, et usque ad finem diei praesentis Dominici Alleluia cantamus. Sic enim celebratur auctoritate divinae legis festivitas a vespera usque ad vesperam, id est a solis occubitu usque ad solis occubitum.



CAPUT XXX. De adventu Domini.

Scripsimus in superioribus libellis, in quinta hebdomada ac quarta ante nativitatem Domini, inchoari praeparationem adventus Domini: in quinta hebdomada [Col. 1219A] propter quinque aetates mundi, in quibus fuerunt tales electi, qui crediderunt, et speraverunt, et dilexerunt adventum Domini; in quarta propter quatuor ordines librorum scilicet legis, psalmorum, prophetarum, et initium Evangelii. Quamvis liber Moysis narret electos viros exstitisse in prima et secunda et tertia aetate mundi, tamen eo tempore scripsit illum Moyses totum, in quo deputatur legislatio. Addidimus etiam alterum sensum posse initiari adventum Domini in quinta seu quarta hebdomada, sequendo auctores Lectionarii et Antiphonarii, ac Missalis, cujus auctorem credimus esse beatum papam Gregorium. Quae utraque tempora intimant nobis rationabilem praeparationem propter quinque sensus hominis, qui insunt corpori nostro, et quatuor [Col. 1219B] elementa quibus constat corpus nostrum: at nunc tertium intellectum addimus, qui non minus convenit praeparationi adventus Domini. Dicimus duos ordines esse justorum in Ecclesia nostra, qui student se praeparare ad recipiendum Dominum venturum. Unus ordo in saeculari conversatione studet, alter in spiritali. De ordine saecularium possumus intelligere, quod lectio dicit in quinta hebdomada ante nativitatem Domini. Propter hoc dies veniunt, dicit Dominus et non dicent ultra, vivit Dominus qui eduxit filios Israel de terra Aegypti: sed, Vivit Dominus, qui eduxit et adduxit semen domus Israel de terra Aquilonis. + Adduxit Dominus filios Israel de terra Aquilonis, quando de Babylonia reversi sunt in Judaeam: Sed melius adducit nostros bonos [Col. 1219C] saeculares Dominus ad Judaeam, id est, ad veram confessionem de confusione Babyloniae, quando eos liberat de potestate diaboli et de corpore ejus. Hoc fit per baptismum, quem habent saeculares fideles et spiritales communem. Qui in animo patiuntur Aquilonis rigiditatem, membra diaboli sunt. Quanto pejor est diabolus totus cum capite in suo corpore, quam unum membrum ejus, tanto melius nos liberati sumus a diaboli potestate, quam essent filii Israel a regibus Chaldaeorum. De ipsis saecularibus memorat Evangelium, quod in quinta memorata hebdomada legitur. Narrat enim quinque millia hominum Dominum pavisse ex quinque panibus. Quod ita Beda exponit in Evangelio super Lucam: Erant [Col. 1219D] autem fere viri quinque millia, quia quinque sunt exterioris hominis sensus. Quinque millia viri Dominum secuti designant eos, qui saeculari adhuc habitu positi, exterioribus quae possident, bene uti noverunt. Qui recte quinque panibus aluntur, quia tales necesse est legalibus adhuc praeceptis instituti. + Officia cantorum et Presbyterorum quae celebrantur in sacramentario, et habent initium in quarta hebdomada ante nativitatem Domini spiritales per quatuor Evangelia ad potiorem perfectionem excitant. Unde dicit Epistola, quae eodem die legitur. Scientes quia hora est jam nos de somno surgere: Nunc autem propior est nostra salus, quam cum credidimus. De eisdem spiritalibus dicit memoratus Beda in memorato libro. Nam qui mundo ad integrum [Col. 1220A] renuntiant, et quatuor sunt millia, et septem panibus refecti, hoc est, Evangelica refectione sublimes, et spiritali sunt gratia docti: cujus significandae distantiae causa mystice reor in introitu quidem tabernaculi quinque columnas deauratas, ante oraculum vero, id est, sancta sanctorum, quatuor fieri jussas: quia videlicet incipientes per legem castigantur, ne peccent; perfecti autem, per gratiam ut devotius Deo vivant, admonentur. Typice per cantum qui renovatur in quarta hebdomada ante nativitatem Domini gaudium mentium perfectorum intelligimus. Si per quinque hebdomadas illi intelliguntur, qui adhuc per poenitentiam deplorant recentia peccata, merito per quatuor hebdomadas eos intelligimus qui gaudio spiritali proficiunt de virtute [Col. 1220B] in virtutem, in qua videbitur Deus deorum in Sion. Isti duo ordines fuerunt in Veteri Testamento, isti sunt modo. Renovatio cantus significat gaudium electorum, qui plurimum gaudent in adventu dilecti Domini. Ad eos dicit versus, qui canitur in vespertinali officio: Rorate, coeli, desuper et nubes pluant justum: aperiatur terra, et germinet salvatorem. Ipsi perfecti sunt coeli, ipsi sunt nubes, ipsi subtilia annuntiant instar roris de Incarnatione Domini, quando exponunt, Verbum caro factum est, et habitavit in nobis. Ipsi pluunt grossiora, quando narrant, quomodo Joseph desponsavit Mariam et Christus natus est in Bethleem et inventus est in praesepio, etc., talia. Aperta est terra, uterus scilicet sanctae Mariae virginis sine damno virginitatis: [Col. 1220C] et protulit germen totius mundi odoris, qui bonus odor redolet per universum mundum. At nunc multa corda fidelium ad vocem praedicatorum calefiunt, et germinant fidem rectam in Christo proferunt gaudium, pacem, longanimitatem, et caetera germina, quae fecundat Spiritus sanctus. Alter versus in matutinali officio dicit: Vox clamantis in deserto, parate viam Domino, rectas facite semitas ejus; quod est dicere: Et bona opera satagite, et cogitationes pias. Hoc ministerium, quod praedicatores debent satagere in diebus adventus Domini, memorati versus recolunt. Quamvis cum gaudio boni servi spectent adventum Domini sui; tamen maximum gaudium recolunt in praesentia ejus. Idcirco aliqua de [Col. 1220D] nostro officio reservamus usque ad praesentiam nativitatis Domini, hoc est Gloria in excelsis Deo, et clarum vestimentum Dalmaticarum: si forte nunc ita agitur, ut vidi actitari in aliquibus locis. Praeparationem nobis necessariam insinuat Paulus apostolus in memorata epistola, quae legitur quarta hebdomada ante nativitatem Domini. Nox, inquiens, praecessit, dies autem appropinquavit. Abjiciamus ergo opera tenebrarum, et induamur arma lucis, sicut in die honeste ambulemus, non in commessationibus; et ebrietatibus, non in cubilibus et impudicitiis, non in contentione et aemulatione: sed induimini Dominum Jesum Christum? Sicut per plures et frequentiores nuntios movetur magis ac magis animus subditi ad sollicitudinem suscipiendi [Col. 1221A] praelatum: ita renovatione cantus movemur magis ac magis ad curam nostrae praeparationis in susceptionem Domini. Ideo octo dies ante Nativitatem Domini renovantur ferme tota note responsorii et antiphonae, ut per hoc frequentius nos excitemur ad purgandas omnes quisquilias turpium cogitationum ac terrenarum, et dignum habitaculum, ornatum videlicet piis cogitationibus, paremus regi regum et Domino dominantium.



CAPUT XXXI. De nativitate Domini.

Dei filius cum esset unigenitus filius voluit sibi fratres adjungere. Descendit ad humanum genus, et assumpsit hominem, ut faceret sibi fratres, nullum [Col. 1221B] despiciens in fraterno loco suscipere, quem cognovit obedientem in mandatis praeceptorum suorum. Ut saepe dictum est, tempus praesentis saeculi tribus temporibus distinguitur, videlicet naturalis legis, et legis litterae, et Novi Testamenti, Praecipui viri naturali lege exstiterunt tres, Abraham, Isaac et Jacob. Quanquam multi forent similes illis, tamen eorum se esse Deum specialiter Deus idem saepissime memorat per Scripturam, dicens: Ego sum Deus Abraham, et Deus Isaac, et Deus Jacob. Istis tribus tres psalmos primae periochae nocturnalis officii deputamus: praecipue cum hi tres primi ponantur in genealogia Christi, et per hos ad memoriam reducimus omnes electos patres, qui in naturali lege fuerunt, et per Christi adventum sociati [Col. 1221C] sunt choro sanctorum Angelorum, ut sicut angeli sanctae Trinitati congaudent, ita et illi congaudeant. Secunda periocha recolit eos, quos sibi Christus fratres fecit ex lege Mosaica, qui exercebantur per legem et psalmos et prophetas. Eos nihilominus perduxit ad societatem sanctorum angelorum, ut et illi congaudeant sanctae Trinitati. Adscivit sibi etiam fratres in Novo Testamento per primitivam Ecclesiam, et per gentilitatis obedientiam, et Judaicam recognitionem. Quoniam istos plus honoravit suus adventus, quam praecedentes Patres, ita ut si digni habeantur, quando transeunt de mundo, illico transferantur in coelum, et conjungantur societati sanctorum angelorum, quod longo tempore exspectaverunt patres murmurantes infra claustra inferni, [Col. 1221D] ideo in illis antiphonis, quae eos recolunt, Alleluia celebratur, sicuti est: Ipse invocavit me, Alleluia: et iterum, Notum fecit Dominus *, Alleluia.



CAPUT XXXII. De octavis in Nativitate Domini.

Octavae ideo celebrantur, quia primis diebus concurrunt, sicut unus Dominicus dies ad alterum, qui eodem ritu celebrantur. Quando sequentia bona opera ad prima recurrunt, aliquo modo octavas exercemus. Tanta miseria fuit in hominibus ante Christi adventum, ut nemo ad eamdem innocentiam perveniret, quam habuit primus homo antequam peccaret. Nam et circumcisio, quae octava die celebratur, in recordatione primae innocentiae agebatur, [Col. 1222A] id est, ut mens circumcisa esset ab omni cogitatione carnali, quamvis sit et ipsa figura futurorum virorum. Christus per baptismum restituit in genere humano eamdem innocentiam, ideoque octava die id est, Dominica ex baptismo resurrectio recolitur. Hoc est inter istos, qui primi innocentiam hominis imitantur, et illos qui in Veteri Testamento erant, quod quamvis illi justi essent tamen detinebantur infra claustra inferni ante Christi adventum: isti penetrant regna coelorum. Et quoniam ad meliorem statum vult, nos Redemptor noster perducere, quam haberet primus Adam, adhuc exspectatur octava dies, quae erit in resurrectione corporum. Primus Adam ita erat innocens, ut posset peccare, si vellet: Et nos ita accipimus innocentiam per baptismum, [Col. 1222B] ut possimus peccare, et possimus velle, sed post receptionem corporum nemo poterit, nemo volet peccare. Igitur quia ad hoc institutae sunt octavae, ut redeant ad primum, oportet considerare quid in octavis Domini redeat ad primum diem nativitatis. Primo die nativitatis exivit de utero virginis, et inventus est in praesepio pannis involutus: Nunquid octava die exivit iterum de utero virginis et inventus est in praesepio et celebrata sunt ea quae de angelorum, affati leguntur prima die acta? Possumus tamen invenire, in quo congruenter octava dies congruat primae. Duas causas intelligimus in Christi nativitate: scilicet primam, Christum advenisse ad homines: secundam, homines venisse ad Christum. De qua re dicit Augustinus in libro primo de doctrina [Col. 1222C] Christiana: Non enim ad eum, qui ubique praesens est, locis movetur, sed bono studio bonisque moribus. Quod non possumus, nisi ipsa sapientia tantae etiam nostrae infirmitati congruere dignaretur, ut vivendi nobis praeberet exemplum. Non enim aliter, quam in homine, quoniam et nos homines sumus. Sed quia nos cum ad illam venimus, sapienter facimus, ipsa cum ad nos venit, ab hominibus superbis quasi stulte fecisse putata est. Et quoniam nos cum ad illam venimus, convalescimus, ipsa cum ad nos venit, quasi infirma existimata est. Sed quod stultum est Dei, sapientius est hominibus: et quod infirmum est Dei, fortius est, quam hominis. Cum ergo ipsa sit patria, viam se quoque nobis fecit ad patriam. Et cum sano et puro interiori [Col. 1222D] oculo ubique sit praesens, eorum qui oculum illum infirmum immundumque habent, oculis etiam carneis apparere dignata est. Quia enim in sapientia Dei non poterat mundus per sapientiam cognoscere Deum, placuit Deo per stultitiam praedicationis salvos facere credentes. Non igitur per locorum spatia veniendo, sed in carne mortali mortalibus apparendo, venisse ad nos dicitur. Illuc ergo venit ubi erat: quia in hoc mundo erat et mundus per eum factus est, Christi adventum ad homines colimus in die nativitatis ejus: hominum adventum ad Christum, colimus in octavis ejus. Quod facile dignoscitur ex antiphonis quae cantantur in matutinali officio. Prima antiphona in nativitate [Col. 1223A] Domini, Genuit puerpera regem, de pura nativitate Domini narrat; prima in octavis Domini, dicit, O admirabile commercium. Quando dicit, commercium, ostendit aliud dari, et aliud accipi. Dedit Christus suam deitatem, et accepit nostram humanitatem. Quod dedit colimus in nativitate ejus; et quod accepit, in octavis. Membra juncta capiti congratulantur in praesenti festivitate. De sequentibus antiphonis si quis considerare voluerit, potest cognoscere quod antiphonae de nativitate Domini suam nativitatem specialiter monstrant, et de octavis Domini, membrorum suorum copulationem. In antiphona, Quando natus es, ex persona hominis Dominus appellatur; et in novissimo homo loquitur ad Deum, Te laudemus Deus noster. Tertia, [Col. 1223B] Rubum quem viderat Moyses, sic loquitur ex persona membrorum ad Dei genitricem, intercede pro nobis. Quarta habet iterum in fine, Te laudamus, Deus noster. Quinta tenet verba Joannis Baptistae quibus demonstravit utilitatem nostram, quae data est nobis ex adventu Christi, dicentis: Ecce Agnus Dei, ecce qui tollit peccata mundi. Antiphona quae in Evangelio dicitur, et Domini praesentiam ad homines monstrat, et hominis assumptionem ad eum. Sic enim dicit: Mirabile mysterium declaratur, hodie innovantur naturae. Quomodo innovantur naturae Gregorius Nazianzenus manifestat in libro de secundis Epiphaniis, dicens: Quid de nobis agitur, vel pro nobis? Nova quaedam et inaudita efficitur permutatio naturarum, et Deus homo fit. Et paulo [Col. 1223C] post: Dei Filius coepit esse filius hominis, non conversus ex eo quod erat, sed assumens quod non erat, ut capi possit qui capi non poterat, et per mediantem carnem sicut velamine quodam interposito, alloqui nos possit. Quoniam quidem ferre sinceram divinitatis ejus naturam non erat corruptibilis hujus nostrae fragilisque naturae, idcirco ergo incommixta miscentur, et non solum nativitati nostrae Deus vel carni superna mens, vel tempori illud quod ante omne tempus est, verum etiam virginitati partus imponitur, et impassibili passio conciliatur et immortali mortis poculum propinatur. Sequitur in antiphona: id quod fuit, permansit; hoc est, verbum quod se nobis voluit demonstrare per materiam carnis, ut fuit incommutabile lumen et [Col. 1223D] Deus aeternus, sic permansit, non mutatum in aliquam creaturam. Sequitur. Et quod non erat, assumpsit. His verbis monstratur assumptio hominis: quoniam Christus hominem dignatus est assumere in unam eamdemque personam Dei, merito membra capitis dicuntur transisse in Deum. Unde Augustinus in sermone vicesimo sexto super Joannem: Quid est ergo credere in eum? Credendo amare, credendo diligere, credendo in eum ire et ejus membris incorporari. Sequitur: Non commixtionem passus, neque divisionem; scilicet non est passus illam commixtionem quam dicit Sabellius in unam personam Patris et Filii, neque illam divisionem quam blaterat Arius. De circumcisione Domini [Col. 1224A] me abunde facit securum lucubratio sanctorum interpretum.



CAPUT XXXIII. De Theophania et .

Unum omittimus in Theophania ex his quae celebramus in nativitate Domini, id est, invitatorium. Saepe dictum est quod institutor officii, in quantum potuit, actionem omnem illius temporis quando illa agebantur quae recolimus in usitato officio, voluit ad memoriam nobis reducere. Igitur quia voluit in isto distinguere nostram bonam invitationem, qua invitantur et excitantur fideles ad Deum deprecandum, ab invitatione Herodis, qui propterea congregavit scribas et principes Judaeorum, ut sciret ubi Christus nasceretur, quem cogitabat interficere, invitatorium [Col. 1224B] officii praesentis omisit. Praesens officium nocturnale certat intimare tria insignia nobis manifestata per adventum Christi, id est, adventum Magorum, et baptismum Christi, et miraculum ex aqua factum a Christo. De secundo et tertio summatim memoratur in tertia nocturna, et in antiphona, Hodie coelesti sponso juncta est Ecclesia. Aperte vero et plene de adventu Magorum canit in duabus superioribus nocturnis. Nam et hoc videtur ordini potissimum congruere caeterorum officiorum. Verum officium quod in nocte nativitatis ejus canitur, de infantia ejus resonat. Memoria quae recolit per officia cantorum de octavis Domini et circumcisione ejus, et scintillas mittit de infantia, similique modo quod agitur in . Idcirco congruebat ut praesens [Col. 1224C] officium plurimum illa tangeret quae circa infantiam ejus gesta sunt. Nec non et apostolici viri satagebant baptismum generalem transferre de praesenti festivitate in festivitatem Paschae et Pentecostes; quem propterea multi certabant frequentare in ista festivitate, quia in ipsa a multis creditur Dominus baptizatus esse a Joanne. Unde potest videri ab officio praesentis summatim dictum esse de baptismo ejus, et plene de adventu Magorum. Ut plenius haec clarescant, insero quod S. Leo papa scripsit de memoratis festivitatibus, dicens in capitulo octavo Decretalium: Ordo rerum per Jesum Christum Dominum nostrum temporaliter gerendarum in incarnatione Verbi sumpsit exordium. Unde aliud tempus est, quo, annuntiante angelo, beata [Col. 1224D] virgo Maria fecundandam se per Spiritum sanctum credidit et concepit; aliud quo, salva integritate virginea, puer editus, exsultante gaudio coelestium ministrorum, pastoribus indicatur; aliud, quo infans circumciditur; aliud, quo hostia pro eo legalis offertur; aliud, cum tres Magi, claritate novi sideris incitati, in Bethlehem ab Oriente perveniunt, et adorant parvulum, mystica munerum oblatione venerantur. Nec iidem sunt dies quibus impio Herodi, ordinata divinitus in Aegyptum translatione, subtractus est, vel quibus ab Aegypto in Galilaeam, mortuo persecutore vocatus est. Inter has autem dispensationum varietates accedunt augmenta corporea. Crescit Dominus, sicut evangelista testatur, [Col. 1225A] profectibus et aetatis gratiae. Tertia nocturna praesentis festivitatis recolit tres terminos credentium, id est, populi Judaici ante receptionem gentilium; gentilis populi post repulsionem Judaicae plebis, iterum populi Judaici in finem mundi. In prima nocturna recolitur intellectus Magorum, qui Christum intellexerunt Deum esse. In secunda nocturna idem intellectus, qui conspicit Christum regem esse; in tertia, qui conspicit Christum ad hoc venisse, ut doceret homines suo baptismo necessarium eis esse baptizari, et per baptismum mori patri diabolo et operibus ejus, et pompis ejus: in baptismo Christi mors et sepultura ejus recolitur. Hanc tertiam periocham recolimus per introitus missae ab octavis Theophaniae usque in Praesentationem Domini, nisi [Col. 1225B] forte anticipet nos tempus Septuagesimae. Primus introitus est post octavas Theophaniae, juxta ordinem Antiphonarii nostri: In excelso throno vidi sedere virum, quem adorat multitudo angelorum. Apostolorum et apostolicorum virorum est ista visio, hoc est, ut mente intelligant eumdem Dominum, qui a Magis adoratus est quasi infans, et cujus praesentatio isto in tempore exspectatur usque ad quadragesimam diem nativitatis gubernare virtutes coelorum, et ab his adorari. Secundus est, Omnis terra adoret te, Deus, qui pertinet ad multitudinem credentium, ut quem primo adoraverunt tres Magi, postea adorent omnes credentes ex Asia, et Africa, et Europa. Jam circa hebdomadam in qua celebratur Praesentatio Domini, cantatur, Adorate eum, omnes [Col. 1225C] angeli ejus. Unde dicit Apostolus, ut in nomine Jesu omne genu flectatur, caelestium, terrestrium, et infernorum. Quod ita exponit Ambrosius in Epistola ad Philippenses. Hoc enim illi donatur, ut omnes illud adorent, et ut omnes Deum confiteantur Jesum Christum in gloria Dei Patris effectum, hoc est, talem potitum gloriam qualem fas est illum qui sibi patrem ascribit Deum, potiri, propter illam copulationem quam habet ad Unigenitum. Et post pauca: Coelestium quidem invisibilium virtutum. Et Petrus de eodem Filio Dei : dicit: Profectus, inquit, in coelum subjectis sibi angelis, et potestatibus, et virtutibus. Unde Beda in tractatu Epistolae ejusdem Petri: Nulli dubium quin Filio Dei semper [Col. 1225D] erant angeli et omnes Patris coelestis virtutes ac potestates subjectae, quem cum Patre et Spiritu sancto unum sine initio Deum laudant, tremunt, adorant. Sed necessario admonendum beatus Petrus aestimavit, quod assumpta humanitas in tantam sit gloriam resurgendo sublimata, ut incomparabili culmine omni Angelicae dignitatis potentiae praeferatur. Iste introitus aut intra se habet , aut initium possidet infra octo dies ejusdem , nisi per anticipationem Paschae praecurrat Septuagesima. Memorati introitus beneficia Christi insinuant praestita nobis ad laetificanda corda nostra. Idcirco cum duobus cantamus offertoria, Jubilate. Laetari enim nos oportet, quia non solum de inferno inferiori beneficia Christi nos liberant, sed etiam de claustris [Col. 1226A] inferni, et perducunt usque ad visionem sempiternae gloriae. Unde versus responsorii qui cantatur in hebdomada dicit: Quoniam aedificavit Dominus Sion, et videbitur in gloria sua. De quo ita Augustinus in tractatu Psalmorum: at vero cum venerit judicare cum angelis suis, quando congregabuntur ante eum omnes gentes. Et post pauca: Aedificavit Dominus Sion et videbitur in gloria sua, qui in illa primo visus est in infirmitate sua. Ex hoc versu possumus conjicere institutorem officiorum insinuare voluisse praesentationem Domini in templo excitare nos ad praesentationem sibi et Patri. Quadraginta dies, in quibus exspectatur Domini praesentatio, omnem statum sanctae Ecclesiae demonstrant hic in praesenti saeculo, quandiu necesse est [Col. 1226B] ei per quatuor partes mundi satagere, ut impleat decem praecepta legis, hoc est, ut juste et pie vivat in hoc saeculo exspectans beatam spem, quando videat Dominum in gloria sua et choros angelorum adorantes Deum. Eamdem perseverantiam in bono studio figurat tunica talaris quam induit Joseph in praefiguratione corporis Christi, et nos clerici eam portamus sive in quotidiano usu, sive in ecclesiastico. Ex ea nempe admonemus populum Dei ut usque ad finem mundi satagat se operire bonis operibus. Unde Gregorius in primo libro de Moralibus: Nam quid est talaris tunica, nisi actio consummata? Quasi enim propensa tunica talum corporis operit, cum bona actio ante Dei oculos usque ad vitae terminum tegit. Hoc est cereos accensos manibus portare in [Col. 1226C] , quod est in praesentatione sui unumquemque secum habere opera sua, in quibus clarus et lucidus appareat in coetu sanctorum angelorum, in quorum commemoratione celebratur in nocturnali officio novenarius numerus. Post commemorata officia, veniente Septuagesima, mutamus cantum laetitiae in tribulationem, ut ex eo trahamus ad nostram memoriam, cui affectui debitores simus ex nostris meritis, et ut e ducatu humilitatis perveniamus ad passionem Domini.



CAPUT XXXIV. De octavis Theophaniae.

Natus est Christus ex Maria virgine temporaliter, non propter se, ut tunc inciperet esse, quasi non [Col. 1226D] antea esset: ante omnia tempora fuit cum Patre, per quem haec omnia tempora creata sunt; sed ut mentibus nostris nova lux appareret, per quam reverteremur ad Creatorem nostrum, qui eramus in tenebris. Simili modo baptizatus est, non quod eguerit baptisterio, ut in eo ablueret sua peccata, quae nulla erant, sed ut formam daret suae Ecclesiae, quomodo quaereret ablui sua peccata. Unde ipse dicebat in Evangelio: Sic enim decet nos implere omnem justitiam. Mortuus est Christus, ut suum corpus, quod est sancta Ecclesia, morti moreretur. Erat prius genus humanum Deo mortuum, quia morti obediebat; vivebamus morti, cum ei serviebamus; morimur morti, cum ei renuntiamus. Ut ad memoriam reducamus quod Christus propterea passus [Col. 1227A] sit ut nos moreremur peccato, in quarta feria ante Coenam Domini et nostra mortificatio recolitur in aliquibus officiis, et Domini passio legitur. Unde dictum est in jam scripto libello de quinta varietate: Si sequerentur dies post sextam feriam in quibus oporteret tristari, forte octavas passionis Domini celebrassemus, hoc est, per celebrationem officii ad memoriam reduceremus morti obnixe mori nos debere. Moritur homo luxuriae, qui castitatem servat; moritur invidiae, qui castitate pollet; moritur incredulitati, cujus cor fide mundatur.

In duabus lectionibus quae leguntur in sexta feria passionis Domini, animadvertimus duas mortes in eodem die celebratas. Lectio de Exodo Christi mortem manifestat; de Osee vero, membrorum suorum, [Col. 1227B] de quibus dicit Paulus: Qui autem sunt Christi, carnem suam crucifixerunt cum vitiis et concupiscentiis. Tractus qui sequitur post lectiones, Qui habitat in adjutorio Altissimi, informat omne praesidium quo adjuvantur a Domino sancti in certamine positi. Hunc psalmum congruit potissimum meditari, cum quis periculis appropinquat et circumdatur insidiis aut angustiis, velut bestia multis laqueis irretita, ut possit audiri a Domino: Invocabit me, et ego exaudiam eum; cum ipso sum in tribulatione. Idcirco nunc cantatur ex persona membrorum, quia affectum illorum non dedignatus est Dominus in se assumere. Cantatur et per singulas noctes propter timores nocturnos, vel quia somnus habet imaginationem mortis. In passione, Salvatoris [Col. 1227C] nostri paries inimicitiarum ruptus est, et conjuncti sunt duo populi in uno lapide angulari, quod non potuit fieri, nisi gentilitas prius moreretur morti vitiorum. Quoniam ista non proposuimus hic inquirere, sed precamur supplices ut ab eo spiritu inserta sint qui ubi vult spirat; nunc ad propositum redeundum est. In Theophania celebramus quomodo Dominus a Magis sit inquisitus, et inventus, ac adoratus; quomodo laetati sint convivae in nuptiis; quomodo sit baptizatus. Quae omnia possumus dignoscere ex antiphonis quae cantantur in matutino. In octavis ejus celebratur res pro qua Christus baptizatus est, hoc est, nostrum lavacrum, per quod nostra peccata abluuntur, quale est illud de prima antiphona in octavis Theophaniae: Veterem [Col. 1227D] hominem renovans Salvator, et in secunda: Te qui in spiritu et igne purificas humana contagia, Idipsum poterit reperire diligens inquisitor in sequentibus. Quia duo praecepta sunt dilectionis, Dei scilicet et proximi, sicut honorando baptismum Christi Dei et Salvatoris nostri celebravimus in Theophania, celebremus et nostrum initiatum jam in capite nostro in octavis Epiphaniae, hoc est, ad memoriam reducamus qua de causa Christus baptizatus sit, scilicet quia necesse erat ut baptizaremur. Et quid prosit baptismus antiphonae monstrant in octavis Theophaniae. Unde dicit una ex illis: Baptizato Domino, facta est peccatorum nostrorum remissio. non habet octavas, quoniam legaliter praesentatus [Col. 1228A] est in templo Christus. Ad quod nullus doctor nos coarctat, ut infantes nostri quadragesima die nativitatis suae praesententur in templo.



CAPUT XXXV. De natalitiis sanctorum.

Quae sint natalitia sanctorum, ex uno responsorio qui cantatur in festivitate beati Stephani, cognoscere possumus. Dicit responsorius: Hesterna die natus est Dominus in terris, ut Stephanus nasceretur in coelis. Natalitia sanctorum nativitates eorum monstrant, quibus nascuntur in societatem novem ordinum angelorum, et in societatem sanctorum Patrum naturalis legis, et legis litterae, et Novi Testamenti. Propter gloriam Novi Testamenti continent antiphonae de tertia periocha Alleluia, veluti [Col. 1228B] sunt: Exaltabuntur cornua justi, Alleluia. Lux orta est justo, Alleluia. Custodiebant testimonia ejus et praecepta ejus, Alleluia. In festivitatibus quas recolimus, recolimus per novenarium numerum, stantes oramus, recolendo sanctam societatem angelorum et Patrum sanctorum, qui jam sunt in laetitia sempiterna.



CAPUT XXXVI. De octavis natalitiorum sanctorum.

Solemus octavas natalitiorum aliquorum sanctorum celebrare, eorum scilicet quorum festivitas apud nos clarior habetur, veluti est in octavis apostolorum Petri et Pauli, et caeterorum sanctorum, quorum consuetudo diversarum Ecclesiarum octavas celebrat. Si non valemus omnium sanctorum natalitia [Col. 1228C] celebrare, quanto minus octavas eorum? Non est nobis disserendum quae Ecclesiae illas vel illas colant octavas, sed quid nobis innuant ipsae octavae. In natalitiis sanctorum frequentamus receptiones illas in quibus animae sanctorum recipiuntur quando exeunt de corpore. De his receptionibus dicit Augustinus in sermone quadragesimo sexto super Joannem: Sicut ergo diversae custodiae agentium in + officia, sic diversae custodiae mortuorum, et diversa merita resurgentium. Receptus est pauper, receptus est dives; sed ille in sinu Abrahae, ille ubi sitiret et aquae guttam non inveniret. Habent ergo omnes animae (ut ex occasione instruam charitatem vestram), habent omnes animae cum de saeculo exierint, diversas receptiones suas; habent gaudium bonae, et malae [Col. 1228D] tormenta. Sed cum facta fuerit resurrectio, et bonorum gaudium amplius erit, et malorum tormenta graviora, quando cum corpore torquebuntur. Recepti sunt in pace sancti patriarchae, prophetae, apostoli, martyres, boni fideles, omnes tamen adhuc in fine accepturi sunt quod promisit Deus. Promissa est enim resurrectio etiam carnis, mortis consumptio, vita aeterna cum angelis: hoc omnes simul accepturi sumus. Nam requiem, quae continuo post mortem datur, si ea dignus est, tunc accipit quisque cum moritur. Priores acceperunt patriarchae, videte ex quo requiescunt: posteriores prophetae, recentius apostoli, multo recentius martyres sancti, quotidie boni fideles. Et alii in ista requie tam diu [Col. 1229A] sunt, alii non tam diu, alii annis paucioribus, alii nec recenti tempore. Cum vero ab hoc somno evigilabunt simul omnes, quod promissum est accepturi sunt +. In natalitiis sanctorum memoratae requiei congratulamur; in octavis vero eorum, resurrectioni corporum. Quo honore digna sit octava dies, liber Leviticus monstrat, et quid habeat in mysterio. Hesychius presbyter tractat super eumdem Leviticum in libro sexto: dicit Leviticus: Et locutus est Dominus ad Moysen, dicens: Loquere filiis Israel: A quinto decimo die mensis hujus septimi erunt feriae tabernaculorum septem diebus Domino. Dies primus vocabitur celeberrimus atque sanctissimus: omne opus servile non facietis in eo, et septem diebus offeretis holocausta Domino; dies quoque octavus erit celeberrimus [Col. 1229B] atque sanctissimus. Unde dicit memoratus Hesychius: Et primam autem septem dierum celeberrimam atque sanctissimam appellavit. Qui enim scit praesentibus tanquam tabernaculo uti, prima dies, id est, initium et principium, a sanctificatione vacationis incipit. Propterea et nimis consequenter ait: Omne opus servile non facietis, quia nulli in saeculo serviunt qui tanquam tabernaculum et transitoria ea quae in eo sunt, intendunt. Sed et septem diebus holocausta offerri praecepit, ostendens oportere per omne tempus perfectam conversationem sequi. Quando ergo istam praesentem vitam percurrerimus, tunc celeberrimum atque sanctissimum octavum diem, saeculum videlicet futurum, habebimus. Et infra: Die autem primo requies, et in [Col. 1229C] octava die requies, non jam septimo, cum numero septem dierum festivitatem agi proposuisset, sed octavo. Primum quidem, quia his qui secundum litteram legem tenent, festivitatem celebrare non licet. A novo enim segregatus est populo qui scit legem secundum spiritum accipere, et octavum honorare, quem diximus significare mortuorum resurrectionem.



CAPUT XXXVII. De observatione dierum per annum.

Ubi sanctus Hieronymus exponit illud ad Galatas: Dies observatis, et menses, et tempora, et annos, Timeo vos ne forte sine causa laboraverim in vobis, ibi sententiam Christianorum subnectit contra eos qui volunt nobis opponere quod observemus dies et tempora, unde arguti sunt a Paulo neoterici Christiani. [Col. 1229D] Dicit inter alia ita: Dicat aliquis, Si dies observare non licet, et menses, et tempora, et annos, nos quoque similiter crimen incurrimus, quartam sabbati observantes, et parasceven, et diem Dominicam et jejunium quadragesimae, et Paschae festivitatem, et Pentecostes laetitiam, et pro varietate regionum diversa in honore martyrum tempora constituta. Ad quod qui simpliciter respondebit dicit: Non cosdem Judaicae observationis dies esse, quos nostros. Nos enim non azymorum Pascha celebramus, sed resurrectionis et crucis, nec septem juxta morem Israel numeramus hebdomadas in Pentecosten, sed Spiritus sancti veneramur adventum, et ne inordinate congregati populi fides minueretur in Christo, propterea [Col. 1230A] dies aliqui constituti sunt, ut in unum omnes pariter veniremus, non quod celebrior sit dies illa qua convenimus, sed quacunque die conveniendum sit, ex conspectu mutuo laetitia major oriatur. Qui vero oppositae quaestioni acutius respondere conatur, ille affirmat omnes dies aequales esse, nec Parasceve tantum Christum crucifigi, et die Dominica resurgere, sed semper sanctum resurrectionis esse diem, et semper eum carne vesci Dominica. Jejunia autem et congregationes inter dies propter eos a viris prudentibus instituta sunt, qui magis saeculo vacant quam Deo; nec possunt, imo nolunt, toto in ecclesiam vitae suae tempore congregari, et ante humanos actus Deo orationum suarum offerre sacrificium. Quotus enim quisque est qui saltem haec pauca, quae [Col. 1230B] statuta sunt, vel orandi tempora, vel jejunandi, semper exerceat; itaque sicut nobis licet vel jejunare semper, vel semper orare, et diem Dominicam accepto Domini corpore indesinenter celebrare gaudentibus, non ita et Judaeis fas est omni tempore immolare agnum, Pentecosten agere, tabernacula figere, jejunare quotidie.

Post enumerationem temporum quae observabantur tempore in illo, quando beatus Hieronymus haec scripsit, illata est causa quare Christiani tempora memorata observantes, crimen non incurrant: hoc est, qui simpliciter respondebit, dicit, Non eosdem Judaicae observationis dies esse quos nostros, et caetera quae sequuntur. Et iterum infra: Qui vero oppositae quaestioni acutius respondere conatur, illud [Col. 1230C] affirmat, omnes dies aequales esse, nec Parasceve tantum Christum crucifigi, et die Dominica resurgere, sed semper sanctum resurrectionis esse diem, et semper eum carne vesci Dominica. Superior excusatio, in qua dicitur, non eosdem dies esse in observatione apud nos qui apud Judaeos observantur, aliquod nobis supplementum accommodat, qui propterea tempore passionis Domini omittimus salutationem solitam quia Judas salutavit Dominum falso, et genuflexionem in oratione die Parasceves, quae fit pro Judaeis, quia Jesu illudendo genuflectebant, et in oratione duodecim lectionum, quando memoratur passio trium puerorum in fornace, quia nolebant poplite flexo adorare statuam Nabuchodonosoris cum perfidis, et invitatorium in diebus Passionis Domini, [Col. 1230D] quando videlicet congregabantur ad pessima consilia de nece Domini. Similiter in Theophania invitatorium omittimus, quando Herodes congregavit sapientes Judaeorum pravo animo ad inquirendum ubi Christus nasceretur. Quartam feriam et Parasceven, et diem Dominicam, et jejunium quadragesimae, et Paschae festivitatem, et Pentecostes laetitiam, et pro varietate regionum diversa in honore martyrum tempora constituta observamus. Quartam feriam observamus, quia, ut ait Augustinus ad Casulanum, in ea die congregati sunt Judaei, et consiliati sunt de nece Salvatoris. Parasceven, quia in eo passus est idem Salvator. Quoniam isti dies antiquitus erant in observatione ritus Romanae Ecclesiae obtinuit [Col. 1231A] ut iisdem diebus mutaret officia, et missam celebraret hora nona, per quod forinsecus populus congregaretur in unum, quando aliqua causa nova imminebat ad deprecandum in quibus observatio celebrabatur. Unde dicit Hieronymus memoratus in superioribus: Jejunia autem et congregationes inter dies propter eos sunt a viris prudentibus instituta, qui magis saeculo vacant quam Deo, nec possunt, imo nec volunt, toto in ecclesiam vitae suae tempore congregari, et ante humanos actus Deo orationum suarum offerre sacrificium. Quotus enim quisque est, qui saltem haec pauca, quae statuta sunt, vel orandi tempora, vel jejunandi, semper exerceat? et reliqua. Habemus ex Romano Ordine sabbati diem in observatione, quem non computavit Hieronymus [Col. 1231B] in ordine dierum observationis. Novimus enim ex multis auctoribus quod dies sabbati, sicut quarta sabbati, et sexta inclusa erat jejunio apud Romanos, et in eo officium mutatum saepe habemus, sicut in quarta et sexta sabbati, et praecipue in ea benedictio datur, quia ipsa est quam benedixit Dominus, et proprie significatio ad Spiritum sanctum pertinet, qui est septiformis. Unde cum et Pater spiritus sit, et Filius spiritus sit, quoniam Deus spiritus est, et Pater sanctus, et Filius sanctus sit, proprio tamen nomine amborum spiritus vocatur Spiritus sanctus. De eodem sabbato diverso modo observatum est apud Orientes, et apud aliquos Occidentes, nec non et apud Romanam urbem. De qua re sufficienter a S. Augustino tractatum est [Col. 1231C] in epistola ad Casulanum presbyterum, de quibus pauca hic inseram: De varietate, inquit, ad Casulanum de Urbico. Non tibi persuadeat urbem Christianam sic laudare sabbato jejunantem, ut cogaris orbem Christianum damnare prandentem. Et iterum ex responsione sancti Ambrosii in eadem epistola, qui inquit: Quando hic sum, non jejuno sabbato; quando Romae sum, jejuno sabbato. Et ad quamcunque Ecclesiam veneritis, ejus morem servate, si pati scandalum non vultis aut facere. Scriptum est in Vita beati Ambrosii quod ipse Ambrosius jejunaret caeteteros dies hebdomadae, sabbato et Dominico pranderet. Quare prandio uteretur in sabbato aut in Dominica, memoratus Augustinus monstrat in memorata epistola, scribens de sabbato sic: Quibus autem [Col. 1231D] diebus non oportet jejunare, et quibus oporteat, praecepto Domini vel apostolorum, non invenio definitum. Ac per hoc sentio quidem non ad obtinendam veritatem, quam fides obtinet, atque justitiam, in qua est pulchritudo filiae regis intrinsecus; sed tamen ad significandam requiem sempiternam, ubi est verum sabbatum, relaxationem quam constrictionem jejunii aptius convenire. Et infra: Duo quippe sunt quae justorum beatitudinem et omnis miseriae finem sperare faciunt: mors et resurrectio mortuorum. In morte requies est, de qua dicitur per prophetam: Plebs mea, intra in cellaria tua abscondere pusillum, donec pertranseat ira Domini. In resurrectione autem in homine toto, id est, in carne [Col. 1232A] et spiritu, perfecta felicitas. Hinc factum est ut horum duorum utrumque ad significandum non putaretur labore jejunii, sed potius refectionis hilaritate, excepto uno paschali sabbato, quo discipulorum, sicut diximus, luctus propter rei gestae memoriam fuerat jejunio prolixiore significandus. Huic enim sensui potest congruere, quando festivitates sanctorum celebramus, ut in prioribus festivitatibus congratulemur animabus sanctorum, et in octavis eorumdem sanctorum, resurrectioni corporum. Pro hac re solebant omnes Romani omnia sabbata jejunare, quam modo dixit Augustinus in uno sabbato observari. Propterea dico praeteritum, quia nescio quomodo nunc agunt. Si quis voluerit episcoporum Ambrosium imitari, usquequaque non erit extorris [Col. 1232B] a consortio sanctorum. Ponatur populus in doctrina sancti Augustini, ubi dicit in memorata epistola: Libenter acquiescas episcopo tuo in hac re, noli resistere, et quod facit ipse, sine ullo scrupulo vel disceptatione sectare. + Ut omnis disceptatio dyscolis absit propter diversa haec jejunia, dummodo teneatur fides, spes, et charitas in idipsum, quibus omnis doctrina prophetarum et scientia Scripturarum servit, repetit versum saepe sanctus Augustinus in memorata epistola, Astitit regina a dextris tuis in vestitu deaurato circumamicta varietate. Observatur etiam apud nos in aliquibus locis unus dies, id est, secunda feria, qui non est deputatus in observatione a memoratis auctoribus, id est, a sancto Innocentio, et sancto Ambrosio, et sancto Augustino, nec non et [Col. 1232C] beato Hieronymo, quem adhuc solent nostri principes in jejunio libare, quando indicitur triduanum jejunium instar Ninivitarum. Quod, ut reor, potest habere normam a praedicatione Pauli, qui dixit: Alius judicat diem inter diem, alius judicat omnem diem. Tamen exponens illud Ambrosius, de caeteris silet, quartam et sextam sabbati introducit, juxta morem quem tenebat populus, qui ei tunc notus erat. Verius tamen implent quod dicit Paulus, qui inter Dominicum diem et tertiam sabbati refectionis, medium jejunabant secundam sabbati; iterum inter tertiam sabbati et quintam refectionis jejunant quartam; et iterum inter quintam sabbati et septimam refectionis jejunant sextam, dies Dominicus interdictus est ad jejunandum in libro qui proprie vocatur [Col. 1232D] Canones. Rationem interdictionis S. Augustinus aperit in memorata epistola ad Casulanum: Die, inquit, Dominico jejunare scandalum magnum est, maxime posteaquam innotuit detestabilis multumque fidei catholicae Scripturisque divinis apertissime contraria haeresis Manichaeorum, qui suis auditoribus ad jejunandum istum tanquam legitimum constituerunt diem, per quod factum est ut jejunium diei Dominici horribilius haberetur. Sanctus Hieronymus unam quadragesimam ponit in observatione: nos observamus tres quadragesimas, id est, ante Pascha Domini, circaque festivitatem sancti Joannis, et ante nativitatem Domini. Sit a piis mentibus frequentatum apud nos: apud sanctum Hieronymum [Col. 1233A] manifestum est quod Montanus haereticus illam observationem trium quadragesimarum statuerit apud suos, id est, tres quadragesimas per annum. Apud nos quoque non est dubium quin praeparare nos debeamus in adventu Domini multis piis operibus. Natalitia sanctorum observantur apud nos, de quibus dicit Augustinus in memorata epistola: Diebus Dominicis omnibus et quinquaginta post Pascha, et per diversa loca diebus solemnibus martyrum, et festis quibusque prandetur, solemus post octavas nativitatis Domini, octavas celebrare S. Stephani, et S. Joannis evangelistae, atque Innocentum ut earum octavarum cantu perveniamus ferme usque ad vigilias Theophaniae. De jejunio quod facimus ante ascensionem Domini, manifestum est a quo auctore [Col. 1233B] habeat exordium, de quo nihil dicendum est, quoniam dicit idem beatus Augustinus: In his enim rebus de quibus nihil certi statuit Scriptura divina, mos populi Dei et instituta majorum pro lege tenenda sunt. Tamen non possumus dicere quod de laetitia dierum Pentecostes non sit scriptum a sanctis auctoribus.



CAPUT XXXVIII. Quando celebrantur divina mysteria, qua reverentia et metu standum sit in ecclesia.

Quoniam de natalitiis sanctorum pauca praelibavimus, juvat subnectere verba S. Joannis Chrysostomi, ut his admoneat quomodo meipsum debeam coercere a superfluis verbis et risu, quando coram sancto altari [Col. 1233C] astitero. Dicit idem in tractatu duodecimo super Epistolam ad Hebraeos: Stat sacerdos Dei, orationem offerens cunctorum; tu autem rides, nihil timens? Et ille quidem tremens pro te orationem offert, tu autem contemnis? Non avertis Scripturam dicentem, Vae contemptoribus? Non contremiscis? Non colligis temetipsum? Et in aulam quidem regiam intraturus, et habitu, et oculis, et incessu, et cunctis aliis componis et ornas temetipsum; huc autem ingressurus, ubi vere est aula regia, et talis qualis coelestis est, rides? Atque scio quidem quia tu non vides, audi tamen quia angeli praesentes sunt ubique et maxime in domo Dei astant regi, et omnia plena sunt incorporeis illis virtutibus. Iste mihi sermo etiam ad mutieres dicitur. Et ante viros quidem non citius hoc [Col. 1233D] audent facere, ac si faciunt, non tamen semper, sed in tempore remissionis. Hic autem et velas et obnupis caput tuum. Dic mihi, rides, o mulier, in ecclesia sedens? Ingressa es confiteri peccata tua, procidere Deo, postulare et deprecari pro delictis tuis, et cum risu hoc facis? Quomodo ergo eum propitiare poteris? Et quid malum est risus, inquit? Non est malus risus. Itane non est malum; sed valde malum, importuno tempore immo erate? Risus enim inest nobis, ut quando amicos viderimus post multum temporis, hoc facimus quando aliquos delinquentes et timentes ut foveamus eos risu, non ut cogamus nos ipsos, et semper rideamus. Risus inest animae nostrae ut remissionem habeat aliquando anima, non ut diffundatur.



CAPUT XXXIX. Iterum de tonsura clericorum.
[Col. 1234A]

Memini me dixisse in superioribus dubitando, utrum corona clericorum nostrorum formam primo acciperet a sancto Petro, an a successoribus ejus, scilicet episcopis urbis Romae. Reperi postea auctoritatem hujusce rei Bedae famuli Dei in Historia Anglorum, capitulo vigesimo primo, ex epistola Ceolfrid abbatis ad Aytanum regem Pictorum. Verum etsi profiteri nobis liberum est quia tonsurae discrimen non noceat quibus pura in Deum fides et charitas in proximum sincera est maxime cum nunquam Patribus catholicis sicut de Paschae vel fidei diversitate conflictus, ita etiam de tonsurae differentia legatur aliqua fuisse controversia. Inter [Col. 1234B] omnes tamen quas vel in Ecclesia, vel in universo hominum genere reperimus tonsuras, nullam magis sequendam nobis amplectendamque jure dixerim, quam in capite suo gestabat ille cui se confitenti Dominus ait: Tu es Petrus; nullam magis abominandam detestandamque merito cunctis fidelibus crediderim ea quam habebat ille cui gratiam Spiritus sancti comparare volenti idem Petrus ait: Pecunia tua tecum sit in perditione, quoniam donum Dei existimasti per pecuniam possideri, non est tibi pars neque sors in sermone hoc. Neque vero ob id tamen in coronam attondemur, quia Petrus ita attonsus est, sed quia Petrus in memoriam Dominicae passionis ita attonsus est. Idcirco et nos qui per eamdem passionem salvari desideramus, [Col. 1234C] ipsius passionis signum cum illo in vertice, summa videlicet corporis nostri parte, gestamus. Sicut enim omnis Ecclesia quia per mortem sui vivificatoris Ecclesia facta est, signum sanctae crucis ejus in fronte portare consuevit, ut crebro vexilli hujus munimine a malignorum spirituum defendatur incursibus, crebra hujus admonitione doceatur, se quoque carnem suam cum vitiis et concupiscentiis crucifigere debere: ita etiam oportet eos qui vel monachi votum, vel gradum clericatus habentes altioribus se necesse habent pro Domino continentiae frenis astringere, formam quoque coronae, quam ipse in passione spineam portavit, in capite, ut spinas et tribulos peccatorum nostrorum portaret, id est, exportaret et auferret a nobis, suo quemque [Col. 1234D] in capite per tonsuram proferre, ut se etiam irrisiones et opprobria pro illo libenter ac prompte omnia sufferre ex ipso etiam frontispicio doceant, ut coronam vitae aeternae, quam promisit Deus diligentibus se, semper exspectare, proque hujus perceptione et adversa mundi se et prospera contemnere designent. Dicit idem Beda de tonsura in Vita venerabilis et sanctissimi Cuthberti episcopi: Postquam servitutis Christi jugum tonsuraeque Petri formam in modum coronae spineae caput Christi cingentis, Domino adjuvante, susceperat, etc. Sufficiant haec ad demonstrandum quid memoratus Dei famulus Beda de auctore coronae nostrae sentiret.



CAPUT XL. Mentio iterum qua hora diei missa sit celebranda a libere vacantibus.
[Col. 1235A]

Retulimus in hujusce operis verbis prohibitum esse ab apostolicis viris celebrari ante horam tertiam et missam, tamen indidi quod vidi, hoc est, Leonem nuper missam celebrare diluculo. Additum est in Gestis pontificalibus qua de re missa celebranda sit circa horam tertiam, scilicet, quia eadem hora Dominus crucifixus est linguis Judaeorum. Addimus etiam propter nostram consuetudinem inolitam, sexta hora rationabiliter posse missam celebrari, quia sexta hora diei Dominus crucifixus est manibus persecutorum; similiter et hora nona, quia tunc emisit spiritum. Manifestum est missam celebrari [Col. 1235B] praecipue in recordatione passionis Domini nostri Jesu Christi: in cujus commemoratione agatur, ex ipsis verbis quae in canone leguntur manifeste liquet. Haec, inquit, quotiescunque feceritis, in mei memoriam facietis. Unde et memores sumus, Domine, nos tui servi, sed et plebs tua sancta Christi Filii tui Domini Dei nostri, tam beatae passionis, nec non et ab inferis resurrectionis, sed et in coelos gloriosae ascensionis. Quae aguntur in celebratione missae post initiatum canonem, Domini passionem et resurrectionem, ac in coelos ascensionem recolunt, de quibus omnibus quae mihi occurrerunt tetigi, quando de officio missae scripsi. Postea recordatus sum sanctum Gregorium insinuasse nobis Cassium Narnensem episcopum accedere hora tertia ad missarum solemnia, [Col. 1235C] quod diligenti cura studui hic inserere, ut meipsum admonerem quamvis vidissem Apostolicum Leonem diluculo missam celebrasse, seu caeteros presbyteros in Romana Ecclesia, non tamen excidisse a S. Gregorio, quod hora tertia celebranda esset missa, praesertim cum idem papa referat in homilia sua habita in basilica S. Sebastiani die festivitatis ipsius, memorato Cassio episcopo mandatum esse ut instaret operi quod operabatur, per presbyterum quemdam, Domino nostro Jesu Christo dicente, Age quod agis, operare quod operaris, non cesset manus tua, non cesset pes tuus, natali Apostolorum venies ad me, et reddam tibi mercedem tuam. + Quid idem episcopus ageret idem S. Gregorius manifestat in eadem homilia, scilicet, missam quotidie [Col. 1235D] celebravit. Et qua hora ad missam iret in sequentibus aperit, dicens: Quibus auditis, episcopus in oratione secum magna cordis contritione prostravit; et qui oblaturus sacrificium ad horam tertiam venerat, hoc pro extensae orationis magnitudine ad horam nonam usque protelavit. Ut opinor S. Gregorius eamdem horam voluit celebrare in celebratione missae, quam cognovit acceptabilem esse Domino per exhortationem factam ab eo ad illum episcopum, quem dixit ad horam tertiam venisse ad missarum solemnia, salvo tamen constituto circa horam nonam per dies abstinentiae. Si enim in caeteris horis ex constituto agitur missa, ratio quaedam adest qua defendatur eadem hora, veluti est in nativitate [Col. 1236A] Domini, in qua nocte celebratur missa propter nativitatem panis, qui nunc quotidie manditur ex altari, sive propter concentum angelorum, quod jam retulimus. In eodem mane celebratur missa propter exortum novae lucis, seu propter visitationem pastorum ad praesepe Domini, in quo invenerunt pabulum, unde quotidie sanctorum animae reficiuntur. Similiter habemus officia constituta in festivitate Joannis evangelistae, et Joannis Baptistae primo diluculo, qui utrique ex utero matris, id est, ab accepto lumine hujus mundi, in semetipsis sacrificium singulare quoddam Deo obtulerunt: Joannes evangelista obtulit ab initio hujus lucis virginitatis sacrificium; Joannes Baptista sacrificium abstinentiae, qui nec vinum bibit nec siceram, et Nazaraeus permansit [Col. 1236B] omni tempore. In nocte sancta resurrectionis Domini missam celebramus propter eamdem resurrectionem, quae in ea completa est, et propter visitationem sanctarum mulierum ad sepulcrum Domini



CAPUT XLI. De exsequiis mortuorum.

Aperte dominus Beda declarat in exsequiis sancti Cuthberti quomodo vestiri oporteat sacerdotem defunctum. Ita enim scribit de ejus exsequiis. Postquam ergo sanctae memoriae Cuthbertus episcopus peracta communione, elevatis oculis et manibus ad Deum, commendans ei animam suam, emittens spiritum, sedensque sine gemitu obiit in vita patrum, a navigantibus ad insulam nostram delatus, toto [Col. 1236C] corpore levato, capite sudario circumdato, oblata super pectus sanctum posita, vestimento sacerdotali indutus in obviam Christi calceamentis suis praeparatus, in sindone cereata involutus, animum habens cum Christo gaudentem. * Non est dubitandum quin ipse mos esset apud Romanam Ecclesiam in hac re, qui apud Anglos fuit, praesertim cum ex illa primum episcopum Augustinum haberent Angli Saxones, et eo tempore quando celeberrima fuit Romana Ecclesia propter auctoritatem doctissimi ejus episcopi Gregorii, et postea ex eadem Ecclesia habuerunt archiepiscopum Theodorum in utraque lingua, scilicet Graeca et Latina, peritissimum. Sed mirari coepi quid vellet dominus Beda dicere, ubi dixit, »in obviam Christi calceamentis suis praeparatus,« [Col. 1236D] utrum vellet dicere quod cum eodem vestimento resurrecturus esset Cuthbertus, an moribus bonis, qui designantur per vestimenta. Interim occurrit mihi cogitare de Christo, utrum ille vestitus esset vestimentis aliquibus postquam resurrexit a mortuis, et si fuit, utrum cum ipsis ascenderet in coelum, an solo naturali corpore, quod spiritale erat. Coepi cogitare utrum illis duobus qui eum in via conspexerunt apparuit vestitus, quando eum cogitabant peregrinum esse, etiam et Mariae Magdalenae, quando eum credidit hortulanum esse, similiter et discipulis quando cum eis comedit et bibit, vel ubicunque apparuit eis. Similiter cogitavi quod angeli apparuissent vestiti. Unde legitur de illis secundum [Col. 1237A] Joannem, Vidit angelos in albis sedentes. Et in die assumptionis ejus ad coelos legitur: Ecce duo viri astiterunt, juxta illos in vestibus albis, qui et dixerunt: Hic Jesus qui assumptus est a vobis in coelum, sic veniet, quemadmodum vidistis eum euntem in coelum. Et hic nescio utrum vestitus tunc esset an non. Scimus enim dixisse angelos eum in ea forma venturum esse ad judicium, qua tunc ascendit ad coelos; simili modo cogitavi, quando transfiguratus est in monte, non amisisse eum vestimenta sua, sed ea facta esse alba sicut nix. Post hoc occurrit quod primi homines, Adam et Eva, nudi erant antequam peccarent; ad quorum conditionem nos venit revocare Redemptor noster, sed multo meliorem. Quibus postquam peccaverunt, fecit Deus tunicas pelliceas. [Col. 1237B] Salva fide, quamvis nesciam utrum ita vestiti venturi sint homines ut Christus apparuit post resurrectionem et angeli visi sunt, an ita nudi ut primi homines fuerunt, credo tamen nullam deformitatem fieri in spiritalibus corporibus quae possit offendere vel nauseam facere spiritalibus oculis. Inter has ambiguitates occurrit mihi ut legerem Augustinum de Civitate Dei, et ad Paulinum de cura pro mortuis gerenda. Pauca inde excerpsi, quibus tamen intelligi potest exsequias nos debere facere circa mortuos nostros potius pro nostra salute quam pro illorum, et si non fuerint exsequiae, ipsis, qui in Christo mortui sunt, nihil obesse, et quod qui eis facit exsequias, ob amorem illius facit qui promisit corpora resurrectura. Dicit idem in primo libro de [Col. 1237C] Civitate Dei, capitulo duodecimo: Multa itaque corpora Christianorum terra non texit; sed nullum eorum quisquam a coelo et terra separavit, quam totam implet praesentia sui qui novit unde resuscitet quod creavit. Dicitur quidem in psalmo: Posuerunt morticina servorum tuorum escas volatilibus coeli, carnes sanctorum tuorum bestiis terrae. Effuderunt sanguinem eorum tanquam in circuitu Hierusalem, et non erat qui sepeliret. Et paulo post: Quamvis enim haec in conspectu hominum dura et dira videantur, sed pretiosa est in conspectu Domini mors sanctorum ejus. Proinde omnia ista, curatio funeris, conditio sepulturae, pompa exsequiarum, magis sunt virorum solatia quam subsidia mortuorum. Iterum [Col. 1237D] in eodem libro, cap. decimo tertio. Nec ideo tamen contemnenda et abjicienda sunt corpora defunctorum, maxime justorum atque fidelium, quibus tanquam organis et vasis ad omnia bona opera sanctus usus est Spiritus. Si enim paterna vestis et annulus, ac si quid hujusmodi, tanto charius est posteris quanto erga parentes major affectus, nullo modo ipsa spernenda sunt corpora, quae utique multo familiarius atque conjunctius quam quaelibet indumenta gestamus. Haec enim non ad ornamentum vel adjutorium, quod adhibetur extrinsecus, sed ad ipsam naturam hominis pertinent. Unde et antiquorum justorum funera officiosa pietate curata sunt, exsequiae celebratae, et sepultura provisa, ipsique cum viverent, de sepeliendis vel etiam transferendis [Col. 1238A] suis corporibus filiis mandaverunt. Et Tobias sepeliendo mortuos Deum promeruisse, teste angelo, commendatur. Ipse quoque Dominus die tertio resurrecturus, religiosae mulieris bonum opus praedicat, praedicandumque commendat, quod unguentum pretiosum super membra ejus effuderit, atque hoc ad eum sepeliendum fecerit. Et laudabiliter commemorantur in Evangelio, qui corpus ejus de cruce acceptum diligenter atque honorifice tegendum sepeliendumque curarunt. Verum istae auctoritates non hoc admonent quod insit ullus cadaveribus sensus, sed ad Dei providentiam cui placent etiam talia pietatis officia, corpora quoque mortuorum pertinere significant propter fidem resurrectionis astruendam. Ubi et illud salubriter discitur, quanta possit esse remuneratio [Col. 1238B] pro eleemosynis quas viventibus et scientibus exhibemus, si neque hoc perit apud Deum quod exanimis hominum membris officia diligentiaeque persolvuntur. Ex istis verbis sancti Augustini apparet quod propterea debeamus exsequias celebrare circa mortuorum hominum corpora, quia Deus vult ea resuscitare. Ecce manifestae sunt exsequiae mortuorum, manifestatusque est affectus hominis qui debet esse circa exsequias mortuorum. Nunc dicendum est de officiis vespertinalibus, et nocturnalibus, atque matutinalibus.



CAPUT XLII. De officiis mortuorum.

Habemus scriptum in quodam Sacramentario quod officia mortuorum agenda sunt circa tertiam diem, [Col. 1238C] et septimam, et tricesimam. Quod non ita intelligo, quasi ille qui tertia die agere vult officia mortuorum, debeat praetermittere priores duos dies sine supplicationibus; aut qui in septima die, sex superioribus debeat tenere in officio; aut qui in tricesima, viginti et novem vacare otio: sed quod tertia die dicuntur celebrari officia mortuorum, duobus modis possit id est, ut tertia die infra septem, septima infra triginta celebrius aguntur circa officia mortuorum quam in caeteris diebus, sive ut tertia die consumet illa. Simili modo dicimus de septima et trigesima. De his tribus terminis ponemus auctoritatem sanctarum Scripturarum. Dicitur in libro Sapientiae de exsequiis: Fili, in mortuum produc lacrymas, [Col. 1238D] et quasi dira passus, incipe plorare, et secundum judicium continge corpus illius, et non despicias sepulturam illius. Propter delaturam autem amare fer luctum illius uno die, et consolare propter tristitiam, et fac luctum secundum meritum illius uno die, vel duobus propter detractionem. Ubi primo dixit, propter delaturam uno die ferre luctum, et postea, propter detractionem uno vel duobus diebus, tres dies introducit in luctum. Possumus per tertiam diem commendati defuncti tertiam dierum resurrectionis Domini ad memoriam reducere, ut eodem numero deprecemur pro nostro defuncto, quatenus mereatur per remissionem peccatorum particeps fieri resurrectionis Christi. Pro quatriduanum jejunium Ninivitae fecerunt secundum [Col. 1239A] septuaginta, ut in Christi glorificatione per resurrectionem ex mortuis delerentur peccata eorum. Unde dicit Augustinus in libro Quaestionum Genesis: Nec septuaginta Interpretes, quos legere consuevit Ecclesia, errasse credendi sunt, ut non dicerent quadraginta dies, sed triduum, et Ninive everteretur. Et post pauca: Triduum posuerunt, quamvis non ignorarent quod dies quadraginta in Hebraeis codicibus legerentur, ut in Domini nostri Jesu Christi clarificatione intelligerentur dissolvi abolerique peccata. De quo dictum est: Qui traditus est propter delicta nostra, et resurrexit propter justificationem nostram. Clarificatio autem Domini et in resurrectione, et in coelos ascensione cognoscitur. Secunda igitur celebratio pro defunctis in septimo die [Col. 1239B] habet auctoritatem in Genesi memorato. Habuit quoque, inquit, Joseph in comitatu currus et equites, et facta est turba non modica. Veneruntque ad aream Atad, quae sita est trans Jordanem, ubi celebrantes exsequias planctu magno atque vehementi, impleverunt septem dies. Unde memoratus Augustinus in memorato libro Quaestionum scribit: Et fecit luctum patri suo septem dies. Nescio utrum inveniatur alicui sanctorum in Scripturis celebratum esse luctum novem dies, quod apud Latinos novendia appellant. Unde mihi videntur ab hacconsuetudine prohibendi, si qui Christianorum istum in mortuis suis numerum servant, qui magis est in gentilium consuetudine. Septimus vero dies auctoritatem in Scripturis habet. Unde alio loco scriptum est: Luctus [Col. 1239C] mortui septem dierum, fatui autem omnes dies vitae ejus. Septenarius autem numerus, propter sabbati sacramentum, praecipue quietis indicium est. Unde merito mortuis tanquam requiescentibus exhibetur. + Tertia agitur tricesimo die, quam nobis Aaron et Moyses in auctoritatem ducunt, de quo dictum est in scriptione de missa: Quoniam sic certamus pro nostris defunctis, quatenus possint participes fieri eorum quos Christus revocavit a claustris inferni, in ea commemoratione simili modo celebramus officia pro ipsis, quomodo celebrantur in illis diebus quando Christus descendit ad inferna et in quibus creditur mortuus. Non enim possumus intelligere de omnibus qui sint, qui illico postquam recesserint de corpore penetrent regna coelorum, [Col. 1239D] aut qui in aliis custodiis recipiantur. Igitur uno modo facimus mortuorum officia. Sunt etiam loca in quibus generaliter pro omnibus defunctis omni tempore, excepto Pentecostes et festis diebus, in officio vespertinali et matutinali oratur. Sunt et alia in quibus missa pro iisdem quotidie celebratur. Sunt etiam et alia in quibus in initio mensis novem psalmi, novem lectiones totidemque responsorii pro eis cantantur. Quid hoc valeat, Augustinus in libro ad Paulinum de cura gerenda pro mortuis monstrat: Non sunt, inquit, praetermittendae supplicationes pro spiritibus mortuorum, quas faciendas pro omnibus in Christiana societate defunctis etiam tacitis nominibus quorum sub generali commemoratione suscepit [Col. 1240A] Ecclesia: ut quibus in ista vita desunt parentes, aut filii, aut qualescunque cognati, vel amici, ab una eis exhibeatur pia matre communi. Si autem deessent istae supplicationes quae fiunt recta et pia fide ac pietate pro mortuis, puto quod nihil prodesset spiritibus eorum, si quamlibet locis sanctis exanima corpora ponerentur.



CAPUT XLIII. Repetitio de tribus psalmis baptismalibus.

Diximus in superioribus tres psalmos baptismales per noctes nobis ad memoriam reducere tria opera Christi, hoc est, repulsionem daemonum, effectum sanitatum, et resurrectionem nostram, simulque triduanam sepulturam Domini; atque alio modo, officia dierum baptismalium, Spiritus sancti [Col. 1240B] deductionem in terra recta, et tres psalmos noctium, fidem, spem, et charitatem: at nunc addimus in operibus tenebrarum seu in nocte tria esse vitia originalia, id est, suggestionem diaboli, carnis delectationem, et consensum animi. Propter haec tria vitia vice trium virtutum, scilicet fidei, spei et charitatis, tres psalmos cantamus, quibus memorata vitia repellantur de nostris catechumenis. Qualiter celebrandum sit officium in Dominica nocte, quae est octava post Pascha Domini, ex superioribus verbis monstratur, in quibus narratur de octo beatitudinibus, et de opere septiformis Spiritus atque ejus perfectione, ac de octo feriis regenerati hominis.



CAPUT XLIV. Repetitio de antiphona, Fluminis impetus, quae cantatur in Theophania.
[Col. 1240C]

Solent mussitare de psalmo, Deus noster refugium, quare praepostero ordine ponatur in tertia periocha. De qua re ita dicimus, sequentes ordinem Evangelii. Prius venerunt Magi adorare Dominum quam baptizatus esset, ideo officia quae celebrantur in prima periocha designant Christianos, et quodammodo imitantur munera et obsequia Magorum; Magi obtulerunt aurum, thus et myrrham: sicut enim praecipuum metallum est aurum, ita hoc munus mancipatur praecipuo officio, id est regali. Per hoc munus Christo oblatum potest designari regalis potestas cum omnibus suis subditis ventura ad Christum. Haec enim signant secundae periochae antiphonae. [Col. 1240D] Thus igne adustum redolet suaviter, et pertinet ad ministerium sacerdotum. Thus quod tunc fuit oblatum Christo potest signare sacerdotes et religiosos ministros Ecclesiae, qui ex igne cordis thus orationum oblaturi erant Christo. Per myrrham potest designari omnis summa electorum. Myrrha est pigmentum fervens. Quicunque parati sunt animo ad commoriendum pro Christi nomine, myrrham offerunt. In qua summa colligitur plebs et populus qui notati sunt in antiphonis: Afferte Domino, filii Dei, et, Omnes gentes quascunque fecisti, ac, Venite, adoremus. Porro tertia periocha Christi baptismum celebrat; unde et responsorium: In columbae specie, et, Hodie in Jordane, in ea cantamus. [Col. 1241A] Antiphona, Fluminis impetus, apostolorum corda repleta de Spiritu sancto in die Pentecostes monstrat, qui postea semper et ubique baptismum praedicaverunt. Tertia periocha per suos psalmos continet eventum illum qui fuit eo tempore, quando apostoli praedicaverunt baptismum, cui eventui congruit psalmus, Deus noster refugium. Antiphona monstrat quomodo Spiritus sanctus laetificavit apostolos, ut sanctificarent tabernaculum Domini per baptismum. Caeteri versus sonant quod homines mundi contra hoc agerent, sicuti sunt isti, Propterea non timebimus dum turbabitur terra, et transferentur montes in cor maris. Sonuerunt et turbatae sunt aquae eorum, conturbati sunt montes in fortitudine ejus. Psalmus, Cantate Domino, monstrat quod omnes [Col. 1241B] dii gentium sunt daemonia. Et iterum de atrocitate gentilium infidelium et laetitia credentium dicit: Commoveatur mare et plenitudo ejus: gaudebunt campi, et omnia quae in eis sunt, et reliqua. Dominus regnavit, exsultet terra, laetentur insulae multae, praedicationem apostolorum monstrant, nihilominus et subversionem idolorum. Ita inquit versus: Alluxerunt fulgura ejus orbis terrae, vidit et commota est. Montes sicut cera fluxerunt a facie Domini, a facie Domini omnis terra; et in sequentibus: Confundantur omnes qui adorant sculptilia.



CAPUT XLV. De versu repetitio, et de Pentecoste, et de calice.

Versus hoc habet singulare ut excitet corda cantantium [Col. 1241C] ad requirendam faciem Domini in oratione. Idcirco saepissime ante orationem praecedit. Versus qui dicitur in nocturnali officio, ante orationem quae praecedit lectionem, intenta vult facere corda praesentium ad lectionem. Notum est quod sessio plus pertinet ad securitatem quam statio. Securitas enim parit negligentiam inter ignavos. Ideo praecedit oratio ante sessionem, ut Domini protectio nostra corda eripiat ab omni securitate fallaci. Ante hymnos Magnificat, et Benedictus Dominus Deus Israel, praecedit versus, quoniam sic debemus esse vigilantes et intenti ad verba hymnorum memoratorum ut in oratione. In caeteris cursibus ante novissimam orationem praecedit. Oratio et benedictio semper in fine sunt, antequam disjungantur fratres [Col. 1241D] singuli ad propria. Morem tenet iste usus antiquae Ecclesiae. Ita legitur in Actibus apostolorum de Paulo, quando recessit ab Epheso, et Ephesiis praedixit jam faciem suam non visuros eos amplius; et cum haec dixisset, positis genibus suis cum omnibus illis oravit. Similiter quando de Tyro recessit, Deducentibus nos omnibus cum uxoribus et filiis usque foras civitatem, et positis genibus in littore orabamus: et cum valefecissemus invicem, ascendimus in navim; illi autem redierunt ad sua. Oratio [Col. 1242A] novissima ideo communiter celebratur in novissimo, ut unusquisque tali scuto, id est, communi oratione, rediens ad sua, muniatur contra omnia adversa. Hanc orationem vocavit sanctus Ambrosius postulationem. Postulationem namque Augustinus deputat in oratione missae, quam solet sacerdos dicere post communionem. Quam orationem ubique subsequitur benedictio et gratiarum actio: hoc enim sonant verba, Benedicamus Domino, et, Deo gratias. Haec enim utraque ad gratiarum actionem referenda sunt, qua oratione Paulus concludit caeteras orationes.



CAPUT XLVI. Repetitio de Pentecoste.

Post superiora descripta inveni iterum authenticum [Col. 1242B] perspicuum Ambrosianum de quinquaginta diebus post Pascha. Quod malui hic introducere, quamvis non in suo loco, quam pigritia praeterire. Dicit Ambrosius in tractatu super Lucam: Majores nobis tradidere, Pentecostes omnes quinquaginta dies ut Paschae celebrandos. Et post pauca: Ergo per hos quinquaginta dies jejunium nescit Ecclesia, sicut Dominica qua Dominus resurrexit, et sunt omnes dies tanquam Dominica.



CAPUT XLVII. Repetitio de Pentecoste.

Nuperrime monstratum est mihi, ut puto ab eo qui quod aperit, nemo claudit, quid rationabiliter possit dici de corpore Domini posito in altari, et de calice ex latere ejus, salvo magisterio eorum qui [Col. 1242C] alias et melius mihi volunt aperire quomodo et quare aliter panis ponendus sit in altari, et calix juxta eum. Altare crux Christi est, ab eo loco ubi scriptum est in canone: Unde et memores sumus, usquedum involvitur calix de sudario diaconi vice Joseph, qui involvit corpus Domini sindone et sudario. De quo altari dicit Beda secundo libro super Apocalypsin: Alia editio habet, super aram, eo quod super altare crucis thuribulum suum aureum, id est, corpus immaculatum, et Spiritu sancto conceptum obtulerit Patri pro nobis. Panis extensus super altare corpus Domini monstrat extensum in cruce, quod nos manducamus. Vinum et aquam in calice monstrant sacramenta, quae de latere Domini in cruce fluxerunt, id est, sanguinem et aquam, [Col. 1242D] quibus nos potat Dominus noster. De quo potu mystice dicit memoratus Ambrosius in libro memorato: Quaero etiam cur ante mortem non inveniamus esse percussum, post mortem inveniamus, nisi forte ut potus ejus fuisse doceatur, et ordinem mysticum noverimus; quia non ante altaris sacramenta, post baptismum, sed baptismum ante, et sic poculum. Et paulo post: Aqua enim et sanguis exit. illa quae diluat, iste qui redimat. Bibamus ergo pretium nostrum, ut bibendo redimamur.




[Col. 1243]
SYMPHOSII AMALARII METENSIS PRESBYTERI ET CHOREPISCOPI LIBER DE ORDINE ANTIPHONARII



PROLOGUS.
[Col. 1243A]


De ordine Antiphonarii.

Cum longo tempore taedio affectus essem propter Antiphonarios discordantes inter se in nostra provincia, moderni enim alio ordine currebant quam vetusti, et quid plus retinendum esset, nesciebam; placuit ei qui omnibus tribuit affluenter, ab hoc scrupulo liberare me, inventa copia Antiphonariorum in monasterio Corbeiensi, id est, tria volumina de nocturnali officio, et quartum, quod solummodo continebat diurnale, certavi a pelago curiositatis carbasa tendere ad portum tranquillitatis. Nam quando fui missus Romam a sancto et Christianissimo imperatore Ludovico ad sanctum et reverendissimum papam Gregorium de memoratis voluminibus, [Col. 1243B] retulit mihi ita idem papa: Antiphonarium non habeo quem possim mittere filio meo domino imperatori, quoniam hos quos habuimus Wala quando functus est huc legatione aliqua, abduxit eos hinc secum in Franciam. Quae memorata volumina contuli cum nostris Antiphonariis, invenique ea discrepare a nostris non solum in ordine, verum etiam in verbis et multitudine responsoriorum et antiphonarum, quas nos non cantamus. Nam in multis rationabilius statuta reperi nostra volumina quam essent illa. Mirabar quomodo factum sit quod mater et filia tantum a se discreparent. Inveni in uno volumine memoratorum Antiphonariorum ex his quae infra continebantur, esse illud ordinatum prisco tempore ab Adriano Apostolico. [Col. 1243C] Cognovi nostra volumina antiquiora esse aliquanto tempore volumine illo Romanae urbis. In quibus tamen alicubi cognovi corrigi posse nostra ab illis, et in aliquibus nostra esse rationabilius et satius statuta, ut praetuli: arripui medium inter utraque, ut a nostris, ubi melius erant ordinata, non discederem; et ubi poterant corrigi a voluminibus urbis, non negligerem, seu in ordine, seu in verbis. Ubi nostri moderni cantores rationabilius authenticis verbis statuerunt officia sua, dividendo antiphonas per ferias, necnon et responsorios, et in festivitatibus sanctorum antiphonas distribuendo singulis vigiliis suas, scripsi primo ordinem Romanum, dein nostrorum cantorum. Et ubi talem ordinem reperi deficere addidimus illum ex utrisque voluminibus, ut se demonstrabunt [Col. 1243D] feriae et hebdomadae ante nativitatem Domini, et hebdomada Paschalis. Ubi ordo responsoriorum et antiphonarum in perspectis voluminibus dissonare videbatur ab ordine librorum, de quibus sumpta sunt, et a consonantia quae ratione [Col. 1244A] astipulatur, non dubitavi sequi in nostro Antiphonario ea potius quae historiae et rationi istius vel illius festivitatis visa sunt congruere. Ubi ordinabilius visum est mihi scriptum haberi in Antiphonario Romano quam in nostro, ibi scripsi in margine R. propter orbem urbis Romae; et ubi in nostro M. propter Metensem civitatem; ubi nostrum ingenium cogitavit aliquid posse rationabilius illis ordinare, I. C. propter indulgentiam et charitatem. Idcirco precor cantores ut non prius despiciant nostra quam discutiant ea juxta ordinem librorum et rotunditatem rationis. Et si invenerint minus congruere ea ordini librorum et rationi alicui, dent indulgentiam meae imperitiae; sin autem, non despiciant edere nostra olera, quae rubra testa illis ministrat. [Col. 1244B] In versibus quos pene mutatos reperiet, si forte quis dignum duxerit praesens volumen frequentare, laboravit et sudavit sacerdos Dei Elisagarus [Helisachar] apprime eruditus, et studiosissimus in lectione et divino cultu, necnon et inter priores primus palatii excellentissimi Ludovici imperatoris. Non solum ille, sed et quoscunque de eruditis viris ad se potuit convocare, in praesenti negotio sudaverunt. Quamvis enucleatissime mutati versus conjuncti sint responsoriis suis, tamen quos aptos reperi, transcurrendo in prioribus Antiphonariis, non dubitavi inserere in nostro Antiphonario, ut inveni insertos. Notandum est necessarium nobis esse ut alteros versus habeat noster Antiphonarius quam Romanus, quoniam altero ordine cantamus nostros [Col. 1244C] responsorios quam Romani. Illi a capite incipiunt responsorium, finito versu, nos versum finitum informamus responsorium per latera ejus, ac sic facimus de duobus corporibus unum corpus. Ideo necesse est ut hos versus quaeramus, quorum sensus cum mediis responsoriorum conveniat, ut fiat unus sensus ex verbis responsorii et verbis versus. Hoc prospexit memoratus vir et gloriosus presbyter Elisagarus; qua de re certavit ut ex diversis libris congregaret versus convenientes responsorii, quos nos et alii multi cupiunt frequentare in nocturnali officio. In omnibus istis assensus me adjuvat summi ac sanctissimi Apostolici Gregorii, qui interrogationi sancti Augustini satisfecit, ut undecunque vellet colligere ecclesiastica officia, addere seu inserere [Col. 1244D] Romano Ordini, licenter colligeret et usui suorum tribueret. Unde scriptum est in Historia Anglorum, libro primo, capite quinto. Interrogatio Augustini: Cum una sit fides sunt Ecclesiarum diversae consuetudines, et altera consuetudo missarum in Romana [Col. 1245A] Ecclesia, atque altera in Gallia tenetur. Respondit Gregorius Papa: Novit fraternitas tua Romanae Ecclesiae consuetudinem in qua se meminit nutritam; sed mihi placet ut sive in Romana, sive in Galliarum, seu in qualibet Ecclesia aliquid invenisti quod plus omnipotenti Deo possit placere, sollicite eligas, et in Anglorum Ecclesia, quae adhuc ad fidem nova est, institutione praecipua, quae de multis Eccclesiis colligere potuisti, infundas; non enim pro locis res, sed pro bonis rebus loca amanda sunt. Ex singulis ergo quibusque Ecclesiis quae pia, quae religiosa, quae recta sunt elige, et haec quasi in fasciculum collecta, apud Anglorum mentes in consuetudinem depone. Hucusque beati Gregorii. In multis locis praenotavi in primo ordine nomina responsoriorum et [Col. 1245B] antiphonarum juxta ordinem Antiphonarii Urbis, et conjunctim in secundo juxta ordinem nostrae consuetudinis: ut utraque haberet psalta prae oculis, et illud caneret quod judicio mentis potius eligeret. Notandum est volumen quod nos vocamus Antiphonarium tria habere nomina apud Romanos: quod dicimus Gradale, illi vocant Cantatorium; qui adhuc juxta morem antiquum apud illos in aliquibus Ecclesiis in uno volumine continetur. Sequentem partem dividunt in duobus nominibus: pars quae continet responsorios vocatur Responsoriale; et pars quae continet antiphonas, vocatur Antiphonarius. Ego secutus sum nostrum usum et posui mixtim responsoria et antiphonas secundum ordinem temporum, in quibus solemnitates nostrae celebrantur.



De his quae meo interrogatui responsa sunt a magistris Romanae Ecclesiae.
[Col. 1245C]

Interrogavi archidiaconum Theodorum sanctae Romanae Ecclesiae, quem rogavit dominus apostolicus ut me instrueret juxta interrogationem meam de ordine Romani officii quot versus cantaret Romana Ecclesia in Responsorio, Aspiciens a longe, respondit: Duos. Sciscitatus sum cur duos cantasset extra solitum morem in illo responsorio, Respondit: Propter honorem magnae festivitatis. Reperi postea non solum in isto, id est, Aspiciens a longe, tres versus, ut in nostro antiphonario continetur, sed etiam in aliis multis in Romano Antiphonario aut duos, aut tres scriptos. Visum est mihi ut ratio [Col. 1245D] talis reddi possit de tot versibus. Quando contigit bis aut ter unum responsorium cantari in una hebdomada, aut in hebdomadis, cui subnexi sunt tres versus aut duo convenientes: ut unus cantetur in una nocte, alter in altera, tertius in tertia. Interrogavi quotus ordo responsoriorum celebraretur in Dominica nocte, quam solemus nominare Octavas Paschae. Responsum est, »Novenarius, in ea cantamus de auctoritate.« Similiter interrogavi officio Pentecostes. Responsum est, »Novem cantamus, ut in caeteris Dominicis in noctibus.« Interrogavi memoratum archidiaconum, quo ordine responsorios cantarent post octavas Pentecostes usque ad Adventum Domini responsum est: In octavis Pentecostes [Col. 1246A] incipimus legere librum Regum; in eadem prima hebdomada cantamus responsorios de psalmis; in sequentibus hebdomadis usque in Augustum mensem de historia Regum. In prima hebdomada Augusti legimus Salomonem, et responsorios cantamus de Psalmis. In sequentibus usque in Septembrem mensem de Salomone. In prima hebdomada Septembris legimus Job, et cantamus responsorios de Psalmis; in duabus sequentibus de Job; in novissima hebdomada mensis memorati, de Tobia; in primis duabus hebdomadis mensis Octobris, de Judith et de Esther et Esdra; in duabus novissimis mensis suprascripti de Machabaeis; In prima hebdomada mensis Novembris legimus de Prophetis, responsorios cantamus de Psalmis. In caeteris sequentibus usque in Adventum [Col. 1246B] Domini de Prophetis.« Interrogavi si aliquid dicerent Magistri Romanorum inter interstitium nocturnalis officii et matutinalis. Responsum est mihi, »Nihil, sed continuo post nocturnale officium dicunt: Deus, in adjutorium meum intende.« Orationem Dominicam non cantant post psalmos nocturnales, sed dicunt aliquod capitulum tale quale istud est: Intercedente beato principe apostolorum Petro, salvet et custodiat nos Dominus. Saepe in octo responsoriis et novem lectionibus finiunt nocturnale officium. Interrogavi si canerent per Dominicas noctes Te Deum laudamus. Responsum est; »Tantum in natalitiis pontificum, Te Deum laudamus canimus.« Hic inserimus quomodo invenimus scriptum de auctoritate Adriani Apostolici: In nomine [Col. 1246C] Domini nostri Jesu Christi incipit responsoriale de circulo anni temporibus ter beatissimi et Apostolici domini Adriani papae per indictionem septimam. Item in fine: Hoc opus summus reparat pontifex dominus Adrianus sibi memoriale per saecla.

Praenotavi obelo Alleluia, quod sequitur Psalmum Confitebor tibi, Domine, in Pascha Domini ad vesperum. Scripsi illud ut inveni in Romano Ordine, quod tamen apud nostrum ordinem videtur superfluum esse. Scripsi olim in libello qui vocatur officialis, de tempore septuagesimae, et de mysterio ejusdem numeri, et de caeteris officiis quae aguntur in Ecclesia per annum, sive sint nocturnalia, sive diurnalia; nunc dicturus, Deo miserante, de ordine Antiphonarii, cupio summatim aliquid scribere, [Col. 1246D] quasi quoddam manuale de solis nocturnalibus officiis, et de his quae vocantur vulgo, Cursus. Quo ad memoriam reducto, renovetur mens ad desiderium coelestis patriae, recordeturque quomodo ad eam revocata sit, et quomodo quotidie revocetur, et quod per singulas horas noctis et diei possit servire Domino per eosdem cursus atque in novissimo die vota sua reddere pro eo quod quinque sensus virginitatis suae suam pulchritudinem servaverint et suum habitum sponso suo. Quando affectibus his attingitur animus meus, quos subter notare cupio per singulos cursus, afficior nempe dulcedine dilectionis Dei, et dilectionis proximi aeternaeque patriae, et praesentiae Salvatoris nostri. Simulque notandum [Col. 1247A] quod deficit animus meus ab adjutorio humano, et confirmat se in adjutorium Domini, separaturque a terrenis et caducis, et conjungitur coelestibus et spiritalibus.



CAPUT PRIMUM. Incipit adnotatio de nocturnalibus officiis et diurnalibus, quae vulgo cursus vocantur.

Restauratio et renovatio status nostrae innocentiae in Christi resurrectione reddita est nobis. Idcirco locuturi, quod Dominus dederit, de nocturnalibus et diurnalibus officiis, a Dominica nocte, quam Dominus sua resurrectione praetulit caeteris noctibus, incipiendum est. In Dominica nocte congrue, juxta consuetudinem Romanae Ecclesiae a somno surgentes, dicimus primo, [Domine, labia mea aperies] [Col. 1247B] et post hunc versum glorificamus sanctam Trinitatem, quae glorificanda est et de praeteritis, et de praesentibus, et de futuris. Postea dat tuba cantoris signum per antiphonam invitatoriam, ut excitentur Christiani circumquaque, et concurrant ad scholam doctorum et pastorum Ecclesiarum. Unde dominus Beda in tractatu suo super Lucam de quodam versu psalmi invitatorii sic: At, inquit, cum ejusdem operis compares quaero canendo cum Propheta: Venite, adoremus et procidamus ante Dominum, ploremus coram Domino, qui fecit nos, columbas ad altare deporto. Post hanc antiphonam canuntur duodecim psalmi ante lectiones et responsorios: duodenarius numerus universitatem temporis et rerum continet in se. In duodecim psalmis imbuitur apud ecclesiasticos [Col. 1247C] viros memoria sanctorum Patrum, qui ante legem excoluerunt vineam Domini. Per hunc numerum instruuntur, qui ad nocturnale officium occurrunt, de eo quod Dominus ab initio mundi habuit praedicatores in sua Ecclesia, qui populum Dei coluerunt suis laboribus, ut reditum quaereret ad propriam patriam per Christi resurrectionem. Primus psalmus, Beatus vir, concinit quodammodo Abel justo homini, cujus sanguis effusus est in typo sanguinis Christi. Et psalmus [Domine Deus meus, in te speravi,] Noe et filius ejus, atque uxoribus eorum, quae salvae factae sunt per aquam. Et, [Salvum me fac, Domine, quoniam defecit sanctus,] Abrahae, qui solus restitit ne adoraret idola, caeteris corruentibus in ea. Dehinc sequitur versus. Versus dicitur ille [Col. 1247D] cantus per quem revertitur intentio mentis in aliam intentionem, quasi quaedam compositio officialis, disponens iter mentis suavi cantilena de uno affectu ad alterum: verbi gratia, de psalmodia ad lectionem; de solitudine omnium Ecclesiarum ad propriam conscientiam, quae conversio addiscitur in responsoriis; iterum de psalmodia ad evangelicum hymnum, sive ad orationem Dominicam, cujus prologus solet esse [Kyrie eleison, et Christe eleison] seu ad orationem, quam solet proferre solus sacerdos. Iste status mentis in multis Ecclesiis demonstratur per statum membrorum. In multis Ecclesiis in principio cantus qui vocatur versus, vertit se chorus ad altare. Post versum sequuntur tres lectiones cum [Col. 1248A] suis responsoriis. Merito nostra Ecclesia post cultum Abrahae transit ad scholam disciplinae. Abel et Enoch sancti et justi viri fuerunt; sed non vocati patres gentium, neque patres Christi, neque in signo positi sunt fidei gentilis populi. Abraham a Matthaeo evangelista ponitur in primo ordine genealogiae Christi; Abraham dicitur pater multarum gentium; Abraham accepit signum fidei quae est in praeputio. Talis agricolae excipienda est doctrina et tenenda. Nam et status temporis admonet nos ab Abraham lectiones et responsorios celebrare. Sexta diei hora legitur in Evangelio Matthaei Abraham intrasse ad agriculturam; nos vero mediae noctis tempore admonemur procedere ante Dominum exemplo Psalmographi, dicentis: Praeveni in maturitate, hoc est, [Col. 1248B] in media nocte. Quod aliquando nostra infirmitas solet protrahere usque ad gallicinium. Merito memoria eorum mortuorum qui in Christo mortui sunt recolitur per noctem, quoniam eorum transitus et quies nocti comparatur, dicente Evangelio: Veniet autem nox, quando nemo poterit operari. Per psalmos opus praedicatorum monstratur, per lectiones doctrina. In isto ordine sequimur textum Lucae evangelistae, dicentis: Primum quidem sermonem feci de omnibus, o Theophile, quae coepit Jesus facere et docere. Doctrina namque praedicatorum quaerit imitatores. Ad hoc enim surgit cantor a sede, et exaltat vocem in responsorio, ut excitet mentes quae audierunt doctrinam ad actiones bonas. Surgunt namque devotae mentes per devotionem bonorum [Col. 1248C] operum in responsorio, ut respondeant exhortatori. Ordo postulat exhortatoriae functionis ut tale aliquid praecedat exhortationem quod intentum faciat audientem et afficiat ad sequendum, ut in promptu monstratur ubi utilitas lectionis divinarum Scripturarum praecedit exhortatoriam vocem cantoris. Et ut nullatenus mens exhortatoris possit per aliquam arrogantiam propter citatam responsionem subjectorum elevari, constringitur versu in quo solus debet laborare. Quo facto admonetur ex propriis laboribus et ex propria conscientia, se scire esse mensurandum ante tribunal Christi, non ex opinione populi et discipulorum. Priscis temporibus non cantabatur Gloria post versum, sed repetebatur responsorius. Ordo rationi congruus ut qui coepit exhortator [Col. 1248D] fieri propter reditum ad coelestem patriam perseveret in eo usque in finem. A modernis vero Apostolicis additus est hymnus, [Gloria Patri, et Filio, et Spiritui sancto] post versum, quo admonemur ut ex omnibus donis atque datis semper laudemus Creatorem. Ad quam patriam et societatem nos intentet exhortari chorus sanctorum praedicatorum per Christi resurrectionem, numerus lectionum et responsoriorum qui celebratur in Dominica nocte, evidenter manifestat, scilicet ad coelestem Hierusalem et novem ordines angelorum. Qui rectius et aequius non possunt dividi, quam ternario numero per interstitia psalmorum trium vigiliarum, in quibus recoluntur tria tempora nominata in Evangelio, [Col. 1249A] id est, prima vigilia, et secunda vigilia, et tertia vigilia. Nam in prima vigilia recolitur eorum resurrectio futura in Christo, qui ante legem coluerunt vineam Domini; in secunda, eorum qui post legem datam usque in adventum Christi; in tertia, Christi discipulorum. Hujus enim excellentia in tribus novissimis psalmis canitur Alleluia. Horum psalmorum divisio sic se habet: [Conserva me, Domine;] memorat quiescentes in Christo de levitico genere. [Exaudi, Domine, justitiam meam], requiem judicum; [Diligam te, Domine,] regum Veteris Testamenti palmam: [Coeli enarrant,] praedicatorum Novi Testamenti: [Exaudiat te Dominus in die tribulationis,] martyrum Christianorum triumphum: [Domine, in virtute tua,] regnum manens spiritualium [Col. 1249B] regum. Hae personae membra sunt capitis illius cujus regnum memoratur in psalmo, Dominus regnavit, decorem induit. Hoc differt inter tres nocturnas Dominicales et tres quae per caeteras noctes canuntur, quando festivitas est sanctorum, quod illae recolunt resurrectionem corporum, istae autem beatitudinem animarum sanctarum, quam tunc percipiunt quando fiunt cives spirituum coelestium et bonorum.



CAPUT II. De matutinali officio per Dominicas noctes.

Officium matutinale Dominicalium noctium admonet ecclesiasticos viros prospicere, quomodo primo post Christi resurrectionem fugatis tenebris errorum et vitiorum, primitiva Ecclesia surrexit ad [Col. 1249C] lucem verae fidei, quae est in Novo Testamento, et quomodo in posteriore tempore adjungeret sibi Ecclesiam de gentibus, atque iterum in unum cunctas duas Ecclesias oporteat eam tribulationibus probari, et per patientiam probatam inveniri, necnon et per probationem ad supernam beatitudinem pervenire. Primus versus primi psalmi matutinalis officii, demonstrat Christum regnasse post resurrectionem suam, et induisse se decorem et fortitudinem. Secundus versus monstrat firmatum esse orbem terrae, videlicet apostolos roboratos Christi resurrectione atque ascensione ad coelos, nec non et effusione Spiritus sancti. Secundus psalmus monstrat eorum intentionem, quam habuerunt, ut multos sibi conjungerent ex Judaea, et ut una eademque fides esset in [Col. 1249D] magistris et subditis, et una salvatio atque una glorificatio. Tertius psalmus admonet, ut intendatur quod post Judaeorum salutem eadem salus perveniret ad gentes. Ex persona gentium cantatur psalmus [Deus, Deus meus, ad te de luce vigilo]. Interim repulsa Judaea, colligetur et ipsa iterum per praedicationem Enoch et Heliae, et fiet una Ecclesia ex duobus populis. Idcirco praesentes duo psalmi, id est, [Deus, Deus meus, ad te de luce vigilo:] et, [Deus misereatur nostri,] non dividuntur, ut sint in signum illius temporis, quando nulla distantia erit inter fidem gentilis populi et Judaici: Adunata Ecclesia ex duobus populis prosperabitur per patientiam, ut Scriptura dicit: Vasa figuli probat fornax, et homines [Col. 1250A] justos tentatio tribulationis. Tribulatio enim patientiam operatur. Tres pueri in caminum missi, quorum hymnus canitur in quinto ordine Psalmorum, in tribulatione exstiterunt patientes, et non cesserunt minis Nabuchodonosor regis, et ministrorum ejus. In sua constantia praefigurant constantiam illorum sanctorum, qui in tempore Antichristi non cedent insidiis et minis ejus, sed perseverabunt in fide catholica. Ipsi erunt patientes in tribulatione, et per patientiam probati invenientur, et per probationem spe beati, de quibus scriptum est: Beati qui exspectant et perveniunt usque ad dies mille trecentos trigintaquinque, Spes autem non est sine fide et charitate. Idcirco in nostra Ecclesia tres psalmi canuntur conjunctim, qui referti sunt laude [Col. 1250B] Dei. Docent enim isti tres psalmi, sanctos victuros post interfectionem Antichristi in firmitate fidei, et beatitudine spei, et laetitiae dilectionis, atque unanimitate inseparabili. Post hos psalmos canitur aliqua lectio. Non deerit enim illo tempore cibus spiritalis in Ecclesia, qui augeat laetitiam semel coeptam. Post quam lectionem dicitur versus [Dominus regnavit, decorem induit]. Iste versus nos docet iterum electos recitaturos triumphum Christi, post interfectionem Antichristi, qui ejus tempore quasi in latibulis silebant. Sicut post tristitiam discipulorum Christi de ejus morte, renovata est mens eorum laetitia de resurrectione ejus, ut ruminarent versum, [Dominus regnavit], ita et post tristitiam Christianorum de persecutione Antichristi, renovatur mens [Col. 1250C] eorum laetitia de ejus interfectione, ut canant [Dominus regnavit, decorem induit.] Post hoc tempus sequitur ut hymnus dicatur [Benedictus Dominus Deus Israel, quia visitavit et fecit redemptionem plebis suae]. Sicut eo tempore, quando hunc cantavit Zacharias, in proximo erat Christi adventus primus: ita et in novissimo tempore, de quo superius dixi, in proximo erit secundus adventus ejus in quo sancti servient Domino sine timore, de manu inimicorum liberati, in sanctitate et justitia coram ipso omnibus diebus, et caetera bona attribuentur electis Dei, quae in praesenti hymno canuntur. Usque ad versus, qui proprie resultant de Joanne, id est, Tu puer Propheta, et deinceps.



CAPUT III. [Col. 1250D] De nocturnali officio quotidianarum noctium.

Numerus psalmorum qui currit per quotidianas noctes nocturnali officio, id est, duodenarius, certat per clerum ecclesiasticum orare pro propriis peccatis, et pro eorum quorum oblationibus sustentatur Ecclesia. Scriptum est in Evangelio Joannis. Nonne duodecim horae sunt diei? Si quis ambulaverit in die, non offendit, quia lucem hujus mundi videt qui autem ambulaverit in nocte, offendit, quia lux non est in eo. Per duodecim psalmos comprehenditur universalis admonitio ad clerum, ut intercedant pro offensis populorum, quae in nocte operantur. Et per statum noctis comprehenditur qualitas peccatorum, dicente Paulo in Epistola ad Thessalonicenses: Omnes [Col. 1251A] enim vos filii lucis estis, et filii diei: non estis noctis neque tenebrarum. Igitur non dormiamus sicut et caeteri, sed vigilemus et sobrii simus. Qui enim dormiunt, nocte dormiunt; et qui ebrii sunt, nocte ebrii sunt. Nos autem qui diei sumus, sobrii simus. Debitores enim sumus nos, qui ex oblationibus fidelium vivimus, tam pro eorum peccatis intercedere, quam pro nostris. De qua re scribit sanctus Gregorius in homilia sua: Pensemus cujus damnationis sit, sine labore hic percipere mercedem laboris. Ecce ex oblatione fidelium vivimus: sed nunquid pro animabus fidelium laboramus? illa in nostrum stipendium sumimus, quae pro redimendis peccatis suis fideles obtulerunt, nec tamen contra peccata eadem vel orationis studio, vel praedicationis, ut dignum [Col. 1251B] est, insudamus. Nos fratres cantemus in nocturnali officio totidem psalmos, quot horae sunt in nocte aequinoctiali: et ex statu temporis, discamus debitores nos esse, pro peccatis eorum intercedere, quorum oblationibus sustentamur. Et ex senis antiphonis, quas vicissim chori per singulos versus repetunt, admonemur, ut nostra intentio tendat ad perfectionem bonorum operum, qui pro aliorum peccatis debitores sumus intercedere. Si fecerimus, non erit periculosa et reprehensibilis suscepta oblatio fidelium a nobis, dicente Evangelio: Dignus est enim operarius cibo suo. Recordemurque sententiae Jacobi apostoli, dicentis: Confitemini alterutrum peccata vestra, orate pro invicem, ut salvemini: multum enim valet deprecatio justi assidua. Qualitatem [Col. 1251C] peccatorum, quae tam facile remittitur, ex scriptis sancti patris nostri Bedae hic inseruimus. In hac autem sententia debet esse discretio, ut quotidiana leviaque peccata alterutrum coaequalibus confiteamur, eaque quotidiana credamus, oratione salvari. Et sanctus Augustinus in lib. Enchiridion: De quotidianis autem brevibus levibusque peccatis, sine quibus haec vita non ducitur: quotidiana oratio fidelium satisfaciat.



CAPUT IV. De numero lectionum et responsoriorum suprascriptarum noctium.

Saepe inculcatum est responsorios sequi lectiones propter disciplinam ecclesiasticam, quae non vult auditores legis tantum habere in sua schola, [Col. 1251D] sed factores, scribente sancto Gregorio in suis responsis, ad Augustinum ita: Nam in ipsis rebus spiritalibus, ut sapienter et mature disponantur, exemplum trahere a rebus etiam carnalibus possumus. Addiscimus ex vigiliis militaribus, ad quid instruamur ex tribus lectionibus et responsoriis. Dicit sanctus Ambrosius: Imitare milites istius saeculi, et te militem esse Christi existima. Armiductores constituerunt in militia sua dormientibus militibus castra tueri per tres vigilias in nocte. Quarta autem est in matutinali tempore, quando nos matutinos cantamus. In memoratis tribus vigiliis vigiles constituti sunt, qui custodiunt militum dormientium corpora, et supellectilem eorum. In militia saeculari [Col. 1252A] vicissim dormiunt milites, et vicissim vigilant. In Christianorum vero militia dictum est in Evangelio Marci: Quod autem vobis dico, omnibus dico, Vigilate. Tres lectiones et tres responsorii per quotidianas noctes insinuant sanctae plebi, clerum Ecclesiae Dei ad hoc esse intentum ut admoneat per lectionem, hoc est, suam doctrinam et per responsorium, hoc est, clamorem non parvum mentis praedicando et exhortando populum Dei ad vigilias, si Dominus domus repente venerit, sero an media nocte, an galli cantu, an mane, ne inveniat eum dormientem. Si enim venerit Dominus domus secundum Lucam, in secunda vigilia, et si in tertia vigilia venerit, et pulsanti confestim aperitur, beati sunt servi illi. Haec est intentio cleri Dei, ut si quis gravi somno [Col. 1252B] addictus, in prima vigilia negligens exstiterit, in secunda vigilia solerti cura exspectet Dominum revertentem a nuptiis: Quod si etiam in secunda vigilia negligens exstiterit, saltem in tertia vigilans inveniatur. Notandum est, quod unaquaeque anima fidelis quacunque die exuta fuerit corpore, septimam sabbati recipit, et resurrectio sanctorum corporum octavam diem exspectat: ita quaecunque anima evigilaverit a gravi somno negligentiae per curam ecclesiasticam, sive in prima vigilia, sive in secunda, sive in tertia, statim attingit matutinum tempus in quarta vigilia. Ut reor, sancta Romana Ecclesia hoc speciatim nobis insinuat per suam consuetudinem. Ipsa enim quotocunque ordine vel numero lectionum viderit maturam procedere, ut audivi, dimittit [Col. 1252C] nocturnale officium, et incipit matutinale, periculosum est enim transgredi terminos patrum, hoc est, nisi aut in maturitate, juxta auctoritatem prophetae David surgamus, aut juxta consuetudinem nostrae fragilitatis, in gallicinio.



CAPUT V. De matutinali officio quotidianarum noctium.

Quoniam homo pars est mundi, apud Graecos appellatur , id est, minor mundus: et ideo non immerito statui temporum comparatur tota series nativitatis humanae; Nox enim dicta est quod noceat aspectibus vel negotiis humanis, sive quia fures latronesque in ea nocendi aliis occasionem nanciscantur. Ignorantia mentis, quae solet evenire ex tenebris peccatorum, comparatur nocti. De quo [Col. 1252D] peccato dicit sanctus Augustinus in libro Enchiridion: Duabus ex causis peccamus: aut nondum videndo quid facere debeamus, aut non faciendo quod debere fieri jam videmus. Quorum duorum illud ignorantiae malum est, hoc infirmitatis. Pro his enim, quorum mens obcaecata est ignorantia peccatorum orant ecclesiastici viri, ut et ipsi resipiscant, et cognoscant sua peccata. Talium mentes solet Christus propter suam misericordiam intervenientibus meritis sanctarum, visitare quodammodo hora matutina. Matutinum est secessus tenebrarum, et adventus aurorae. Eo tempore sol appropinquat ad superiora, ut expellat tenebras a superficie terrae. Adveniente sole, vero, expellitur caligo ignorantiae a mente humana, [Col. 1253A] sicut factum est super Petrum quando flevit amare, et quando misit Deus Natham prophetam ad David, ut recognosceret peccatum suum. Jam enim adventante aurora dixit David, Peccavi Domino, pro tali statu mentium conversarum, cantat sancta Ecclesia in matutinali tempore psalmum, [Miserere mei, Deus,] quem cantavit David, postquam cognovit peccatum suum. In isto psalmo fides purificans corda, innuit mente remissionem peccatorum per symbolum, dicens: Credo in Spiritum sanctum, sanctam Ecclesiam catholicam, sanctorum communionem, remissionem peccatorum. Sicut in psalmo, [Dominus regnavit] qui cantatur in libera nocte, recolitur status eorum qui post baptismum in cursu coepto perseverant: ita in psalmo, [Miserere mei, Deus,] qui cantatur [Col. 1253B] in servilibus noctibus eorum, qui post baptismum declinant a cursu suo, et postea per orationes fidelium corriguntur, et illuminantur. Post matutinum tempus sequitur diluculum. Diluculum est quasi jam incipiens parva lux diei. Nisi haec pars pertineat ad noctem, non erunt septem partes noctis quas doctores enumerant, id est, crepusculum, vesperum, conticinium, intempesta, gallicinium, matutinum, diluculum. De eadem hora dicitur in Evangelio: Una sabbati valde diluculo veniunt ad monumentum. Eadem hora vocatur et mane. Scribit et Joannes de eadem hora: Maria venit mane cum adhuc tenebrae essent. Et Marcus, quod jam praetulit: Sero an media nocte, an galli cantu, an mane. Omnes psalmi qui sunt positi in secundo ordine per quotidianas [Col. 1253C] noctes, aliquid de mane resonant. Primus dicit [Quoniam ad te orabo, Domine, mane exaudies vocem meam mane: astabo tibi]. Secundus [Emitte lucem tuam et veritatem tuam]. Tertius [Exitus; matutini, et vespere delectabis]. Quartus [Mane sicut herba transeat, mane floreat]. Et iterum [Repleti sumus mane]. Quintus [Auditam fac mihi mane]. Sextus [Ad annuntiandum mane misericordiam tuam]. In isto psalmo operatur spes, in primo vitantur mala, in secundo appetuntur bona per spem. Quamvis poenitens spem habeat, tamen ex nocte, id est, ex peccato habet unde tristetur. De qua tristitia dicit Apostolus: Tristitia autem quae secundum Deum est, poenitentiam in salutem stabilem operatur. Ipsa tristitia pars est noctis. In tertio ordine sunt duo psalmi [Col. 1253D] conjuncti simul. In istis duobus celebratur praeceptum dilectionis, quod est geminum. In primo psalmo dicit homo imbutus dilectione Dei, [Deus, Deus meus, ad te de luce vigilo,] id est, postquam secesserunt tenebrae et aurora, venit fidei, atque diluculum restaurationis per spem bonam mihi illuxit, ad te vigilo, et per amorem, quo rapior ad te: Sitivit in te anima mea, quam multipliciter tibi et caro mea. In isto psalmo dilectio Dei memoratur, in secundo psalmo dilectio proximi. Ista duo praecepta nulla interpositione disjunguntur. Qua propter non invenitur ulla disjunctio inter praesentes duos psalmos. Dicit divina Scriptura: Flagellat Deus omnem filium quem recipit. Iste homo cujus status nunc recolitur, fuit [Col. 1254A] primo tentatus et victus, Vult iterum Deus, ut tenetur et vincat, atque possideat triumphum victoriae. Hujus documenti causa et admonitionis sequuntur cantica, quae cantaverunt patres nostri, postquam tentati sunt, et Deus triumphum praestitit illis. Primum canticum dicit: [Confiteor tibi, Domine, quoniam iratus es mihi]. Audisti flagellum, audi triumphum. Conversus est furor tuus, et consolatus es me. Et iterum: Fiducialiter agam, et non timebo. Et iterum: Exsulta et lauda, habitatio Sion. Secundum canticum cantatum est ab Ezechia, postquam convaluit de infirmitate. Tertium ab Anna, postquam aemula ejus humiliata est, et illa exaltata partu filii. Quartum celebratum est postquam prostrati sunt Aegyptii, qui persequebantur populum Dei. Quintum [Col. 1254B] ab Habacuc propheta, de quo dicit Hieronymus: Interim secundum litteram causatur adversus Dominum propheta, cur Nabuchodonozor templum vastet et Judam, cur Hierusalem quondam urbs Domini destruatur, quare clamet populus et non audiatur, vociferetur ad Dominum oppressus a Chaldaeis, et non salvetur: quare etiam ipse propheta, vel populus, ex cujus persona nunc loquitur, adhuc vixerit, ut hucusque perductus sit, ut iniquitatem hostium, et suum videat laborem: cur injustitia praevaleat adversum se. Et hoc dicit prae mentis angustia, nesciens aurum in igne conflari, et tres pueros de camino puriores exisse quam intraverant. Et infra: Dominus noster sciens clementiae suae pondera atque mensuras, interdum non exaudit [Col. 1254C] clamantem, ut eum probet et magis provocet ad rogandum, et quasi igne excoctum, justiorem et puriorem facit. Sextum a Moyse, qui vexatus est propter Judaeos, qui exacerbaverunt spiritum ejus et tali fine concluditur: Laudate, gentes, populum ejus, quia sanguinem servorum suorum ulciscetur, et vindictam retribuet in hostes eorum, et propitius erit terrae populi sui. Post haec epinicia introducitur persona exhortantis ad laudem Dei juxta Psalmistae vocem, dicentis: In Domino laudabitur anima mea, audiant mansueti et laetentur. Magnificate Dominum mecum, et exaltemus nomen ejus in invicem. In isto ordine incipit exhortari consortes et concives suos ad laudem sanctae Trinitatis, quae separata est tribus personis, et conjuncta in una eademque substantia. [Col. 1254D] Ideo tres psalmi qui laude divina pleni hujus exhortationis vice canuntur, canuntur sine aliqua defunctione apud nostram Ecclesiam. Post hos psalmos, qui finem faciunt Psalterii, et perfecte restauratum hominem monstrant, sequitur lectio. Etenim perfectum hominem oppido delectat docere et admonere negligentes, more David, qui tribus versibus memorat renovationem mentis suae, id est, Cor mundum crea in me, Deus; et, Ne projicias me a facie tua; et, Redde mihi laetitiam salutaris tui, et illico subjungit: Doceam iniquos vias tuas, et impii ad te convertentur. Post lectionem sequitur versus. Nostra provincia solita est per omnes quotidianas noctes canere in isto ordine super [Forte, semper] [Col. 1255A] versum Repleti sumus mane misericordia tua. In Romano vero Antiphonario inveni plures. Idcirco coepit ex hoc canere versum in matutinis. Domine, meditabor in te, per secundam feriam et tertiam. Repleti sumus misericordia tua, per quartam et quintam feriam, [Auditam fac mihi mane], per sextam et septimam. Omnes isti versus precantur bona Domini quae necessaria sunt mente conversum retinere in matutina hora unumquemque, sive pro praesenti conversione, sive pro futuro mane, quod exspectatur in resurrectione. Post hos gradus ascenditur ad ipsum Dominum nostrum Jesum Christum, qui visitavit et fecit redemptionem plebis suae. Apostropha fit de converso homine per poenitentiam ad evangelicum virum, qui exhortatus est laudare [Col. 1255B] sanctam Trinitatem pro beneficiis praestitis converso, et dicit: Benedictus Dominus Deus Israel, quia visitavit miseriam humanam, et fecit redemptionem illius, sicut locutus est per os sanctorum. Per eorum os promisit, in quacunque die impius conversus esset ab impietate sua, quod omnes injustitiae ejus oblivioni traderentur. Reddiditque jusjurandum, quod juravit Abraham patri nostro, daturum se nobis, hoc est, ut sine timore de manu inimicorum nostrorum liberati serviamus Domino in justitia et sanctitate; ac si dicat ecclesiasticus vir: Iste qui infirmus fuit, profecto sanitati redditus est. Omnes partes noctis, cujus caligine iste obscuratus erat, repulsae sunt. Agamus Deo gratias quoniam nunc poterit deinceps servire Domino et honeste ambulare, [Col. 1255C] sicut decet in die. Dona Dei quae in isto hymno memorantur partim percipit sancta Ecclesia in primo adventu Domini, sed plenius accipiet in secundo.



CAPUT VI. De cursibus diei.

Proprie vulgus omnem diem, solis praesentiam supra terras, appellat. Ex hac definitione datur intelligi diem duodecim horarum inchoari debere ab ortu solis, et finiri in ejus occasu. Mane est quidam angulus noctis et diei. Diluculum et exortus solis mane vocantur, ut praetuli, in Evangelio. Jam dictum est de mane in superioribus, Cum adhuc tenebrae essent. Et iterum dicitur, et valde mane una sabbatorum veniunt ad monumentum, orto jam sole. Et iterum: Simile est regnum coelorum homini patrifamilias, [Col. 1255D] qui exiit primo mane conducere operarios in vineam suam: Conventione autem facta cum operariis ex denario diurno. Ex isto diurno intelligitur in justo loco mane pertinere ad diem. Scriptum est in altero Evangelio: Si quis ambulaverit in die, non offendit. Conventus sanctorum fratrum, qui congregatur prima hora, tertia ac sexta, atque nona, illorum statum in suo officio recolit, qui post ablutionem aquae, sive post sanitatem receptam per poenitentiam, sine retractatione currunt per viam Domini, hoc est, per legem ejus scilicet usque ad vesperum, id est, usque ad finem vitae suae. De quo cursu Paulus dicebat in novissimis suis diebus: Certamen certavi, cursum consummavi, fidem servavi. [Col. 1256A] Etenim psalmus, Beati immaculati, plenus est sanctis moribus, per quos oportet ambulare unumquemque qui legem Domini certat implere. Psalmus, Deus in nomine tuo salvum me fac, qui praeponitur centesimo octavo decimo, non est ita praepositus quasi necessarius sit tantum uni parti diei quae vocatur prima, sed toti spatio diei. Homo qui incipit ambulare in lege Domini, sciat se ex una parte habere leonem, et ex altera parte draconem: leonem in apertis persecutionibus, draconem in insidiis. Quando insidiati sunt David Ziphaei, ut eum comprehenderent, et traderent in manus Saul, qui eum volebat occidere, cantavit psalmum istum; et nos quando inchoamus in prima hora diei vitare persecutiones et insidias diaboli, cantemus psalmum [Col. 1256B] pro toto itinere diei, Deus, in nomine tuo salvum me fac, et in virtute tua libera me. Quare hoc? quoniam alieni insurrexerunt adversum me, et caetera. Quid enim volunt precari ambulantes per viam, nisi quod sequens versus monstrat, dicens: Averte mala inimicis meis, et in veritate tua disperde illos. In isto psalmo oratum est pro custodia utriusque partis viae. In prima parte psalmi, Beati immaculati, intramus in viam Domini. Quae sit intentio ambulandi, per istum psalmum ex verbis sancti Augustini edocemur. Dicit inter caetera in tractatu praesentis psalmi: Nam profecto qui exhortatur, id agit, ut excitetur voluntas ejus cum quo agit, ad illud propter quod exhortationis adhibetur alloquium. Ut quid ergo nobiscum agitur, ut velimus quid velle [Col. 1256C] non possumus nisi quia omnes quidem beatitudinem concupiscunt, sed quonam modo ad eam perveniatur, plurimi nesciunt? Ideoque hoc docet iste qui dicit, Beati immaculati in via, qui ambulant in lege Domini. Tanquam diceret: Scio quid velis, beatitudinem quaeris; si ergo esse vis beatus, esto immaculatus. Illud enim omnes, hoc autem pauci volunt, sine quo non pervenitur ad illud quod omnes volunt. Sed ubi erit quisque immaculatus, nisi in via? In qua via, nisi in lege Domini? Sermocinationi hujus legis commisimus nos per primam partem psalmi octavi decimi in prima hora diei. Per secundam partem anticipamus secundam partem diei: sicut in prima parte, ita in ea facimus mentionem de lege Domini. Revela oculos meos, et considerabo mirabilia [Col. 1256D] de lege tua. Et iterum: Viam iniquitatis amove a me, * et lege tua miserere mei. Versus qui sequitur, Exsurge, Domine, adjuva nos, sicut et psalmus, Deus, in nomine tuo salvum me fac, pertinet ad spatium totius diurni itineris, sic et iste versus pertinet ad orationem, ut Dominus sit sui gregis per totum cursum itineris adjutor, et liberator propter suam misericordiam. Tertia pars memorati psalmi celebratur in hora tertia diei, necnon et ibi mentio fit de lege Dei, dicendo: Legem pone mihi, Domine, viam justificationum tuarum. Et iterum: Da mihi intellectum, et scrutabor legem tuam, et caetera. Quarta pars psalmi cantatur pro quarta hora diei. Et ibi mentio fit de lege Domini: Portio mea Domine, [Col. 1257A] dixi custodire legem tuam. Quinta pars psalmi canitur pro quinta hora diei. Et ibi mentio fit de lege Domini: Coagulatum est sicut lac cor eorum, ego vero legem tuam meditatus sum. Et iterum: Bonum mihi lex oris tui. Lectio quae legitur per singulos cursus hoc docet, ut quandocunque congregati fuerint sancti viri, exceptis bonis operibus, quae secum singuli student agere, passim divino colloquio reficiantur. In sexta parte psalmi intratur ad sextam horam diei. Et ibi mentio fit de lege Domini. Narraverunt mihi iniqui fabulationes, sed non ut lex tua. Et iterum: Nisi quod lex tua meditatio mea est, et caetera. Septima pars psalmi canitur pro septima hora diei. Et ibi mentio est de lege Domini. Quomodo dilexi legem tuam, Domine, tota die meditatio mea [Col. 1257B] est. Octava pars psalmi pro octava hora diei canitur. Est et ibi mentio de lege Domini: Iniquos odio habui, et legem tuam dilexi. In nona hora diei canitur nona pars psalmi; ibi habemus legem Domini: Justitia tua, justitia in aeternum, et lex tua veritas. Decima pars psalmi canitur pro decima parte diei. Ibi est mentio de lege Domini: Vide humilitatem meam, et eripe me, quia legem tuam non sum oblitus. Undecima pars psalmi canitur pro undecima hora diei. Et ibi habemus de lege Domini: Iniquitatem odio habui et abominatus sum, legem autem tuam dilexi. Et iterum: Pax multa diligentibus legem tuam, Domine. In duodecima hora diei reddit Dominus operariis suis denarium promissum. Scripsi nuperrime in libello officiali de vespertina hora [Col. 1257C] juxta etymologiam ejusdem nominis, id est, vespertina hora juxta suam etymologiam est post solis occubitum, et pertinet ad noctem. Si quis vespertinale officiuim in ea hora celebraverit, unde etymologiam habet, id est quando stella quae Vesper nuncupatur apparet, habet in libello officiali de eo scriptum quod potui sentire: nos vero saepissime solemus vespertinale officium celebrare ante solis occubitum. Ut ordo ille in nostra Ecclesia celebretur, qui descriptus est, in libro Esdrae: Quater in die confitebantur Domino peccata sua, oportet vespertinum officium computare ad partem diei. Dominus Beda ex scripto hujus historiae dicit inolevisse consuetudinem in nostra Ecclesia, ut quatuor lectiones recitentur fratribus in die, quod non fit nisi lectio vespertinalis [Col. 1257D] computetur parti diei, cum lectionibus de nona, et sexta, et tertia. In prima non recitatur lectio. Officium primum diei inchoamus ab ortu solis. Vespertinalem synaxim agimus circa duodecimam horam, quae hora est circa finem diei. Finis diei potest uniuscujusque hominis finem designare: dies enim ponitur pro toto tempore unius hominis. Unde dicit Dominus in Evangelio: Me oportet operari opera ejus qui misit me, donec dies est; veniet hora quando nemo poterit operari. Dicit sic sanctus Augustinus, ubi exponit sententiam Evangelii de quinque virginibus sapientibus quarum devotioni optabam comparare eorum qui quinque psalmos cantant vesperae. Nam interrogatus Dominus [Col. 1258A] secreto a discipulis de consummatione saeculi, inter multa quae locutus est, hoc quoque dixit: Tunc simile aestimabitur regnum coelorum decem virginibus, et caetera. et infra: Videntur itaque mihi quinque virgines significare quinque partitam continentiam a carnis illecebris: continendus est enim animae appetitus, hoc est, a voluptate oculorum, a voluptate aurium, a voluptate olfaciendi, gustandi, tangendi. Sed quia ista continentia partim coram Deo fit ut illi placeatur interioris gaudio conscientiae, partim coram hominibus, tantum ut gloria humana capiatur, quinque dicuntur sapientes, et quinque stultae: utraeque tamen virgines, quia utraque continentia est, quamvis adverso fomite gaudeant. Qui coram Deo gaudent gloriari de suis operibus, [Col. 1258B] illi ambulaverunt per diem in lege sua, ipsi vocantur sapientes virgines. Istae sapientes virgines habebunt veniente sponso lampades in manibus cum oleo in fine mundi. Per lampades designantur bona opera, quae secum quisque habet qui ea operatus est, et non quaesivit retributionem pro illis fallacem. Simili modo per psalmos designantur bona opera. Quinque virginum vice in novissima parte diei quinque psalmos canit chorus, ac si teneat unusquisque secum sua bona opera quae operatus est per quinque sensus corporis, cum quibus quasi quibusdam lampadibus habentibus oleum in se, festinant venire obviam sponso. Qui enim contendit obviam sponso venire, gradus ascensionis disponit in corde suo. Idcirco non absque providentia psalmi [Col. 1258C] quindecim graduum includuntur in vespertinali officio. Et quoniam hi non sufficiunt ad numerum dierum septem, altrinsecus assumuntur qui derilecti sunt a caeteris officiis. Post hos psalmos sequitur confabulatio sanctorum mutua per lectionem, ut ea admoneantur quomodo ornatum animi sui renovent et componant se sicut oportet ornari singulos qui intrant praesentiam regis. Versus qui sequuntur, id est, vespertina oratio, et, Dirigatur oratio mea, sicut incensum in conspectu tuo, pulsant ostium conclavis ubi rex sedet. Nam in Romano antiphonario inveni versus, Exaltabo te, Deus meus, rex meus; et, Magnus Dominus noster; sed quos praetuli, ipsi evidenter demonstrant, quantum fieri potest, totam devotionem vespertinalis officii. Post hoc in hymno [Col. 1258D] evangelico quem cantavit sancta Maria, chorus virginum secum recolit illuc se oportere contendere, quo praecessit Virgo virginum, hoc est, in praesentiam Salvatoris. Sancta Maria, postquam audivit salutationem archangeli, et illius verba retinuit in corde suo, cantavit praesentem hymnum, id est, Magnificat anima mea Dominum. Ideo enim dixit de se, Quia respexit humilitatem ancillae suae, ecce enim ex hoc beatam me dicent omnes generationes. Nam et chorus virginum si postquam audierit verba Evangelii dicentis, Attendite ne faciatis justitiam vestram coram hominibus, ut videamini ab eis, retinuerit in corde suo, beatus vocabitur apud omnes. De eadem re scriptum est in Evangelio Lucae: Extollens [Col. 1259A] quaedam mulier vocem de turba, dixit illi: Beatus venter qui te portavit, et ubera quae suxisti: At Jesus dixit ei: Quinimo, beati qui audiunt verbum Dei, et custodiunt illud. Beata dicitur sancta Maria, quia audivit salutationem angeli; beatus dicitur chorus virginum, quia audivit a Domino sententiam evangelicam supra scriptam, et custodivit illam. Cantet chorus virginum hymnum, quem cantavit Virgo virginum, et omni nisu illuc contendat intrare quo pervenit sancta Maria.



CAPUT VII. De completorio.

Septem officiis commemoratis, de quibus dicit Propheta, Septies in die laudem dixi tibi; et in alio loco, Benedicam Dominum in omni tempore, semper [Col. 1259B] laus ejus in ore meo; et alia Scriptura, Septies cadit justus in die, et resurgit, remanet octavum, quod vocatur completorium. In eo summa perfectio est caeterorum officiorum. Quae enim septem officiorum gradus proficiendo operantur, haec octavus demonstrat perfectum, id est, consummatum. Istud officium ad noctem pertinet, sed propter effectum sui nominis, in fine caeterorum officiorum ponitur. In isto consumitur esus, potus, et collatio, et omne commune opus, omnia membra derelinquuntur a suffugio humano: soli Deo, qui non dormit, neque dormitat, committuntur. Somnus enim est imago mortis. Idcirco aliquos psalmos in isto officio cantamus, quos solemus cantare in nocte sabbati, quando Dominus requievit in sepulcro, et quos ipse cantavit [Col. 1259C] in cruce, et nostra Ecclesia canit in officio mortuorum. Psalmus, Cum invocarem, exaudivit me Deus justitiae meae, cantatur in nocte sabbati memorata. Ipse cantatur in completorio propter orationem quam in se continet, In pace in idipsum dormiam et requiescam. Psalmus, In te, Domine, speravi, cantatus est a Christo in cruce, et in eo loco ubi se commendavit Patri dicens, In manus tuas commendo spiritum meum, finitur in isto officio. Psalmus, Qui habitat in adjutorio Altissimi, scutum est contra insidias diaboli. Quot latentes insidiae possunt ingruere super dormientes per ipsum diabolum, et per sua membra, et pericula vermium ac bestiarum, non valeo explanare. Contra quas praesens psalmus habet congrua verba in oratione, dicentia: Scuto circumdabit te [Col. 1259D] veritas ejus, non timebis a timore nocturno. Etenim veraciter dicimus Salvatori nostro: Super aspidem et basiliscum ambulabis, et conculcabis leonem et draconem. Non recolo utrum scripsissem in libello officiali aut in altero. De ordine cantatorii sensum, quem mihi misericordia Domini ministravit si verus est, eo tempore quando deprecatus sum pro officio completorii, ideo non me piget illud scribere in isto loco quamvis proprius sit temporibus illis, quando tractus, Qui habitat in adjutorio Altissimi, cantatur: Admonet nos tractus, Qui habitat in adjutorio Altissimi, ut quotiescunque diabolus nobis persuadere voluerit, linguis hominum succumbere, sibi per gulam et inanem gloriam, atque avaritiam, toties in corde [Col. 1260A] nostro versentur verba psalmi praesentis, in quo scriptum est: Susceptor meus es tu, et refugium meum, Deus meus: sperabo in eum, quoniam ipse liberavit me de laqueo venantium, et a verbo aspero. In initio Quadragesimae legitur Evangelium, in quo Dominus tentatus est, qui sua tentatione nostram tentationem devicit? ut admoneamur ex eo, quod praecipue in ilio tempore se infert diabolus ad tentandos Christi servos: tractus vero monstrat nobis, quem murum debeamus opponere contra ejus tentationem. Post quadraginta dies, id est, in Parasceve canitur idem tractus juxta morem antiquum Romanae Ecclesiae. Qui status recolit ordinem temporum et rerum. Postquam enim Dominus jejunavit quadraginta diebus, coepit eum diabolus tentare, et cantavit ei versus de [Col. 1260B] praesenti tractu. Et secessit victus ad tempus, usquedum iterum reverteretur, non jam ad tentandum, sed ad persequendum per membra sua, sicut legitur in passione fecisse, quae sequitur post tractum. Nos vero quando persequimur a membris diaboli usque ad martyrium, nihilominus frequentare oportet verba tractus, quae dicunt: Ipse liberavit me de laqueo venantium, et a verbo aspero, a sagitta volante per diem, a negotio perambulante in tenebris, a ruina et daemonio meridiano. Cantatur etiam quartus psalmus in completorio, propter verba in quibus continetur, in noctibus extollite manus vestras in sancta, et benedicite Dominum. Quatuor elementa sunt, pro quibus custodia postulatur. Quamobrem quatuor psalmos canimus, sive quia quatuor vigiliae celebrabantur apud [Col. 1260C] antiquos in nocte. Petitionem nostram in praesenti completorio eliquat versus, Custodi me, Domine, ut pupillam oculi, sub umbra alarum tuarum protege me. Ut fessa membra quiete potiantur, credit se hoc sancta Ecclesia profusius percipere, si evangelici viri Simeonis memoriam fecerit: cantat ideo hymnum quem Simeon cantavit, postquam Christum vidit et suscepit, atque deprecatus est pacem sempiternam. In isto officio et in prima, non est confabulatio lectionis; habet tamen consuetudinem nostra Ecclesia, ut post officium primae, conveniant in unum fratres ad lectionem, et ante istud officium similiter. Lectio est quaedam refectio mentis. In prima dirigatur grex Domini in via, ut veniat ad pascua. Operetur primo, ut postea impleatur refectione in hora tertia. In isto [Col. 1260D] vero officio consummantur omnia sicut praedixi. Hoc incipit fieri a primo psalmo ubi dicitur, In pace in idipsum dormiam et requiescam: Et in secundo, In manus tuas commendo spiritum meum. Post istam commendationem non est ordo, ut sequatur collatio consueta: sed tantummodo postulatio pro custodia deprecetur.



CAPUT VIII. De officio, Aspiciens a longe.

Propter versum, qui praeponitur in vespertinali synaxi, Rorate, coeli, desuper, officiis cantorum de adventu Domini, sequentes versus simili modo praepono, qui currunt per omne tempus adventus Domini in nocturnali officio, et matutinali, ac vespertinali. [Col. 1261A] Non de singulis responsoriis proposui dicere, sed de singulis officiis Dominicalium noctium. Prima duo responsoria, id est: Aspiciens a longe, et Aspiciebam in visu noctis, figunt in capite libri personam illius Christi, qui est Deus et homo et rex universalis. Hujus adventum certat nunc sancta Ecclesia divulgare longe lateque. In primo responsorio introducit cantor dicta seu facta Joannis praecursoris. Ex persona Joannis potest dici, Aspiciens a longe, scilicet tantum a longe quantum distat coelum a terra. Ipse enim Joannes dicit de se: Qui de terra est, de terra loquitur; de Christo, sic: Qui de coelo venit, super omnes est: Quid aspiciendo viderit, subinfertur: Ecce video Dei potentiam venientem. De eadem potentia dicit sanctus Gregorius in homilia sua vice praecursoris: [Col. 1261B] Qui et humilitatem suam, et divinitatis potentiam considerans, dicit: Qui de terra est, de terra loquitur, et caetera. Sequitur: Et nebulam totam terram tegentem, id est, video caliginem ignorantiae tegentem terrena corda Judaeorum, qui praesentem Deum non cognoscunt in nomine Christo. Iste responsorius divinam naturam in Christo recolit. Dicit Joannes, Dirigite viam Domini. Quod sic exponit sanctus Gregorius: Via Domini ad cor dirigitur, cum veritatis sermo humiliter auditur; hucusque Gregorii: Quando veritatis sermo ad cor vadit, Christus vadit ad mentem hominis; cum idem sermo humiliter auditur, cor hominis Christo obviam vadit. Iste sensus recolitur in responsorio dicente: Ite obviam ei. Sequitur: Et dicite, Nuntia nobis si tu es ipse [Col. 1261C] qui regnaturus es in populo Israel. Nempe praecursor mittit discipulos suos ad Christum, ut dicant ei: Tu es qui venturus es, an alium exspectamus? Unde sic beatus Gregorius: Sicut pro hominibus nasci dignatus es, an etiam pro hominibus mori digneris insinua. Non immerito interrogatio praeposita in responsorio Joannis interrogationi comparatur. Qui enim nescivit utrum mori dignaretur Christus pro populo Israel aut per se ad claustra inferni descendere, ipse poterat [nescire] utrum Christus per se vellet regnare in populo Israel, an per alios, sicut per multos fecit. In secundo responsorio manifestatur humana nativitas, dicendo: Et ecce in nubibus coeli filius hominis venit, atque inde respondetur superiori responsorio, quod interrogat, si Christus debeat regnare [Col. 1261D] in populo Israel. Iste responsorius dicit: Et datum est ei regnum et honor, et non solum ut regnet in populo Israel, sed ut tribus Judaica et populus Israel et omnes linguae serviant ei. Signo posito in eminenti loco, id est, manifestato rege, qui Deus et homo est, sequentes responsorii currant per ordinem librorum et historiarum, ubi hoc perspicere occurrerit nobis. Hic notandum, quod indifferenter in antiphonario posita sunt verba secundi adventus Salvatoris et primi. Multa enim prophetata sunt de primo adventu Domini, et multa de secundo, ex his quae in adventu Domini canuntur. Post praescriptos duos responsorios sequitur: Obsecro, Domine, mitte quem missurus es, de nostro. Ipse est enim primus [Col. 1262A] in contextu librorum. Post hunc sequitur: Audite verbum Domini. Qui quamvis posterior sit in contextu responsorio, Ecce virgo concipiet, tamen convenientiam habet aliquam ut praeponatur. In ipso enim respondetur Moysis deprecationi dicentis: Obsecro, Domine, mitte quem missurus es: cum dicit, Audite verbum Domini, gentes. Et infra: Salvator noster adveniet. Et iterum. Convenit rationi, ut responsorii, qui conceptum sanctae Mariae praenuntiant, conjunctim ponantur: Responsorius, Ecce virgo concipiet, aperte de conspectu sanctae Mariae prophetat: Sequens vero, Missus est Gabriel angelus, ea quae prophetata sunt, praesentia monstrat. Ave, gratia plena, ordinem contextus tenet. Compositus vero responsorius, Suscipe verbum, virgo Maria, superioribus [Col. 1262B] concinens, de Romano in nostrum translatus est. Sequitur ordo, ut post evangelicos responsorios sequatur apostolicus, Salvatorem exspectamus Dominum Jesum Christum. Propter coeptum ordinem responsoriorum sequuntur responsorii ad tertiam, et sextam, ac nonam. Idem prologus qui stat in capite tertii voluminis, quod vocatur apud Romanos Antiphonarius, praeponitur primis antiphonis, id est: In illa die stillabunt montes dulcedinem, et, jocundare, atque caeteris sequentibus in nostro Antiphonario. Currit idem ordo antiphonarum in nostro Antiphonario, qui continetur in Romano usque ad antiphonam, Angelus Domini nuntiavit Mariae. Dein ordo, quem accepimus de Metensi Antiphonario. In isto officio antiphonas mutavi de urbis Metensis [Col. 1262C] Antiphonario in nostrum Antiphonarium de quarta feria, invenimus in memorato Antiphonario in quarta feria antiphonam, Veniet fortior me post me, de verbis sancti Joannis Baptistae. Et in sequenti hebdomada antiphonam de Isaia propheta, Vox clamantis. Reservavi eas usque ad illud tempus quando legitur Evangelium de Joanne, unde ipsae antiphonae assumptae sunt. Et posui de Isaia propheta, Egredietur virga de radice Jesse, in feria quarta primi officii et praecipue in feria quarta et in feria sexta de adventu Domini posui antiphonas de prophetis, quoniam ipsae feriae in prophetia Christi et Ecclesiae exstiterunt ab initio. Feria quarta sol et luna collocata sunt in coelo, quae sunt in prophetia Christi et Ecclesiae. Sexta feria, homo qui fuit forma futuri Adam, creatus [Col. 1262D] est.



CAPUT IX. De responsorio, Hierusalem, cito veniet salus tua.

Priores responsorii ex persona familiarum Dei cantati sunt, hoc est, ex persona Ecclesiasticorum virorum. Ideo aliqui responsorii de collato sibi beneficio sibimet congratulando, propriae personae loquuntur. Sicuti est in primo responsorio: Ecce video Dei potentiam venientem; et in secundo: Aspiciebam in visu noctis, et ecce in nubibus coeli filius hominis venit; et Salvatorem exspectamus, Dominum Jesum Christum. Et Moyses ipse per se loquitur, Domino dicens: Obsecro, Domine, mitte quem missurus es. At in praesenti hebdomada loquitur aut ecclesiasticus [Col. 1263A] chorus, aut propheticus aliquis sermo internuncius ad Hierusalem, quae quondam erat metropolis et civitas Regis magni, et per Hierusalem ad primates totius Dei famosae congregationis. Absentia enim Christi nequaquam sine tristitia potest recordari: illo modo loquuntur praesentes responsorii, quasi consolantes sint populum de adventu Regis et defensoris sui: Hierusalem, cito veniet salus tua. Hoc loquitur, Civitas Hierusalem, idipsum simili modo: Ecce Dominus veniet, et omnes sancti ejus cum eo. Quartus, Sicut mater consolatur filios suos, consolatur cives et vicinos Hierosolymitanos. Quintus, Hierusalem plantabis vineam in montibus tuis: de Jeremia, consolatur captivos qui erant in Babylone. Sextus, Virgo Israel, iterum de Jeremia, consolatur [Col. 1263B] decem tribus, super quas regnavit domus Ephraim. Juxta ordinem prophetiae Jeremiae, stant isti duo in supradicto ordine. Responsorius, Egredietur Dominus de Samaria, mentionem facit Bethlehem, de qua reges oriundi sunt qui regebant populum Dei, scilicet, David et Christus rex regum. Responsorius, Bethlehem civitas Dei summi, declarat dominium regis regum, ideoque subjunxi illum priori. Responsorius, Ecce veniet Dominus protector noster, habet in se stemma regum, ideoque sequitur, Bethlehem responsorium. Antiphonae vadunt per ordinem juxta Romanum Antiphonarium, usquequo, Benedicta tu inter mulieres. Deinde sequitur ordo Metensis Antiphonarii. Ubicunque potui, inserui antiphonas, quae praeconium habent declaratione et consolatione [Col. 1263C] Hierusalem, id est, primatu qui desiderat adventum Domini.



CAPUT X. De responsoriis, Gaudete in Domino semper, et, Ecce apparebit Dominus.

In Metensi Antiphonario quem legi, non continetur responsorius, Gaudete in Domino: sed de Romano transtuli illum in nostrum. Per praesentes responsorios loquitur nuncius Dei ad pauperes et plebem, quae facile opprimitur a potentibus. Sicut in prioribus responsoriis consolatus est dignitatem potestatis, ita in istis consolatur subjectam plebem. Responsorius, Gaudete in Domino, plenus est consolatoriis verbis. Ecce apparebit Dominus, ipse configit in capite regem regum, qui venturus est liberare pauperes [Col. 1263D] et afflictos de manu potentiae saecularis. Utrumque demonstrant praesentes responsorii, et liberatorem venturum pauperum, et eumdem proximo tempore venturum. Hoc certat facere secundus responsorius, Prope est ut veniat tempus ejus; et tertius, Qui venturus est; hoc etiam quartus, Aegypte, noli flere. Orietur stella, transtuli de aliis responsoriis hic in quintum ordinem, ut ex eo eliquetur, qui sit ille qui in superiori responsorio dictus est dominator: Ante cujus conspectum movetur abyssi. Sequentes responsorii sunt iidem, qui in caeteris Antiphonariis continentur. Excipitur, Laetentur coeli et exsultet terra, qui prae omnibus corda pauperum consolatur. Antiphonae ordinem Romani Antiphonarii sequuntur [Col. 1264A] usque ad antiphonam: Hoc est testimonium. Dein Metensis Antiphonarii, certavi in ista hebdomada antiphonas inserere de proprio Evangelio, de prophetis ea quae plurimum consolantur pusillanimes.



CAPUT XI. De responsoriis, Canite tuba in Sion.

In hac hebdomada continentur mixtim in Romanis voluminibus responsorii, quos solemus cantare in Dominica, quae habet primum responsorium [Canite tuba], et illi, quos per sequentes noctes infra hebdomadam distincte canimus. Praetermisi ordinem confusum, et conatus sum ordinare numerum responsoriorum: qui distinctus est a nostris a Dominica nocte per ferias singulas, ut in sequentibus continetur. Praesentes responsorii et sequentis hebdomadae, [Col. 1264B] certant multitudinem populi congregare, ut praesto sint et parati ad suscipiendum Dominum dominorum. Idcirco plurimi [Ecce], quod est adverbium demonstrativum, continent in se, sicut est in responsorio [Canite tuba in Sion, Ecce Deus salvator noster]: et in responsorio [Clama in fortitudine: ecce Deus noster quem exspectabamus]: et in responsorio [Ecce jam veniet plenitudo temporis]. Primus responsorius [Canite tuba in Sion], commonet cives, ut sciant regis adventum, et annuntient illum vicinis. Secundus responsorius [Intuemini quantus sit gloriosus iste], admonet considerare cives, quod ultra reges sit iste, qui ingreditur ad salvandas gentes. Tertius responsorius [Non auferetur sceptrum de Juda], docet reges Judaeorum suo in tempore [Col. 1264C] deficere. Quartus [Clama in fortitudine], nuntiat civitati Hierusalem regem longo tempore exspectatum, in foribus esse. Quintus admonet cives, ut se vestiant dignis vestimentis ad suscipiendum tantum regem, id est, ut vicesima quarta die jejunent. Notandum quod iste responsorius canebatur in Galliis octava decima die decimi mensis. Pro quo inveni scriptum in Romano, vicesima quarta die decimi mensis: necnon et de ipso interrogavi apostolicum Gregorium. Qui respondit: Non cantamus octava decima die decimi mensis, sed vicesima quarta die. Sextus responsorius [Ecce jam veniet plenitudo temporis], ostendit modum ingressus maximi regis. Tres enim responsorios sequentes aptavi convenientiae evangelii, quod in propria Dominica [Col. 1264D] legitur. Evangelium dicit ex persona Joannis Baptistae: Ego vox clamantis in deserto, parate viam Domini, sicut dicit Isaias propheta. Responsorius septimus dicit [Rex noster adveniet Christus, quem Joannes praedicavit sponsum esse venturum]. Evangelium dicit: Qui post me venit, ante me factus est, cujus ego non sum dignus ut solvam ejus corrigiam calceamenti. Responsorius octavus dicit [Ecce Agnus Dei, ecce qui tollit peccata mundi, ecce de quo dicebam vobis, qui post me venit, ante me factus est]. Nonus responsorius dicit [Me oportet minui, illum autem crescere: qui post me venit, ante me factus est, cujus non sum dignus corrigiam calceamenti ejus solvere]. Antiphonae vadunt per ordinem juxta Romanum [Col. 1265A] Antiphonarium usque ad antiphonam. Ecce apparebit Dominus.



CAPUT XII. De antiphonis feriarum in proxima hebdomada ante nativitatem Domini.

Per septem dies renovantur antiphonae de matutinis in omnibus Antiphonariis ante Nativitatem Domini, id est, a prima antiphona, Canite tuba in Sion, de Dominica nocte usque ad primam antiphonam, [Judaea, et Hierusalem,] de sabbati nocte. Septiformis spiritus, cujus opus est conceptio S. Mariae et partus, nobis ad memoriam reducitur per septenarium numerum. Unde et eadem hebdomada legitur Isaias propheta, qui numerat septem dona Spiritus sancti in sexta feria, quando primus homo [Col. 1265B] creatus est, quem modo venit secundus homo reformare. Congruit enim itineri nostro, quo pergendum est obviam Christo infanti, frequentatio septenarii numeri, quatenus eo discamus necesse nobis esse precari dona septiformis Spiritus, quibus renovati et ornati, possumus digne praesentari mysteriis nativitatis Christi. Etenim sanctae Mariae, ut potuisset ipsa eum, id est, Christum Dominum nostrum suscipere et portare, et fieri ejus habitaculum, idem Spiritus sanctus obumbravit. Responsorios, ut dixi, non inveni distinctos ab antiquis Patribus per ferias memoratas, ideo sileo de eis. [Nascetur nobis parvulus,] inveni inter responsorios qui habent initium a [Canite tuba in Sion] in Romano [Col. 1265C] Antiphonario, et in Metensi Antiphonario inter ferias positum, ut reor, quia de futuro scriptum est in Antiphonario [Nascetur nobis parvulus.] Nos enim legimus Isaiam prophetam, unde iste responsorius assumptus est et inventum est in illo, et in Hebraica translatione, et Septuaginta, de praeterito ibi dictum esse [Natus est nobis.] Secuti sumus prophetam, et scripsimus illum in nocte nativitatis Domini quando leguntur verba responsorii in nocturnali officio, et in lectione ad missam: praecipue cum audirem illum prius in nativitate Domini cantare, sic tamen ut usque modo cantatus est, [Nascetur nobis,] quem nos mutavimus juxta Isaiam prophetam, [Natus est nobis.]



CAPUT XIII. [Col. 1265D] De antiphonis quae in principio habent O.

Antiphonae quae canuntur per praesentem hebdomadam cum hymno sanctae Mariae, et habent omnes O in capite, signum quoddam admirabile et investigabile ostendunt nobis in his diebus celebrari. De quo signo dicit Isaias propheta: Propter hoc vobis dabit Dominus signum, Ecce virgo concipiet et pariet filium. De quo partu dicit Joannes Baptista, Cujus non sum dignus solvere corrigiam calceamenti. O, interjectio est admirantis. Per illud O voluit cantor intimare verba sequentia pertinere ad aliquam mirabilem visionem, quae plus pertinet ad mentis ruminationem, quam ad concionatoris narrationem. [Col. 1266A] Et quoniam per conceptionem et partum sanctae Mariae facta est haec admiratio, amplius congruunt memoratae antiphonae hymno sanctae Mariae quam Zachariae. Et si quis voluerit octavam addere propter summam perfectionis, habet rationem apertam quam sanctus Augustinus scribit de sermone Domini in monte, dicens: Beati ergo qui persecutionem patiuntur propter justitiam, quoniam ipsorum est regnum coelorum. Haec octava sententia, quae ad caput redit perfectumque hominem declarat. Antiphona quae prima est ex octo praesentibus in contextu Antiphonarii, et inscribitur, [O sapientia, quae ex ore Altissimi prodisti,] partim assumpta est ex libro Jesu filii Sirach, partim ex Sapientia, quae vulgo inscribitur Salomonis. Ipsa enim mirabiliter laudat [Col. 1266B] sapientiam. Ita enim scriptum est in libro Jesu filii Sirach de laude sapientiae, Ego ex ore Altissimi prodii, primogenita ante omnem creaturam. Non enim cogitare debemus membra et lineamenta corporis humani Dominum habere, sicut homo habet, sed propter diversa opera quae operatur in singulis hominibus membra humana nominantur in eo, quia non desinit quotidie operari quae simul creavit. Manus ei inscribuntur, ut est illud, Manus tuae fecerunt me, et plasmaverunt me, quia generat perpetualiter Filium ex sua substantia. Uterus, ut est, Ante Luciferum genui te. Quando tribuit sapientiam et sermonem rectum ad manifestationem hominum, os ei inscribitur, ut hic est, Ex ore Altissimi prodii. Et iterum de Isaia: Tunc delectaberis super Dominum, [Col. 1266C] et sustollam te super altitudinem terrae, et cibabo te haereditate Jacob patris tui. Os enim Domini locutum est. De fine hujus capituli ita scripsit S. Hieronymus in tractatu super Isaiam sexto decimo libro, dicens: Os Domini locutum est, ut quomodo in manibus opus, et in pedibus incessum, et in ventre generationem, et in auribus oculisque auditum atque intuitum, sic in ore Dei sermonem intelligimus. Caeterum simplex et incommutabilis Dei natura, semper et ubique est. Sequitur, [Attingis a fine usque ad finem fortiter, et disponit omnia suaviter; quod ita continetur in memorato libro: Sapientia vincit malitiam, attingit ergo a fine usque ad finem fortiter, et disponit omnia suaviter. Hanc amavi, et exquisivi a juventute mea. Juxta superiora [Col. 1266D] praesentis libri, possunt haec verba historialiter intelligi. Ita enim scriptum est: Ipse enim mihi dedit horum, quae sunt, scientiam veram, ut sciam dispositionem terrarum, et virtutes elementorum, initium et consummationem, et medietatem temporum, et meditationem omnium, et caetera quae sequuntur. Et paulo post: Et quaecunque sunt abscondita et improvisa didici, Omnium enim artifex docuit me sapientia. Et infra: Omnibus mutabilibus melior est sapientia. Attingit autem ubique propter suam munditiam. Quae attingit ubique propter suam munditiam, attingit ubique a fine uniuscujusque operis, cujus ipsa artifex est, usque ad finem alterius perfecti operis. De qua sapientia sanctus Augustinus [Col. 1267A] dicit in opere suo contra Arianos: ubi autem non est sapientia Dei * quod est Christus, de qua legitur, Attingit a fine usque ad fidem fortiter, et disponit omnia suaviter? Cum ergo ubique sit etiam Filius, quo mittendus erat? Fortiter attingit a fine usque ad finem, quia nunquam et nusquam et a nullo resistitur. Disponit omnia suaviter, scilicet sine lite, sine clamore, sine angore, sine taedio. Haec interim. De caetero tentemus cantoris affectum depingere circa nativitatem Christi. O quam mira es apud homines tu, sapientia, quae ex ore Altissimi prodiisti, usque ad humanam confabulationem! Attingis a fine usque ad finem fortiter, quoniam es aeterna et ubique regnas et insuperabilis. Ex ore Altissimi prodisti, quando visibiliter apparuisti hominibus. [Col. 1267B] Unde tu ipsa dixisti: Exivi a Patre et veni in mundum. De te enim dicit apostolus Paulus, Finis enim legis Christus ad justitiam omni credenti. In Christo apparuisti, in eo finisti legem et implesti: non solum in illo, sed et in omnibus credentibus in se. Attingis tu ab homine Christo, qui est finis legis, usque ad finem credentium in se, ita fortiter, ut fortis armatus non inveniat rupturam et scissuram, quo introeat in ovile electi gregis sui. Adimpletum est quod longe praedixit propheta David: Tu, Domine, servabis nos, et custodies nos a generatione hac in aeternum, in circuitu impii ambulant. Iterum tu sapientia attingis a fine usque ad finem fortiter, quando a Christo, qui in fine mundi venit, et implevit legem, usque ad consummationem saeculi es [Col. 1267C] cum discipulis tuis, in tantum, ut omnes adversarii non possint resistere et contradicere ori et rationi eorum quam dedisti. Et disponis illis omnia dona Spiritus sancti in uno eodemque spiritu suaviter. Quoniam praesentes antiphonae dulcedine sua decorant septem ferias vel octo in quibus recolitur septiformis Spiritus, qui in Christo homine semper habitavit ex quo coepit homo esse, et Verbum caro factum est ut habitaret in nobis, fas est ut demonstrem, in quantum possum, quam consonantem habeant singulae cum singulis gradibus Spiritus sancti. Licet alter ordo scriptus inveniatur praesentium antiphonarum in Romano Antiphonario et in Metensi. Prima Antiphona, O sapientia, congruit primo gradui spiritus sapientiae. Aliud est enim sapere, [Col. 1267D] et aliud intelligere. Multi enim aeterna sapiunt, sed haec intelligere nequaquam possunt. Sapientia enim, quae in Christo est, mentem de aeternorum certitudine et spe fortiter reficit, et mature disponit omnia. Sapientia summa est in Christo; sapientia quae in caeteris hominibus est scintilla est summae sapientiae. Secunda antiphona mirabilem ostiarium demonstrat Christum, quod ipse claudit, non est qui aperiat, et quod aperit, non est qui claudat. Ita scriptum est in Apocalypsi de eo: Hoc dicit sanctus et verus, qui habet clavem David: qui aperit, et nemo claudit; claudit, et nemo aperit. Quod ita intelligitur: Qui habet clavem David, id est, regiam potestatem quasi ex David stirpe natus, sive quia [Col. 1268A] prophetia David Christi est dispensatione patefacta. Qui aperit, et nemo claudit; claudit, et nemo aperit. Legis divinae secreta, solius Christi potestate panduntur fidelibus, clauduntur incredulis. Haec antiphona aptatur gradui spiritus intellectus. Spiritus intellectus qui in Christo est, acumine luminis sui abdita penetrat, et tenebras cordis illustrat. Hoc enim agit, qui quando vult aperit quod nemo potest claudere, Christus est lux vera, quae illuminat omnem hominem. Tertia Antiphona dicit: O Emmanuel, rex et legifer noster. Quod est mirabile dictu, ut Deus sit cum hominibus, manducet cum illis et bibat, et ad eorum interrogata, quotiescunque voluerint, respondeat. Ipse rex David, non temporaliter, sed aeternaliter. Ipse est quodammodo alter Moyses, qui legem [Col. 1268B] nobis det permanentem in saecula saeculorum. Illum nos qui de gentibus sumus exspectavimus, ipse salvabit nos in aeternum. Haec antiphona convenit tertio gradui spiritus consilii. Spiritus consilii, qui in Christo est, providendo praemunit membra sua, ne in praeceps ruant. Hoc est regis ministerium et legiferi, ut secundum rationem regat sibi populum subjectum, et provideat quid agere eum oporteat, et quid vitare. Christus est consiliarius, Deus fortis. Quarta mira laude et quodammodo ineffabili se profert, quae dicit radicem Jesse stare in signum populorum, et in praesentia ejus silere reges, et eum gentes deprecaturas. Ita enim canit: O radix Jesse, qui stas in cruce, in cujus manibus cornua sunt, et es in signum populorum, quando sol obscuratus est, et [Col. 1268C] terraemotus factus est, et petrae scissae sunt et monumenta aperta sunt. Super quem continebunt reges os suum, id est, principes hujus saeculi, qui cum rhetorica et dialectica sua silebunt adveniente praedicatione sanctae crucis et sancti Evangelii: unde hodierna die gentes excitatae sunt ad praedicandum Crucifixum. Haec antiphona quarto gradui spiritus fortitudinis aptatur. Spiritus fortitudinis, qui in Christo est, facit adversa non metuere, et trepidanti menti fiduciam praestat. De radice enim Jesse David rex ortus est, id est, fortis manu. Qui rex fortis manu, ipse stat in signum populorum, scilicet Dominus Jesus Christus in cruce crucifixus, ut ad eum multi respiciant, et velint sub ejus fortitudine tueri. Super quem continent qui sunt nomine tenus reges os [Col. 1268D] suum, quia non possunt, neque audent contra fortitudinem ejus inire certamen. Idcirco multae gentes ad eum confluunt deprecantes ejus protectionem, Quinta nempe miratur inauditum orientem, qui non more vicissitudinem temporum mutatur de die in diem, sed est aeternus; cujus sol non solum corporis oculos illuminat, sed etiam mentis. Justitia enim ad aspectum mentis pertinet. Haec Antiphona congruit quinto gradui spiritus scientiae. Spiritus enim scientiae, qui in Christo est, scit quid misericorditer puniat, et quid misericorditer dimittat. Ortus enim scientiae, quae charitate radicata est, Christus. Est opus solius justitiae, ut scientes reddat oculos se intuentes mentis. Sexta antiphona mirum quid narrat, [Col. 1269A] id est, quod Dominus in igne flammae rubi apparuisset Moysi, et rubus non combureretur. Haec antiphona congruit sexto gradui spiritus pietatis. Spiritus pietatis, qui in Christo est, parcit misericorditer eis qui sibi mala ingerunt. Illo enim spiritu repletus erat Moyses, de quo legitur quod mitissimus fuisset super omnes homines; sed nullus mitior Christo: Christus, qui versatus est inter populum Judaicum, resplenduit in flamma ignis. Miracula fecit, peccata dimisit humilibus, et quietis, et trementibus verbum Domini; sed superbi cordis Judaeorum spineta non sunt combusta, qui contra Christum insidias et persecutiones parabant: tamen pietas Christi omnia haec toleravit, adeo scilicet, ut pro persecutoribus suis orarit in cruce. Septima vero regem gentium [Col. 1269B] memorat, et miro modo ponit lapidem in capite anguli, quem lapidem nos credimus vivere, et vult esse opus suum, sicut Antiphona dicit, ut utraque unum faciat, id est, duos parietes ex diverso venientes, scilicet, de populo Judaico et populo gentili simul conjungat, et unam Ecclesiam faciat. Haec antiphona convenit septimo gradui spiritus timoris. Spiritus timoris qui in Christo est, timere facit gentes, sicut scriptum est: Timebunt gentes nomen tuum, Domine, et omnes reges terrae gloriam tuam. Octava, O virgo virginum, insinuat mirabilem partum Ecclesiam mirari, dicens: Filiae Hierusalem, quid me admiramini? divinum est mysterium hoc quod cernitis. Haec antiphona monstrat illum hominem qui ex Maria carnem assumpsit solum et perfectum esse inter caeteros homines, quia [Col. 1269C] in ipso solo habitat septiformis Spiritus, qui superius memoratus est. De qua re scribit sanctus Augustinus in libro primo de sermone Domini in monte. Septem sunt ergo quae perficiunt, nam octava clarificat et quod perfectum est demonstrat. Siquidem delectat ordo praesentium antiphonarum qui in Romano Antiphonario continetur, reperiet illum in nostro Antiphonario praetitulatum in sequentibus.



CAPUT XIV. De officio Sanctificamini.

Praesens officium certat hoc ut diem certum monstret nativitatis Domini, et salutem nostram quam affert secum ipsa nativitas, instar admonitionis Moysis, qui praecepit populo se sanctificare antequam Dominus descenderet in montem. Unde ita [Col. 1269D] scriptum est in Exodo, capitulo decimo nono, Vade ad populum, dixit Dominus Moysi, et sanctifica illum hodie et cras, laventque vestimenta sua, et sint parati in die tertio. In die enim tertio descendet Dominus coram omni plebe super montem Sina. Et infra: Descenditque Moyses de monte ad populum, et sanctificavit eos. Cumque lavissent vestimenta sua, ait ad eos: Estote parati in die tertio, ne appropinquetis uxoribus vestris. Istam sanctificationem multi sequuntur in nostra Ecclesia; sed qui spiritualiter sunt renati, spiritualiter debent vestimenta lavare, id est, lacrymis et compunctionibus abluere mala perpetrata, ut possint descensui Domini occurrere sine offensione.



CAPUT XV. De nativitate Domini.
[Col. 1270A]

Reperi in Romano Antiphonario duo officia nocturnalia in una eademque nocte posita. Primum officium post antiphonam [Dominus dixit ad me,] habebat antiphonas [Tanquam sponsus,] et, [Diffusa est gratia.] Secundum, [In sole posuit tabernaculum suum], et, [Elevamini, portae aeternales]; unde interrogavi quemdam clericum educatum ab incunabulis in sancta Romana Ecclesia, cur essent haec duo officia in una nocte posita, id est, unum quod currit per antiphonas, Dominus dixit ad me, et [Tanquam sponsus], et [Diffusa est gratia]; et alterum quod habet primam antiphonam, Dominus dixit ad me; secundam: [In sole posuit;] tertiam: [Elevamini, [Col. 1270B] portae aeternales]. Qui respondit: Illud quod habet secundam antiphonam, [In sole posuit]; et tertiam, Elevamini, solet Apostolicus canere in vigiliis et in ecclesia S. Mariae ad Praesepe sine invitatorio. Alterum quod habet secundam antiphonam, [Tanquam sponsus,] solent clerici canere in ecclesia S. Petri, cum invitatorio, [Christus natus est nobis,] nocturnali tempore quando populus solet ad officium surgere. Propterea primo posuimus antiphonas in nostro Antiphonario, quae habent cursum per secundam antiphonam. [In sole posuit,] quoniam illud officium prius celebratur ab Apostolico in vigiliis, et postea quod habet in secundo loco, Tanquam sponsus, in ecclesia S. Petri nocturnali tempore. Juxta ordinem psalmorum et pulchritudinem soni conveniunt antiphonae [Col. 1270C] ipsi nocti nativitatis Domini, quas solemus canere in octavis Domini, et Apostolicus vir canit ad primas vigilias in ecclesia Sanctae Mariae Majore. Antiphona: [In sole posuit tabernaculum suum,] praeponitur in eodem psalmo et in eodem versu antiphonae, [Tanquam sponsus]. Antiphona, [Speciosus forma,] praeponitur in eodem versu antiphonae, diffusa est gratia. Melodiaque pulchriores sunt sequentibus se. Sic et caeterae sequentes juxta ordinem illum, ubi secunda est, In sole posuit tabernaculum suum. Sed interest quod antiphonae de tertia nocturna non habent Alleluia in fine neque in medio. Notandum est quod tres nocturnae tria tempora totius mundi recolant, id est, tempus legis naturalis, tempus datae legis per Moysen, tempus gratiae. Tertiam [Col. 1270D] nocturnam, quae recolit gratiam Novi Testamenti, oportet habere antiphonas cum Alleluia, si eo tempore cantatae fuerint, quo resurrectio Domini frequentatur a fidelibus, id est, circa matutinale tempus; nocturnae vero, quae in primis vigiliis celebrantur, frequenter habent finem ante medium noctis, in qua parte non celebratur resurrectio Domini nisi in Pascha, propter conveniens sibi mysterium; idcirco solent aliae esse sine Alleluia, sicuti in isto loco sunt quae cantantur in vigiliis primis. Sed neque ipsa quae canuntur in matutinis memorata hora Alleluia habent, ut perspici potest in Antiphonario nostro, qui habet antiphonas juxta Romanum Antiphonarium in primis vigiliis, et in matutinis, nisi [Col. 1271A] una in Evangelio, Facta est cum angelo. Dixit mihi memoratus clericus sanctae Romanae Ecclesiae quod in hymno Zachariae cantaretur in ipsa nativitate Domini a S. Romana Ecclesia antiphona, Dum ortus fuerit sol, quam tamen scriptam reperi in Romano Antiphonario cum hymno Zachariae, ea nocte, quando canitur responsorius, Sanctificamini hodie, quam nos solemus canere cum hymno sanctae Mariae praecedente nocte nativitatis Domini secundum carnem. Antiphonae vero quae celebrantur in eadem nocte circa populorum cantum et deinceps, habent in tertia nocturna Alleluia, ut est, [Ipse invocavit me, Alleluia;] et [Laetentur coeli, et exsultet terra ante faciem Domini, Alleluia, Alleluia. Notum fecit Dominus, Alleluia;] necnon et omnes antiphonae habent [Col. 1271B] Alleluia, quae canuntur in matutinis. Responsorii de eadem nocte morem illum sequuntur quem frequentant domestici regales et imperiales quando conveniunt in praesentiam regis unusquisque quod valet offerre regi. Diversa dona offerunt, sed animos regis aequaliter cupiunt sibi reconciliare et blandiri. Ita et responsorii multarum mentium cogitationes vario colore et multiplici gratiarum actione depictas offerunt regi Christo: agunt gratias laudando sanctam Mariam, quia quem coeli capere non possunt suo gremio protulit; agunt gratias, quia dignatus est coelorum rex carnem assumere ex virgine, ut perditum hominem revocaret ad coelum, unde gaudet exercitus angelorum; agunt gratias, eo quod per suam nativitatem coeli, id est, [Col. 1271C] praedicatores, melliflui facti sunt per dulcedinem spiritualis sensus. Ni fallor, hunc affectum, qui quaesierit, reperiet per multos responsorios de praesenti nativitate Domini. Numerus lectionum et responsoriorum, necnon et antiphonarum nocturnalis officii, admonet nos benedicere Dominum, et laudare, atque gratias agere, qui propterea voluit Verbum suum carnem fieri, ut perditum hominem ad societatem colligeret novem ordinum angelorum. Antiphonas in matutinali hora ita ordinavi, ut prima ostenderet, id est, Genuit puerpera regem, Christi nativitatem de virgine Maria, et virginitatem perpetuam ejusdem sanctae Mariae: sequentes de Evangelio ita, similiterque et de ratione festivitatum sanctorum.

[Col. 1271D] Sed et hic notandum est quod sicut per novenarium numerum, qui celebratur in nativitate Domini, gratias agimus de Dei descensione usque ad nostram humiliationem, ita per eumdem numerum gratias agimus in festivitatibus sanctorum, quoniam illi digni sunt ascendere usque ad altitudinem coeli, in quo habitant angeli.



CAPUT XVI De officiis vespertinis in nativitate Domini et in natalitiis sanctorum.

Quando juvenis fui, vidi cantores praecedentem vespertinalem synaxim ante diem alicujus solemnitatis celebriore cantu et gloriosiore celebrare, quam sequentem vesperam diei festivitatis; in tantum, [Col. 1272A] ut aliquoties in praecedente vespera celebraretur cantus de festivitatibus sanctorum, et in sequente de feriis communibus. Habuimus tamen scriptum in Antiphonariis de die nativitatis Domini et natalitiis apostolorum Petri et Pauli atque Andreae, antiphonas aptas et congruas memoratis diebus in vespere sequente ea die, quando missa de natalitiis eorum celebratur, et ibi cecinimus eos sicut adhuc facimus. Ego imbutus prisca consuetudine, coepi cogitare quare non essent memoratae antiphonae de natalitiis sanctorum in praecedentibus vesperis constitutae, in quibus audiebam per caeteras festivitates sanctorum gloriosiorem sonum et videbam majorem conventum populorum atque celebrius officium luminum quam in sequentibus. Inveni, Deo miserante, [Col. 1272B] rationabilius inventum esse cultum solemnitatum vespertinalium apud scriptores antiquos qui antiphonas scripserunt, quam apud cantores modernos. Adhuc solent dicere interrogati de vespertinali synaxi, Benedictus Dominus Deus meus, pertinere illam ad diem Dominicum. Si enim voluissent intendere quod psalmi hujus vesperi in fine psalmorum vespertinalium essent positi, nunquam hoc dicerent, quoniam ille qui psalmos vespertinales constituit, procul dubio a Dominica die coepit initium psalmorum vespertinalium componere, et non a fine hebdomadis. Idcirco, [Dixit Dominus Domino meo,] ad Dominicam diem pertinet: Dilexi quoniam exaudiet Dominus vocem orationis meae,] ad secundam feriam: [Laetatus sum in his quae dicta sunt mihi,] ad tertiam [Col. 1272C] [Nisi Dominus aedificaverit domum,] Confitebor tibi, Domine, in toto corde meo,] ad sextam: [Benedictus Dominus Deus meus,] ad septimam. Nisi iste ordo servetur, non erit verum, juxta expositionem domini Bedae, quod in Esdra scribitur, Quater in die confitebantur Domino, id est, hora tertia, sexta, et nona, et vespere. Qui enim antiphonas volunt celebrare de Evangeliis quae leguntur per Dominicos dies, rite celebrant eas in matutinali officio pertinente ad Dominicam diem, et ad vesperum, in quo canitur psalmus, [Dixit Dominus Domino meo.] Quod si superabundaverint antiphonae, indifferenter dici possunt per singulas quasque ferias quandiu idem Evangelium legitur. In festivitatibus sanctorum et aliis solemnitatibus, si sero fuerint vespertinalia officia [Col. 1272D] celebrata, ita ut sol ad occasum transierit, rite possunt dici antiphonae festi diei in praecedentibus vesperis, quia scriptum habemus, festa vestra celebrabitis a vespera usque ad vesperam, id est, a solis occasu usque ad solis occasum. Quod si voluerit dicere cantor, quamvis sol ad occasum nondum transierit, tamen quia officium agimus in memoriam istius et illius solemnitatis, in mente nostra jam illa solemnitas agitur, idcirco officium illius rite peragimus, cujus solemnitas in mente nostra agitur, agimus Deo gratias de amore mentium illarum, quia charitas, quae omnia credit, omnia accepta facit apud Deum. Compositor Antiphonarii, qui posuit antiphonam vespertinalem, [Tecum principium,] et caeteras [Col. 1273A] sequentes in fine diei Nativitatis Domini, post celebrata caetera officia, hoc intendit quod ipsa vespera magis pertineat ad festa Nativitatis Domini, quam praecedens ante solis occasum. Haeccine ratio est per festivitates apostolorum et caeterorum sanctorum, quod magis pertineat ad diem natalitium eorum vespera in fine diei post celebrata caetera officia, quam praecedens vespera ante solis occasum. De duodecim noctibus scripsi in prologo Lectionarii, et cogito scribere in commentario diurnalis officii.



CAPUT XVII. De festivitate S. Stephani protomartyris.

Dixi in superioribus more antiquo ratione ministrante, quoniam praescripsi, habere antiphonas de [Col. 1273B] tertia nocturna, quae canitur circa quartam vigiliam noctis, Alleluia; similiter et antiphonas matutinales magnarum festivitatum, quod non invenitur in festivitate sancti Stephani, et sancti Joannis, et Innocentium. Sunt festivitates quarum officia celebrantur nocturnalia circa vespertinam horam, quae vulgo appellantur propria; et in posteriore parte noctis canitur alterum officium sive de propria feria seu de communibus sanctis. Ita enim reor actitatum esse apud antiquos de illis festivitatibus quarum antiphonae in matutino officio non habent Alleluia. Antiphonae quas solemus canere in nocturnali officio in festivitatibus sanctorum, et habent initium, Antiphona in lege Domini fuit voluntas ejus die ac nocte, exceptae sunt, ut reor a mordis [modernis] de multitudine [Col. 1273C] antiphonarum quas habemus scriptas in nostro Antiphonario de Romano. Si quis voluerit eas legere, reperiet eas non a principio ita esse statutas ut cantantur apud nos. Responsorios ita ordinavi ut ratio docuit historiae et gestorum ordo. Ubi verba mutavi de Romano Antiphonario, in margine ejusdem paginae e regione R posui.



CAPUT XVIII. De festivitate sancti Joannis.

In festivitate sancti Joannis sex responsorios reperi, quibus praeponimus tres, id est, Justus germinabit sicut lilium, et, Iste est qui ante Deum magnas virtutes operatus est, et, Iste homo perfecit omnia quae locutus est ei Deus, ut tres nocturnas faciamus. In [Col. 1273D] novissimo responsorio, id est, In medio Ecclesiae, contra consuetudinem caeterorum responsoriorum cantatur neuma triplex, et versus ejus atque Gloria, extra morem neumate protelatur. Non enim frustra hoc actum est a prioribus. Voluerunt nobis per hoc aliquam doctrinam insinuare, quae forte poterat excedere mentem cantorum, quorum pars aliqua saepe mutatur a transitoriis ad aeterna, et laetatur potius in aeternis quam in transitoriis. Fit enim neuma memoratum inter caetera verba circa verbum intellectum. Quando venerit cantor ad intellectum, celebra neuma, id est, fige gradum in stantibus et manentibus rebus. Quid hoc vult? Vult nempe te docere, si aliquando veneris ad intellectum, in quo conspicitur divinitas et aeternitas ut desiderio mentis [Col. 1274A] preceris moras in eo. Si enim intellexeris illa, ibi te delectabit morari in his quae jubilabis, id est, laetaberis sine verbis transitoriis: intellectus vero erat intra viscera Joannis, qui ei praestabat ructum quemdam, quando dixit: In principio erat Verbum, et Verbum erat apud Deum. Versus, [Misit Dominus manum suam, et tetigit os meum,] sic fatur, quasi respondeat Joannes interroganti. Unde tibi, Joannes, hic intellectus, in quo cantores neuma faciunt? Respondet inquiens: Misit Dominus manum suam, et tetigit os meum. Cur, inquam, in isto versu neuma facis, cantor; inquit, Quia haec missio manus et tactus oris, per intellectum debent conspici. Cantus Gloriae Patris, et Filii, et Spiritus sancti, ipsa virtute debet sanctam Trinitatem laudare, qua Deus [Col. 1274B] utcunque conspicitur, id est, intellectu. Non enim Romanos versus debemus ad hoc constringere, ut sensus qui in fine versus est, conveniat sensui lateris responsorii. Non enim sancta Romana et nostra regio uno ordine canunt responsorios et versus. Apud eam praecentor in primo ordine finit responsorium. Succentores vero eodem modo respondent. Dein praecentor canit versum. Finito versu, succentores vero secundo incipiunt responsorium a capite et usque ad finem perducunt. Deinde praecentor canit Gloriam Patri, et Filio, et Spiritui sancto. Quo finito, succentores circa mediam partem intrant in responsorium, et perducunt usque in finem. Postremo praecentor incipit responsorium a capite, et perducit illum ad finem. Quo finito, succentores tertio [Col. 1274C] repetunt responsorium a capite, et perducunt illum usque ad finem. Idcirco quoniam succentores ter canunt responsorium, trifarium neuma est circa verbum intellectus. Succentorum est neuma canere propter fortitudinem conjunctarum vocum. Ab initio tertio cantabantur responsorii a cantoribus, quem ordinem monstrant responsorii de passione Domini. Non enim ab initio cum responsoriis cantabatur Gloria. Habemus et alium versum in nostro Antiphonario scriptum, cujus sensus conveniens est cum latere responsorii, ut si alicui superfluum videatur neuma canere, habeat nostro more versum aptum ad cantandum. Post et altero modo intelligi neuma pertinere ad cantores circa verbum intellectus. [Col. 1274D] Maxima pars cantorum studet sono placere, tanto minus imbuitur de intellectualibus rebus. Eorum inscitiam potest neuma eliquare circa verbum intellectus. Neuma Graecum est, et interpretatur mutus, ut Comminianus grammaticus dicit. In fronte enim percutit neuma cantores stolidos in verbo intellectus, quando eos monstrat solo sono delectari, circa intellectum Scripturarum. Canunt etiam moderni cantores praesens neuma in responsorio. [Descendit de coelis,] et in verbo, [Fabricae mundi.] in quo verbo, potest neuma apte convenire. Eo neumate monstrant difficultatem magnam inesse in schola cantorum verbis explicare, quomodo idem qui natus est hodierna die ex Maria virgine, fabricasset mundum et ornasset, et quomodo ipse sit [Col. 1275A] lux et decus universae fabricae mundi. Eadem sententia est in versu, [Tanquam sponsus Dominus processit de thalamo suo.] Impossibile est apud scholam cantorum de ordine processionis Christi de utero Virginis narrare, quae comparatur sponso procedenti de thalamo.



CAPUT XIX. De Octavis Domini.

Nos enim non solemus canere nisi unum officium nocturnale in Nativitate Domini; idcirco unum de duobus quae celebrantur a Romana Ecclesia, et scripta sunt in Antiphonario Romano et nostro in nocte Nativitatis Domini, cantamus in Octavis Domini. Antiphonas in matutinis de eadem nocte scripsimus, ut reperimus in Antiphonario Romano. [Col. 1275B] Quid de Octavis Domini et sanctorum audierim a Romanis clericis, et quid nostra regio frequentet ex eis, partim scripsi in libello Officiali, partim conor scribere in libello de diurnali Officio



CAPUT XX. De Dominica prima post Nativitatem Domini.

Antiphona, [Puer Jesus,] est assumpta de contextu Evangelii qui continet locum post officium Simeonis. Quod omnino peractum est ante adventum Magorum: ideoque teneat locum in Dominica ante Epiphaniam, quando legitur evangelium unde assumpta est.



CAPUT XXI. De Epiphania, id est, apparitione sive manifestatione.

Antiphonam, [Christo datus principatus,] inveni [Col. 1275C] in Romano Antiphonario inter antiphonas de Nativitate Domini, et in Metensi inter antiphonas de Epiphania: etenim in suo sensu utrique festivitati congrua est; et antiphonam [Ecce advenit] inter illas de Nativitate Domini; quae huic festivitati congrua est, quod potest dignosci ex introitu ipsius diei. Idcirco inscribo eam ad primam vespertinalem synaxim; et [Christo datus est principatus,] ad vesperum ipsius diei Epiphaniae. Nostra regio in praesenti officio solita est unum omittere de consueto more, id est, invitatorium. Invitatorius est psalmus, [Venite, exsultemus Domino.] Illo convocantur fratres in unum, et docentur quid agere eos oporteat postquam convenerint. Venite, inquit, exsultemus Domino, jubilemus Deo salutari nostro. Praeoccupemus [Col. 1275D] faciem ejus in confessione, quandiu tempus est acceptabile. Dein reddit causas qua de re oporteat praeoccupari faciem ejus in confessione, Quoniam Deus magnus Dominus, et in manu ejus sunt omnes fines terrae, et altitudines montium ipse conspicit. Iterum docet psalmus quid agamus. Venite, inquiens, adoremus et procidamus, et ploremus ante Dominum, qui fecit nos. Atque forti instinctu nos pulsat, dicens: Hodie si vocem ejus audieritis, nolite obdurare corda vestra, sicut fecerunt filii Israel, qui opera Domini viderunt per quadraginta annos, et propter duritiam cordis eorum non intraverunt in requiem Domini. Hunc psalmum audivi Constantinopoli in ecclesia Sanctae Sophiae in principio missae [Col. 1276A] celebrari. Mentio dualis facta est in praesenti solemnitate verborum adorandi Dominum: una est Magorum, qui in veritate quaerebant Dominum, ut eum adorarent et salutarent muneribus; altera est Herodis, qui dolose dicebat Magis: Ite et interrogate diligenter de puero: et cum inveneritis, renuntiate mihi, ut et ego veniens adorem eum. Magorum benevolentia, qui communes erant homines, nobis imitanda est. Versutia Herodis, qui videbatur princeps et rex esse in populo Judaico, vitanda est. Propter hanc admonitionem et castigationem potest rationi congruere ut omittatur in praesenti officio in primo ordine psalmorum, [Venite, exsultemus Domino,] et ponatur in sexto ordine. Antiphonae sex per duas nocturnas Magorum obsequia recolunt [Col. 1276B] circa Christi nativitatem. Tres Magi, qui venerunt in ista nocte ad Dominum, legati exstiterunt mysticis suis muneribus gentilis populi, qui in terra insulisque habitat. Tria munera eorum triplicem personam Christi praefigurabant, id est, regis et sacerdotis, et mortalis hominis, necnon et tres functiones membrorum Christi, id est, sapientiam, virtutem orationis, et mortificationem carnis. Harum trium functionum legationem munera Magorum portaverunt. Ex munere thuris dicunt per primam antiphonam; [Afferte Domino, filii Dei;] ad insulas sacerdotum, qui inhabitant terram: Afferte Domino, filii Dei, qui propterea potestatis dici filii Dei, quia sacerdotes estis. Quid debeant afferre, subauditur, thura. Ac si dicatur: Virtutem orationis vestrae [Col. 1276C] Christo afferte, quoniam vestrae preces per illum diriguntur Deo Patri. Thus enim sacerdotio congruit. Ex munere auri dicitur sapientibus et intelligentibus per secundam antiphonam, [Psallite Deo nostro, psallite; psallite regi nostro, psallite sapienter.] Per aurum sapientia offertur. Scriptum est enim: Thesaurus desiderabilis requiescit in ore sapientis. Aurum Deo et regi congruit. Ex munere myrrhae dicitur de omni populo mortali et studium habenti ad meliora per tertiam antiphonam, Omnis terra adoret te, et psallat tibi, psalmum dicat nomini tuo, Domine; ac si dicat praesens Antiphona, Omnis terra adoret te, et psallat tibi per mortificationem carnis: dicatque tibi, Propter te mortificamur tota die. Myrrha enim condimento convenit mortuorum [Col. 1276D] corporum. Ista vigilia mentionem facit de gentibus quae habitant in terra, secunda vigilia de eis quae habitant in insulis. Dicit, per primam antiphonam, de sapientibus: [Reges Tharsis et insulae munera offerent.] Reges enim, qui propterea vocantur reges quia semetipsos regunt et caeteros, sapientes vocantur. Per secundam antiphonam dicitur de omni populo, [Omnes gentes quascunque fecisti venient, et adorabunt coram te, Domine.] Per tertiam antiphonam hortantur se invicem sacerdotes, et dicunt: [Venite, adoremus eum, quia ipse est Dominus Deus noster.] Ast tertia vigilia de baptismo Christi mentionem facit. Tertia vigilia solet nobis ad memoriam reducere Novum Testamentum. Novum vero Testamentum [Col. 1277A] fundatum est per baptismum. In tertia vigilia legatio Magorum completur. In prioribus vigiliis dicitur allegationibus Magorum de futuro: [Omnis terra adoret te.] Et iterum: [Reyes Tharsis et insulae munera offerent;] at in ista, in qua recolitur Novum Testamentum, per frequentationem alleluia cantat in praesenti omnis terra Domino, dicitque suis subditis: [Adorate Dominum;] et iterum: Laetentur insulae multae, dicunt; Adorate Dominum. Psalmus [Deus noster refugium] propterea in ista vigilia ponitur, quoniam in eo memoratur perturbatio hominum, qui conturbabantur propter praedicationem Novi Testamenti, et voluerunt resistere praedicationi apostolorum, et tamen, Deo disponente, fluminis impetus, qui ministratus est ab apostolis [Col. 1277B] per officia baptisterii, superavit commotionem terrenorum hominum, et laetificavit civitatem Dei. Nam et haec Dei civitas constat ex incolis terrae et insularum. Ecclesia in Novo Testamento dicit ad eos qui in Christo baptizati sunt, et in terra habitant, per secundum psalmum: [Cantate Domino canticum novum, cantate Domino, omnis terra;] et per antiphonam: [Adorate Dominum in aula sancta ejus.] Dicit ad eos qui habitant in insulis, per tertium psalmum: [Dominus regnavit, exsultet terra, laetentur insulae multae;] et per antiphonam: [Adorate Dominum, omnes angeli ejus.]



CAPUT XXII. De responsoriis.

In ordine responsoriorum habemus scriptum primum [Col. 1277C] responsorium, [Dies sanctificatus;] dein, [Illuminare, Hierusalem;] ipse enim de translatione LXX scriptus est. In Hebraica vero legitur, [Surge, illuminare, quia venit lumen tuum.] Assumptus est enim de Isaia propheta, narratque illuminationem sanctae Ecclesiae per Christi adventum. Si ita oportet dicere, ut vere oportet de Magis, sicut sanctus Ambrosius dicit: qui enim viderant Christum, Christum intellexerant, debemus intelligere Magos factos Hierusalem. Non enim intelligerent Christum, nisi illuminati essent ab eo. Post illum sequitur responsorius tertius de memorato propheta, juxta ordinem contextus historiae, [Omnes de Saba venient, aurum et thus deferentes.] In memoratis Magis, quos credimus fuisse legatos totius mundi, omnes de [Col. 1277D] Saba venientes possumus intelligere. Per eos qui de Saba, id est, de captivitate, veniunt ad Dominum, intelligimus multitudinem gentium convertentium ad Dominum. Saba, ut sanctus Hieronymus dicit in tractatu suo super Isaiam prophetam, libro decimo septimo, tota provincia est in qua sunt regiones Madian et Epha. Saba interpretatur conversio, vel captivitas. Et omnes de captivitate venientes, et conversione sua aurum fidei deferentes et thus sacrificii, et per haec munera nequaquam propria salute contenti, proficient, ut caeteris praedicent salutare Dei. Hucusque Hieronymi. Post hos duos sequuntur responsorii de Evangelio juxta ordinem evangelii quod narrat ordinem adventus Magorum, [Col. 1278A] et oblationem munerum suorum, necnon et declarat incitamentum eorum itineris fore apparitionem novae stellae. Et post recessum ab Herode, eamdem praeviam constare usque ad domum in qua erat Christus. Post hanc historiam posui responsorios in tertia nocturna de baptismo Christi, et novissimo loco de miraculo ex aqua vino facto, juxta ordinem rerum gestarum.



CAPUT XXIII. De antiphonis in matutinis.

Primo notandum est intentionem esse cantorum ut in ista nocte praecipue celebrent quod primo actum est de praesenti solemnitate, id est, adventum Magorum. Ideo in praesentibus antiphonis certavi, juxta tenorem responsoriorum, antiphonas ordinare [Col. 1278B] de adventu Magorum. Et ubi ratio constrinxit ad hoc ut de caeteris solemnitatibus cantaretur quae in ista nocte recoluntur, non distuli scribere. Prima antiphona, [Ante Luciferum genitus,] demonstrat praesentem solemnitatem, id est, apparitionem Domini. Secunda, [Venit lumen tuum, Hierusalem,] monstrat ex prophetia sua quem fructum perciperet sancta Ecclesia ex apparitione Domini. Tertia ex prophetia eadem, [Venient ad te qui detrahebant tibi,] recolit lucrum sanctae Ecclesiae. Quarta, [Maria et flumina,] quae ex hymno trium puerorum assumpta est, de baptismo Domini resonat. In quinto loco ponitur antiphona, [Magi viderunt stellam;] quae prima est in contextu Evangelii de adventu Magorum. [Col. 1278C] Antiphona, [Hodie caelesti sponso,] tres solemnitates praesentes recolit. Sequentes antiphonae, ut praetuli, manifestant Magorum adventum, et servant textum Evangelii, quae ex eo assumptae sunt.



CAPUT XXIV. De Dominica prima post Epiphaniam.

Antiphonas duas, id est, [Tolle puerum et matrem ejus,] et, [Revertere in terram Juda,] scribo in isto loco. Sunt enim assumptae de Evangelio, [Defuncto Herode,] quod legitur in eadem Dominica. Continetur in eo evangelio reversio Christi de Aegypto post Magorum adventum antequam baptizaretur.



CAPUT XXV. De octavis Theophaniae.

[Col. 1278D] Sicut certavit schola cantorum in Epiphania frequentare adventum Magorum, simili modo certat in octavis Epiphaniae frequentare baptismum Christi, quasi ipsa die baptizatus esset. Qua de re non dubitavi scribere antiphonam de Evangelio, ut primo audivi illam canere, hoc est, [Hodie Joannes exsultat.] Notandum est quod ubi deficiunt antiphonae de solemnitate Magorum, ibi coepi scribere de antiphonis quae baptismum Christi resultant, et deinde tendunt ad octavas Epiphaniae. Plures enim sunt quam sit necesse celebrare in una nocte octavarum. Neque enim tot sunt scriptae de adventu Magorum, ut illis ordinatim cantando possimus pervenire ad octavas Epiphaniae.



CAPUT XXVI. De Dominica prima post octavas Epiphaniae.
[Col. 1279A]

In Dominica prima post octavas Epiphaniae celebratur miraculum quod Dominus fecit de aqua in ipsa Epiphania, ideoque hic scribimus antiphonas de eodem evangelio.



CAPUT XXVII. De responsoriis qui a Psalterio sunt excerpti.

De responsoriis Psalmorum non debet nos pigere, neque audientibus fastidium fore, si eos recitavero in suo ordine. Manifestum est quod castigatio corporis per jejunium, et humiliatio mentis, et amor Christi excludat diabolum de peribolo sanctae Ecclesiae. Exclusus est diabolus ante nativitatem Domini per haec obstacula; excluditur et tempore nativitatis [Col. 1279B] Christi per ipsam Christi praesentiam. Tristatur diabolus, quia exclusus est; laetatur Ecclesia, quia Christus intravit in mundum. Sic enim cecinit angelus pastoribus: Ecce enim evangelizo vobis gaudium magnum, quia natus est vobis hodie Salvator. De pace Ecclesiae tristatur diabolus, angelorum chorus gaudendo canit, Gloria in altissimis Deo, et in terra pax hominibus bonae voluntatis. Omnes sancti admonent Ecclesiam, ut gaudeat in praesenti festivitate, quam celebrant solemniter; sicut angelus pastoribus cecinit, ut gauderent de videndo oculis corporeis nato Salvatore. Ex quibus unus, id est, Gregorius Nazianzenus, ordinem gaudii in homilia de secundis Epiphaniis exponit. Nos, inquiens, exsultemus in Christi baptismo, et diem festum celebremus, [Col. 1279C] non ventri indulgentes, sed spiritu exsultantes. De qua re quidam magister Graecorum dicit iu homilia secunda super librum Numerorum: Paulus dicit, Omnia honeste et secundum ordinem fiant. Paulus vero tanquam Evangelii minister non solum in actibus, sed in ipso habitu ordinatum vult esse Christianum. Et paulo post: Unusquisque nostrum si de cibo et potu sollicitus sit, et omnem curam in rebus saecularibus gerat, unam vero aut duas horas ex integro die etiam Deo deputet, et ad orationem veniat in ecclesiam, vel in transitu verbum Dei audiat, praecipuam vero curam erga sollicitudinem saeculi et ventris expendat: iste non complet mandatum quod dicit ut homo secundum ordinem suum incedat. Hucusque magister Graecorum. Transgrediendo [Col. 1279D] praesens mandatum plerique, insistendo servitio ventris, delinquunt in festivis diebus Nativitatis et Epiphaniae Domini. Diabolus semper est paratus, ut recedente parumper pastore, ovem rapiat incautam. Credimus enim Christum semper adesse, ubi duo vel tres congregati fuerint in nomine ejus: ita et in Ecclesia per memoratas festivitates, quae de suo adventu laetatur. Idcirco, eo quod laetitia est suscepta festivitatum in nomine suo praecipue id, ipsis praecinente angelo, Christus est in circuitu populi sui, et custodit eum. Festivitatibus celebratis, necesse est ut Ecclesia curam sui adhibeat altero modo, sive quia in peregrinatione est adhuc; seu quia in diebus festivis spiritum gaudii fragilitate humana [Col. 1280A] et genuino usu declinavit ad curam et sollicitudinem et laetitiam ventris. Contra hoc oportet nos pugnare, et ideo subsequuntur responsorii de psalmis, qui continent in se plurimam orationem, et habent initium a psalmo primo poenitentum, id est, Domine, ne in ira tua arguas me. Et iterum: Tempus enim praesens, id est, a festivitate Theophaniae, usque in septuagesimam, recolit devotionem et ministerium praedicatorum a primis praedicatoribus Ecclesiae, usque ad novissimos Novi Testamenti. Idipsum insinuant nobis epistolae summi praedicatoris Pauli quae eodem tempore leguntur. Praedicatoribus enim congruit oratio, ut apertum ostium habet praedicatio eorum. De ordine psalmorum per communes Dominicas noctes et ferias in diurnali [Col. 1280B] officio et in nocturnali, scripsi in libello officiali.



CAPUT XXVIII. De officio sancti Marcelli.

De sancto Marcello unum responsorium reperi in Romano Antiphonario, id est, Hic est vere famulus Dei. Qui responsorius cantatur saepe in festivitatibus caeterorum summorum pontificum. In eo loco ubi Metensis Antiphonarius habet, Ideoque in stadio positus: in Romano vero continetur, ideoque in oratione positus. Legens ergo sermonem sancti Augustini de Poenitentia, inveni, Sanctos in stadio positos. Itaque non mutavi hoc, quod dudum nostra Ecclesia coepit canere, id est, Ideoque in stadio positus, Domini Jesu Christi confessor effectus est. Ut enim scriptum reperi, ita scribo hic: utrumque, [Col. 1280C] inquit, verissime scriptum est. Et qui natus est ex Deo non peccat, et quod in eadem Joannis epistola legimus, Si dixerimus quia peccatum non habemus, nosmetipsos seducimus, et veritas in nobis non est: Illud enim ex primitiis novi hominis, hoc ex reliquis veteris dictum est. Utrumque enim agimus in hac vita. Paulatim autem novitas accedit, et paulatim vetustate cedente succedit. Cum vero utrumque agitur, in stadio sumus. In praesenti responsorio de festivitate sancti Marcelli inscribitur [Ideoque in stabulo positus]. Quare responsorius [Hic est vere famulus Dei], hoc proprium habeat in festivitate sancti Marcelli, scribam ex verbis domini Bedae, quae excerpsit de Vita sancti Marcelli in Martyrologio suo: Decimo septimo Kalendas Februarii natale [Col. 1280D] sancti Marcelli papae, qui jubente Maximino [Maxentio] imperatore primo fustibus caesus, et a facie ejus quem corripiebat, expulsus est. Deinde audiens quod domum sanctae Lucinae, quam ipse damnaverat proscriptione, eo quod de facultatibus suis Christianis donaverit, ecclesiam faceret, atque in ea missam celebraret, in media civitate jussit in eadem ecclesia plancas exstrui ad animalia stabuli publici, et eumdem stabulo episcopum ad servitium animalium deputavit cum custodia publica. Multa officia sanctorum indidi in nostro Antiphonario ex Romano, quae non habet Metensis Antiphonarius. Cogitavi cur ea omitterem, cum eadem auctoritate fulciantur, qua et [Col. 1281A] illa, quae scripta invenimus in Metensi Antiphonario, scilicet sanctae matris nostrae Romanae Ecclesiae. Addidimus etiam pauca, quae nostra regio sola continet, ut sunt antiphonae de sancto Medardo, et de sancto Mauritio. Utraque enim designantur ex signis praescriptis in prologo Antiphonarii.



CAPUT XXIX. De .

Olim quando solus Antiphonarius Metensis erat mihi notus, in quo reperi antiphonas super psalmos nocturnales de communibus virginibus quae non videbantur mihi congruere festivitati Praesentationis Domini in templo, coepi inquirere antiphonas de diversis locis, quae congruerent memoratae [Col. 1281B] festivitati, atque eas coepi canere cum meis fratribus in choro. Postea reperi in Romano Antiphonario proprias, quas utrasque posui in nostro antiphonario. Si quis tenet Romanas, cantet illas: si quis eas non tenuerit, videat si possint aptari in suis locis quas scripsi. Responsorios scripsi ex Romano antiphonario, addidi [Hic qui advenit, nemo scit nomen ejus.] Antiphonas in matutinis diverso ordine positas inveni inter Metensem Antiphonarium et Romanum. Ipse enim scriptus est in nostro Antiphonario. In secundo ordine scripsi easdem antiphonas, juxta ordinem historiae Evangelii.



CAPUT XXX. De officio Septuagesimae.

[Col. 1281C] Primo notandum est, quorum hominum status celebratus sit a nativitate Domini usque in Septuagesimam, et a Septuagesima usque in mediam Quadragesimam. Scilicet Christi generatio et sanctorum praedicatorum liberalitas celebrata est a nativitate Christi usque in Septuagesimam, et a Septuagesima generatio eorum qui de captivitate emergi desiderant, et de angustiis praesentis peregrinationis usquedum iterum renascatur Christi generatio circa paschalia sacramenta. Christi generatio et suorum praedicatorum liberalitas, maxima ex parte migravit de praesenti saeculo, ut regnet cum angelis coram Deo. Tempus talis demigrationis vocatur nox, dicente Domino in Evangelio, Venit nox, quando nemo potest operari. Praesens Ecclesia, [Col. 1281D] quae in ista peregrinatione est, Septuagesimae in nocte recoli gloriam, quae celebratur apud cives qui demigraverunt; in die vero eorum qui detinentur in captivitate, et suspirant ut ad libertatem redeant: apud illos vero non celebratur claritas Alleluia, qui tristitia captivitatis constringuntur; apud eos vero qui demigraverunt celebratur Alleluia, quoniam ipsi non recedunt de laude Dei. In Antiphonariis est primus responsorius, Alleluia dum praesens est, imitantur illam. Quantum ad nomen Alleluia pertinet, non possumus dicere, dum praesens est imitantur illam. Alleluia neutri generis est. Potest enim fieri ut pro aliqua re intelligatur Alleluia, et indicatur, dum praesens est imitantur illam. [Col. 1282A] Historia enim unde praesens responsorius assumptus est, docet cui rei respondeat persona pronominis. Ita enim illa scriptum est: O quam pulchra est casta generatio cum claritate. Immortalis est enim memoria illius, quoniam et apud Deum nota est, et apud homines: cum praesens est, imitantur illam, et desiderant illam cum se subduxerit, et in perpetuum coronata triumphat. Ordo verborum ratus est, si praeponatur nomen ei, et supponatur postea persona pronominis. Ideo praeposui in isto ordine responsorium. Alleluia, nomen bonum melius est quam divitiae multae, ut aliquod nomen praecederet, cui subderetur, imitantur illam. De hoc nomine bono scribit dominus Beda in expositione super Parabolas Salo monis: Nomen ergo bonum, est nomen religionis, [Col. 1282B] quod divitiis mundialibus jure praefertur. Nam etsi mundum quis lucraretur universum, merito hunc contemneret tantum, ut nomen ejus scriberetur in coelo memoria inter angelos et inter homines sanctos figeretur aeterna: haec est generatio pulchra et casta, cujus memoria figitur inter angelos, et inter homines sanctos. De ipsa generatione dicit responsorius, Dum praesens est, imitantur illam. Usque ad noctem Septuagesimam videbatur nobis illam habere praesentem, quia illam frequentabamus cum Alleluia per plura officia a Nativitate Domini usque ad illud tempus. Primus responsorius, Alleluia, Nomen bonum, sic praeponitur, quasi signum aliquod in monte positum, ad quod viatores oportet intendere. Tota intentio est in ista nocte cantorum, ut [Col. 1282C] magnificent nomen Alleluia. Secundus responsorius habet in capite Alleluia, dum praesens est, imitantur illam. Hoc nomen Alleluia pro ipsa re accipiendum est, hoc est, pro verbis historiae, dicentis: O quam pulchra et clara et casta est generatio spiritualis: dum praesens est, imitantur illam; et cum se subduxerit, desiderant illam. Qui, nisi filii et filiae remanentes in praesenti saeculo? Tertius responsorius in suo Alleluia laudem sapientiae recolit, ac si dicatur: O laus sapientiae, sola tenes principatum in conspectu Domini. Per ipsam omnia facta sunt. Diciturque rebus in eo responsorio a matre, quae hic relicta est in saeculo ad perficiendum corpus Christi. Mihi congruit ut declinem ad eam prolem nostram, quae in angustiis posita est, et celebrem pro ea laudem Latine, [Col. 1282D] compatiendo ejus tribulationi. Tu laus sapientiae, revertere in thesauros tuos, id est, in frequentationem prolis nostrae cum Hebraea lingua, quae triumphat ante Dominum: ibi enim te benedicent angeli. Quartus responsorius ex eodem corpore est ut plures responsorii sunt. Quintus, responsorius, mane apud nos hodie est assumptus de libro Judicum. Ita enim scriptum est in illo capitulo decimo nono: Fuit quidam vir Levites, habitans in latere montis Ephraim, qui accepit uxorem de Bethlehem Juda, quae reliquit eum, et reversa est in domum patris sui Bethlehem, mansitque apud eum quatuor mensibus, secutusque est eam vir suus. Et infra: Die autem quarto de nocte consurgens, haud dubium quin [Col. 1283A] vir mulieris voluit proficisci. Quem tenuit socer. Et iterum infra: Cui rursum locutus est socer: Considera quod dies ad occasum declivior sit, et propinquat ad vesperam: mane apud me etiam hodie, et duc laetum diem, et cras proficisceris ut vadas in domum tuam. Ille habet in suo Alleluia laudem charitatis. Gener iste quinta die recessit a laetitia communi, quam habuit cum socero suo. Responsorius, Mane apud nos hodie, quintam regionem tenet. Ex isto ordine residui responsorii frequentant in sua oratione, ut Alleluia iterum revertatur ad praesentem Ecclesiam cum sponsus dignatus fuerit resurgere a mortuis. Sextus responsorius assumptus est de Tobia. Ita enim scriptum est: Dixit autem illi angelus: Ego salvum ducam, et sanum tibi reducam filium [Col. 1283B] tuum. Respondens autem Tobias dixit: Bene ambuletis, et sit Dominus in itinere vestro, et angelus ejus comitetur vobiscum. Et iterum: Credo enim quod angelus Dei bonus comitetur ei, et bene disponat omnia quae circa ipsum geruntur, ita ut cum gaudio revertatur ad nos. Iste tangit aliquam consolationem, quam non audivimus in superioribus, id est, ut iterum revertaris cum gaudio ad nos; ac si dicatur, Cum gloriosa frequentatione Alleluia comitetur angelus Domini bonus, et bene disponat itinera tua, et cum iterum advenerit tempore resurrectionis Domini nostri Jesu Christi, et nativitas pulchra et clara et casta per baptismalia sacramenta, cum gaudio revertatur ad nos, et ex ore nostro per omnes Ecclesias audiatur Alleluia. Septimus responsorius, [Col. 1283C] Multiplicentur a Domini anni tui, pene eumdem sensum habet. Potest convenienter subdi responsoriis istis, Narrabo nomen tuum fratribus meis: ac si dicat Mater nostra, quae commendavit Alleluia apud cives coelestes, et iterum deprecatur ejus adventum, Cum reversum fuerit ad me Alleluia, narrabo nomen tuum fratribus meis. Hunc sequitur responsorius, Bonum est confiteri. In eo declaratur quid sit narrare et laudare nomen Alleluia.



CAPUT XXXI. De Sexagesima.

Praesentes responsorii conveniunt et praesenti celebrationi, id est, Septuagesimae, et statui temporum, id est, principio anni. In istis enim revelatur [Col. 1283D] miseria hominis, quali modo commeruisset captivitatem: et primordia creaturarum decantatur. Vernum tempus principium est anni. In eo cantantur responsorii, qui assumpti sunt de Historiis primorum sanctorum patrum, per quos sancta religio primaevis temporibus reformata est post damnationem primae massae. Responsorii de Sexagesima admonent nos sat de felice creatione primi hominis, et satis misera mutatione ejus, id est, de luce in tenebras, de felicitate in miseriam. Quod potest admoneri ex duobus responsoriis, scilicet, Dum deambularet Dominus in paradiso: et, In sudore vultus tui vesceris pane tuo. Responsorios hujus conclusionis ordinavi juxta tenorem historiae, de qua assumpti sunt.



CAPUT XXXII. De antiphonis matutinalibus in Sexagesima.
[Col. 1284A]

Sexagesimae nomen per obliquum descendit a Septuagesima. Sexagesima crevit ex senario numero et denario. In supputatione numerorum sunt decem inter Septuagesimam et Sexagesimam. In hac consueta denominatione librorum nostrorum, non sunt plus quam septem dies inter Septuagesimam et Sexagesimam. Quod non, est ita denominatum absque providentia. Quisquis enim mysticos sensus voluerit scrutari, reperiet in septenario numero denarium, hoc est, in septem donis Spiritus sancti perceptionem decem praeceptorum legis. Septuagesima perficitur, ut saepe dictum est, in sabbato, quod vocatur, clausum Pascha. Et sexagesima in quarta feria, [Col. 1284B] quae nominatur medium Pascha. Tres enim dies sunt integri a feria quarta usque in sabbatum. Ubi datur intelligi, quod quis si peccatorum remissionem digne et ordinate quaesierit in primordio suae conversionis, ad contemplationem perveniet sanctae Trinitatis. Septuaginta annis fuerunt patres nostri in captivitate, circa terminum Septuagesimae supputationis meruerunt revocari de captivitate. Illa captivitas praefigurabat captivitatem Christiani populi, quam patitur sub diabolo et ministris ejus. Ipsa deploratur in psalmo, Miserere mei, Deus. Psalmus, Miserere mei, Deus, continetur numero quinquagesimo: Qui numerus orditur ex quinario numero. Quinario enim sensu nostrum peccatum colligitur. Psalmus, Confitemini Domino, continetur numero centesimo [Col. 1284C] septimo decimo. Per hunc numerum designatur regnum Dei perpetuum. Qui in Psalmo, Miserere mei, Deus, satisfacit poenitendo, et publice confitendo peccata sua in terra aliena, hic meretur revocari et restitui regno Christi per psalmum, Confitemini Domino. Satisfactionem memorant poenitentis primae antiphonae de psalmo, Miserere mei, Deus. Duabus ex causis peccamus: aut quando dimittimus quod facere debuimus; aut quando facimus quod non debuimus facere: contra quae quidem pugnare nos convenit. Pro peccato delicti clamat prima antiphona, Miserere mei, Deus, et a delicto meo munda me: quia tibi soli peccavi. Postquam mens hanc scintillam lucis perceperit ex dono Spiritus sancti, et perseveraverit clamare verba antiphonae, [Col. 1284D] jam initium capit redeundi ex captivitate. Post praesentem psalmum, id est, Miserere mei, Deus, sequitur psalmus, Confitemini Domino, quoniam bonus: Hujus psalmi, id est, centesimi septimi decimi, initia, et conclusio quinquagesimi psalmi conveniunt: Utraeque partes beneficia Dei recolunt. Initia vero quinquagesimi psalmi et termini centesimi septimi decimi psalmi mutuo respondent. In initiis psalmi quinquagesimi, est confessio peccatorum ad abluenda peccata: in terminis centesimi septimi decimi, est confessio laetitiae pro perceptis beneficiis et gratiarum actio. Tanta est Dei misericordia erga poenitentes, ut a gradu timoris suscipiantur gradu pietatis, et a gradu humilitatis suscipiantur gradu exaltationis. [Col. 1285A] Antiphonae primae de psalmo, Miserere mei, Deus, recolunt sententiam dicentem: Justus in principio accusator est sui: et antiphonae de psalmo, Confitemini Domino, tenent ordinem Evangelii dicentis, Cum vocatus fueris, vade, recumbe in novissimo loco, ut cum venerit qui te invitavit dicat tibi: Amice, ascende superius: tunc erit tibi gloria coram simul discumbentibus. Juxta hanc sententiam versus, sursum tendunt antiphonae praesentis psalmi: Qui per poenitentiam revocantur ad Ecclesiam, per gradus humilitatis debent ascendere. Antiphona, Confitebor tibi, ad laetitiam pertinet, dicente Cassiodoro in tractatu ejusdem psalmi: Breviter edicimus, ut hanc confessionem laetissimam, post percepta beneficia fusam intelligere debeamus. At caeterae Antiphonae [Col. 1285B] sequentium psalmorum vadunt per ordinem contextus singulorum psalmorum. Cum enim venerimus, Deo miserante, ad loca ubi ordo se commutaverit, dicemus ibi quod Dominus dederit.



CAPUT XXXIII. De Quinquagesima.

Quinquagesima per obliquum descendens, stat a Septuagesima in tertio gradu. Nam et Abraham tertia aetate mundi exstitit. Quinquagesima habet denominationem a quinario numero. Quinarius enim numerus congruit exteriori homini, qui quinque sensibus vegetatur, sive ad bonum, sive ad malum. Quinquagesimus psalmus habet vocem poenitentis: Quinquagesimus annus ponitur in jubilaeo. Quinquagesima habet responsum in ipsa die resurrectionis [Col. 1285C] Domini. Nam a Quinquagesima sunt quinquaginta dies usque ad Pascha Domini. Qui in Quinquagesima orat pro peccato, consequitur laetitiam in Pascha Domini. Responsorios de Noe qui in isto ordine habent locum, inveni conjunctos in Romanis Antiphonariis cum antiquis responsoriis de Quadragesima. De qua conjunctione non est mihi aliquid dicendum, praesertim cum in ipso sequar modernos in nostra Ecclesia, qui cum responsoriis de quinquagesima ante Abraham posuerunt eos. Juxta contextum scilicet historiae ordo est ut inter responsorios de Adam et Abraham inserti sint de Noe. Quomodo conveniens sit numero sacramentum quadraginta dierum et noctium, quibus coeli aperti sunt, cum hebdomada praesenti, occasionem intelligendi ponam ex [Col. 1285D] dictis sancti Augustini, ut inveni in volumine Eugypii, capitulo sexagesimo primo: Quadraginta diebus et quadraginta noctibus pluit, quia omnis reatus peccatorum in decem praeceptis legis amittitur per universum orbem terrarum qui quatuor partibus continetur. Decem quippe quater ducta quadraginta faciunt. Sive ergo ille reatus, qui ad dies pertinet ex rerum prosperitate, sive qui ad noctes ex rerum adversitate contractus sit sacramento baptismi coelestis abluitur. Hi enim qui reformandi sunt per baptismum, oportet rimas tangere quadragenarii et senarii numeri. Per baptismum recolitur dispersus primus homo Adam per quatuor partes mundi ad unum corpus Christi; corpus Christi legitur fabricatum [Col. 1286A] per quadraginta et sex annos. De quo mysterio ex dictis Augustini habemus scriptum in libello officiali, in loco ubi scribitur de feria quarta, quae vocatur caput jejunii. A praesenti feria quarta sunt quadraginta sex dies usque ad publicum baptismum. Quamvis ordo non teneat ut in eadem feria quarta primo cantetur responsorius, Quadraginta dies et noctes, tamen juxta ordinem historiae primus cantatur in ea Dominica nocte, cui subditur in sua hebdomada feria quarta caput jejunii. Et juxta ordinem historiae et juxta sacramentum quod cuditur de ratiocinatione quadragesimi numeri, congruum locum habent responsorii de Noe, in Quinquagesima ante Abraham; responsorios de Abraham, ut priores ordinavi, juxta ordinem historiae, et in novissimo [Col. 1286B] posui duo de Evangeliis quae in eadem hebdomada leguntur.



CAPUT XXXIV. De antiphonis in matutinis in Quinquagesima.

In isto ordine dicit antiphona: Secundum multitudinem miserationum tuarum dele iniquitatem meam. In ista oratur venia pro his quae operati sumus contra legem Domini. In priore Dominica deprecati sumus pro his, quia ea quae debuimus facere, non fecimus; in ista deprecamur pro his, quia fecimus quae non debueramus facere. Post has duas antiphonas datur gratiarum actio in antiphona de psalmo secundo, ac si se credat mens adeptam esse quod deprecata est. Unde dicit Cassiodorus in tractatu memorato: Deus meus es tu, et confitebor tibi: Deus [Col. 1286C] meus es tu, et exaltabo te. In primo enim commate dicit: Confitebor tibi, quod ad gratiarum pertinet actionem; in secundo, Exaltabo te, quia praedicationibus beatorum per cunctas gentes exaltatur Dominus Christus qui reddit bonum pro malo.



CAPUT XXXV. De Quadragesima.

Metenses solent canere invitatorium in media Quadragesima, Non sit vobis vanum mane surgere ante lucem, quia promisit Dominus coronam vigilantibus. Haec enim antiphona continet quamdam exhortationem congruam ad praesens tempus. Idcirco visum est mihi, ut in cap. quadragesimalis temporis praeponam illam. Responsorii de Quadragesima sunt claves tituli de conversatione et statu totius Quadragesimae. [Col. 1286D] In his enim diebus oportet corrigere mores nostros, jejunare, plorare, orare, patientes esse, vigilare, poenitere, eleemosynam dare prae caeteris temporibus anni. In isto catalogo spurcitia hominum abstergitur, et lavatur homo ab omnibus inquinamentis. Responsorios de jejunio sic mihi visum fuit scribendos, ut primus statueretur, Emendemus in melius quae ignorantes peccavimus. Ordo est, si quis voluerit conversionis iter arripere, ut primo dimittat vitia. Quid postea agendum sit, secundus responsorius monstrat, In jejunio et fletu. Quid per hanc castigationem consequantur pia mens, tertius responsorius monstrat, Paradisi portas aperiet nobis jejunii tempus. Praepositis enim responsoriis qui [Col. 1287A] de jejunio praedicant, sequitur alter modus ablutionis, id est, per cor poenitens, nec non et tertius, id est, eleemosynarum. Propterea de jejunio praeponuntur, quia praecipue quadragesimale tempus jejunio consecratum est. Responsorium, [Pater, peccavi in coelum,] abstuli de isto loco, et posui illum in ea hebdomada quando id evangelium legitur unde assumptus est. More nostro subdidi, post hos responsorios, responsorios ad tertiam et sextam et nonam, quos scripsi duobus ordinibus. Nostra regio solita est ad tertiam canere per duas hebdomadas, Participem me fac, Deus, et caeteros qui inscribuntur in Metensi Antiphonario. De memorato responsorio facta est mentio in Vita S. Ambrosii. Ipse de se narrat quid sensus memorati versus apud se recoleretur [Col. 1287B] in sua oratione, id est, ut participem eum faceret Deus in quadragesimali tempore omnium timentium se, quando ei revelatum fuit de sanctis martyribus Gervasio et Protasio. Etenim inveni alteros responsorios breviores in Romano Antiphonario. Scripsi utrumque ordinem in nostro Antiphonario. Aliquoties enim istos cantamus, aliquoties illos. Quadragesima denominatur a quatuor. Haec denominatio in quarto loco stat a suo authentico, id est, a Septuagesima, et habet suam perfectionem in Coena Domini, quando lavantur pedes fratrum et pavimenta ecclesiarum. Vere qui quadraginta dies studuerit sub disciplina constringi, quae ostensa est in responsoriis de Quadragesima, non est dubium quin in coena Domini possit notari cultui munditiae.



CAPUT XXXVI. De antiphonis matutinalibus in Quadragesima.
[Col. 1287C]

Prima antiphona in matutinis dicit, Cor mundum crea in me, Deus, spiritum rectum innova in visceribus meis. Nam et praesentes antiphonae, sicut et caetera officia quae pertinent ad istum diem, instruunt qualem intentionem abstinentes debeant exhibere suam coram Deo in tempore emendationis suae. Antiphona, Cor mundum crea in me, Deus, postulat rectam cogitationem in abstinente. Quod enim est, Cor mundum crea in me, Deus, idipsum repetitur, Spiritum rectum innova in visceribus meis. Spiritus rectus ad cor mundum pertinet: Crea et innova unum postulant. Antiphona, O Domine, salvum me [Col. 1287D] fac, O Domine, bene prosperare postulat, per interjectionem O, id est, per magnum desiderium, ut Dominus abstinentem salvum faciat a peccatis, et quod asperum videtur et naufragosum in diebus abstinentiae, Dominus faciat illud tranquillum et portabile atque serenum. Quod est alio modo dicere, Hanc prosperitatem tribuat Dominus abstinentibus, ut in abstinentia quam inchoaverunt in isto tempore, perseverent usque in finem. Tertia antiphona, Sic benedicam te in vita mea, rogat ut sic se firmato in his quae superius dixi, dein insistat bonis operibus: hoc est enim benedicere Dominum, vigilanter insistere in bonis operibus. Et deinceps, Levabo manus meas, in oratione in modum crucis. Ne ventus elationis [Col. 1288A] destituat tale aedificium, postulatur in quarta antiphona spiritus humilitatis et anima contrita, et in his oblationibus et holocaustis suscipi militem a Domino. Antiphona quinta, Laudate Dominum, coeli coelorum, tenet ordinem psalmi. Excipitur sol et luna, quae reservantur ad historiam Joseph.



CAPUT XXXVII. De responsoriis qui canuntur de Isaac et Jacob.

Responsorii de Isaac et Jacob, juxta ordinem historiae, stant post Abraham patrem illorum. Nam et hos juxta ordinem historiae statui. In novissimo loco praesentium responsoriorum stat responsorius, Pater, peccavi in coelum, propter evangelium quod legitur in Sabbato praesentis hebdomadae, unde assumptus [Col. 1288B] est. Rato ordine stat iste responsorius post responsorios de Jacob, qui memorat exsulem reversum de exsilio, utique Jacob reversus est de exsilio ad patriam. Potuit institutor officiorum denominationem tricesimam ponere in isto ordine juxta quantitatem numerorum; sed quia denominatio Septuagesimae et Sexagesimae et Quinquagesimae praefationes sunt Quadragesimae, quae denominatio currit per totum tempus jejunii usque in pascha Domini, ab illa, id est, Quadragesima, cessant sequentes denominationes.



CAPUT XXXVIII. De antiphonis in matutinis.

Prima antiphona dicit [Domine, labia mea aperies, et os meum annuntiabit laudem tuam]. In ista [Col. 1288C] hebdomada memoratur consolatio illa, quam populus Dei audivit per os Aggaei et Zachariae prophetarum post tribulationem quam passi sunt sub Assuero rege. Renovatio mentis illius populi ad gaudia aedificandi templi memoratur per praesentes antiphonas. Post intermissum opus, et iterum incoeptum, dicitur antiphona [Domine, labia mea aperies]. Iste mos adhuc servatur in Ecclesia. Post intermissum colloquium, colloquium tempore noctis praesentem versum repetit iterum. Sequitur antiphona, Dextera Domini fecit virtutem, Dextera Domini fecit hanc virtutem, ut inciperetur reaedificari domus Domini, et ad hoc factus est Dominus adjutor. Ereptus populus de camino quem praeparavit ei Assuerus, [Col. 1288D] alius scilicet Nabuchodonozor, merito antiphonam cantat Deo [Trium puerorum cantemus hymnum]. Multi adversarii voluerunt turbare populum Dei, ne aedificaret domum Dei; sed quia a Domino erat hoc statutum, non valebant destruere opus illud: hoc memorat Antiphona [Statuit ea in aeternum, et in saeculum saeculi].



CAPUT XXXIX. De responsoriis Joseph.

Fratres Joseph adoraverunt Joseph, quoniam venturum erat ut Ecclesia adoraret Christum. Idcirco suis responsoriis praeponatur antiphona invitatoria [Adoremus Deum]. Responsorios vero de eodem Joseph, ordinavi juxta contextum historiae.



CAPUT XL. [Col. 1289A] De antiphonis in matutinis.

Prima antiphona est, Benigne fac, vel, ut quidam dicunt, Fac benigne, quod non continetur in translatione propria unde Antiphonarius assumptus est, sed Benigne fac in bona voluntate tua. In ista hebdomada recolitur consummatio murorum Hierusalem quae facta est sub Nehemia. Pro qua consummatione praevenit precatio in praesenti antiphona, dicente, Benigne fac in bona voluntate tua, Domine, ut aedificentur muri Hierusalem. Impedimentum adversariorum Nehemiae, qui volebant infatuare opus illud, explanatur in libro Esdrae: Sed Dominus resistebat illis, hortante Nehemia sic: Nolite timere a facie eorum, Domini magni et terribilis mementote. [Col. 1289B] Vice istius sententiae cantatur antiphona, Dominus mihi adjutor est, non timebo quid faciat mihi homo. In ista nocte mutantur de suo ordine duae antiphonae, id est, ista quae, juxta ordinem versus, caput psalmi post antiphonam, Bonum est sperare in Domino, deberet stare; et, sol et luna, quae descendendo a capite psalmi, deberet stare ante antiphonam, Statuit ea in aeternum: verso ordine, ista stat in priore loco, et illa in posteriore. Ista consolatur fratres in magna tribulatione, quam patiebantur ab insurgentibus in se, quibus convenit Dei solius recordari, et non timere hominem. Idcirco juxta versum, De tribulatione invocavi Dominum, stat antiphona maximae consolationis, Dominus mihi adjutor est: spes enim tepidis solet arridere. Qui cogitant se defendere contra [Col. 1289C] imminentem hostem, necesse habent dicere antiphonam: Deus misereatur et benedicat nobis. Legitur in inferioribus partibus historiae memoratae. Factum est autem cum audissent omnes inimici nostri, ut timerent universae gentes quae erant in circuitu nostro, et considerent inter semetipsos. Haec sententia potest non inconvenienter aptari antiphonae, [Vim virtutis suae oblitus est ignis, ut pueri tui liberarentur illaesi.] Furor ignis, qui erat contra Nehemiam et pueros suos in universis gentibus quae erant in circuitu Hierusalem, sopitus est, cum consummatus fuit murus Hierusalem. Potest haec antiphona [Vim virtutis suae oblitus est ignis,] specialiter accipi de castitate Joseph inviolabili: quando domina sua exarsit libidine in eum, vis ignis libidinosi exstincta est in Joseph [Col. 1289D] ut ipse puer innocens permaneret. Antiphonae de psalmo, Laudate Dominum de coelis, coeperunt currere per ordinem; sed iste ordo mutatur in versu, Laudate eum, sol et luna. Nempe hoc factum est propter hanc convenientiam quam habent inter se responsorii de Joseph, et ista antiphona quae facit aliquam mentionem de somnio Josephi, in quo vidit solem et lunam se adorare, quae est prophetia de Christo. Reservata ea de suo ordine usque ad hanc noctem, propter dictam causam, ordo postulabat post laudem angelorum, sequi laudem coeli coelorum et omnium aquarum: juxta ordinem sequitur tunc antiphona, [Statuit ea,] quae juxta congruentiam suae interpretationis stat in convenienti loco.



CAPUT XLI. De media Quadragesima.
[Col. 1290A]

Responsorii de Moyse vadunt per contextum historiae usque ad responsorios de Josue. Inter responsorios de Josue, inveni unum de Michaea propheta, id est, Popule meus, quid feci tibi, quem praenotavi ex auctore proprio de quo assumptus est. Qui idcirco conveniens est praesenti loco, quoniam superiorem historiam depingit.



CAPUT XLII. De antiphonis matutinalibus.

Antiphonae praesentes temporibus Moysis et Josue coaptantur, et temporibus Nehemiae. In nocte quando istae antiphonae cantantur, cantantur responsorii de Moyse et Josue. Moyses docuit sacrificium offerre [Col. 1290B] Deo. De sacrificio nempe dicit prima antiphona. Tunc acceptabis sacrificium justitiae. Tempora patrum antiquorum replicantur in historia Nehemiae. Inter caetera sic in ea scribitur de tempore Josue: Dedisti eis regna et populos, et partitus es eis sortes, ut possiderent terram Sion, et caetera. Ubi sors in tercedit, humanum consilium abscedit; ubi humanum consilium aut refugium abest, ibi est spes sola in Domino, de qua antiphona dicit: Bonum est sperare in Domino. Et infra: Et venerunt filii, et possederunt terram, et humiliasti coram eis habitatores terrae. Hujus sententiae proximus est sensus novissimi psalmi, Deus misereatur nostri. Unde antiphona est, Benedicat nos Deus Deus noster, et benedicat nobis. In benedictione enim possederunt filii terram. Tunc [Col. 1290C] metuebant Dominum omnes habitatores terrae, quos Deus humiliavit ante filios Israel. Et infra, unde supra: In tempore tribulationis suae clamaverunt ad te, et tu de coelo exaudisti, et secundum miserationes tuas multas dedisti eis salvatores, qui salvaverunt eos de manu hostium suorum. Verbis hujus sententiae arrident verba antiphonae dicentis: Potens es, Domine, eripere nos, et de manu mortis liberare. In subsequentibus historiae memoratae sequitur catalogus regum Judaeorum qui peccaverunt in Dominum. Pro quo, versa vice, cantatur antiphona in isto ordine: Reges terrae et omnes populi, laudate Deum. Temporibus Nehemiae conveniunt memoratae antiphonae; sic scriptum est in inferioribus partibus historiae: Statuemus super nos praecepta, ut demus tertiam partem [Col. 1290D] sicli per annum ad opus domus Dei nostri, ad panes propositionis, et ad sacrificium sempiternum in sabbatis, et Kalendis, in solemnitatibus et in sanctificatis, et pro peccato, ut exoretur pro Israel. Huic sententiae congruit antiphona, [Tunc acceptabis sacrificium justitiae.] Sequitur: Reliqua vero plebs misit sortem, ut tollerent unam partem de decem, qui habitaturi sunt in Hierusalem. Notum est his qui historiam Esdrae legunt, plebem istam, quae nunc sortem mittit pro his qui habitaturi sunt Hierusalem, et Nehemiam confisos esse in sola spe coelesti et in via et in patria: ideo ex eorum persona non immerito cantatur antiphona: Bonum est sperare in Domino. Et sequitur infra: Benedixit autem populus omnibus viris qui se sponte obtulerant, ut habitarent in Hierusalem. Pro istis verbis stat antiphona [Benedicat nos Deus Deus noster.] Sequitur in fine libri, [De filiis Joiadae filii Eliasib, gener erat Sanabalath Oronites, quem fugavi a me. Recordare, Domine Deus meus, adversus eos qui polluunt sacerdotium, et caetera. Mente canebat Nehemias antiphonam, [Potens es, Domine, eripe nos,] qui effugavit generum ducis. Non timuit mortem ab homine sibi inferri, qui contra potentiam saeculorum certabat, ne pollueretur sacerdotium. Post hoc sequitur in historia constituisse eumdem Nehemiam ordinem totum ministrorum Dei. Hujus, id est Nehemiae intentionis vice, potest antiphona decantari, [Reges terrae et omnes populi, laudate Deum, quia exaltatum est nomen ejus [Col. 1291B] solius.] Repetam quod in superioribus partibus omisi de ratione antiphonarum quae sunt de benedictione. Ab illa Dominica die, quando jam ab Alleluia se continet os Ecclesiae, id est, a Sexagesima usque ad responsorios de Joseph, tres antiphonae sunt de memorata benedictione, videlicet, [Benedictus es in firmamento coeli] et, [Hymnum dicite, et superexaltate] et, [Trium puerorum cantemus hymnum.] Hae tres antiphonae memorant tres pueros, laudantes sanctam Trinitatem in camino. Antiphona, [In spiritu humilitatis,] quae cantatur in Quadragesima, est quaedam praedicatio ad totam ecclesiam pro toto tempore quadragesimae afflictionis. Antiphona vero in Septuagesima, [Benedicat terra Dominum, et omnia nascentia in ea hymnum dicant ei,] humiliter conjungit humanam [Col. 1291C] laudem cum laude angelorum. Alleluia cantus est angelorum in coelo. Monstratur hoc in Apocalypsi Joannis apostoli. Benedictio, unde antiphona assumpta est, [Benedicat terra Dominum,] laus est hominum in tribulatione positorum, ad significandum societatem sanctorum angelorum esse cum his qui pro Deo patiuntur. Cum tribus pueris in camino ignis visus est vir similis Filio Dei, et pro hac significatione in Septuagesima cum continuo Alleluia miscetur antiphona. Benedicat terra Dominum, et omnia nascentia in ea hymnum ei dicant.]



CAPUT XLIII. De passione Domini.

De numero noctium quae ad celebrandam passionem Domini pertinent, et de omissione Gloriae, dictum [Col. 1291D] est in libello suprascripto officiali. In duabus hebdomadibus ante Pascha Domini undecunque potuit colligere compositor Antiphonarii sermones convenientes passioni Domini, super eos fecit sonum cantus habilem ad id tempus, id est, lugubrem, juxta numerum necessariorum responsoriorum et antiphonarum. Antiphonas de unguento Mariae mutavi de prima feria Metensis Antiphonarii in septimam feriam. Illa enim die celebrata est eadem unctio, id est, pridie ante Palmas. In die Palmarum inveni antiphonam, [Cum angelis et pueris in benedictione,] et in aliquibus, [Videns Dominus;] ad laudes, [Confundantur.] Visum est mihi, [Confundantur] congruere Chaldaeis et Judaeis, qui succenderunt ignem irae; [Col. 1292A] [Cum angelis et pueris,] his qui laudant Dominum de coelis. In Coena Domini congregavi illos responsorios in quibus Dominus praedixit discipulis suis de sua traditione et quid egerit orando, et quid Judas e contra insidiando et tradendo. Eos quos reperi de Evangelio excerptos juxta ordinem Evangeliorum posui; caeteros conatus sum juxta consequentiam rerum gestarum ponere. In nocte Parasceves mutavi de Coena Domini responsorium de Isaia propheta, [Ecce vidimus eum,] qui proprie pertinet ad tempus crucis. Illum sequitur de Jeremia propheta, [Animam meam dilectam tradidi in manus iniquorum.] Hos duos de prophetis praemisi. In contextu sequentium responsoriorum inscribitur responsorius de Isaia propheta, [Expandi manus meas.] quem non cantavimus [Col. 1292B] in istis noctibus, sed in festivitate sancti Andreae. Idcirco posui illum in isto ordine, quia inventus est in Romano Antiphonario. Caeteri compositi sunt a magistris sanctae Romanae Ecclesiae, in quibus compunctio traditionis ejus frequentatur, et dolor crucifixionis ejus stimulat corda fidelium. In novissimis duobus de Evangelio celebrantur ea quae in novissimo peracta sunt circa passionem ejus, usque ad celebrationem sepulturae in die Parasceves. In sabbato sancto recolitur sepultura ejus in aliquibus responsoriis, in aliquibus vero planctus et fletus dolentium de nece injusta.



CAPUT XLIV. De exstinctione luminum circa sepulturam Domini.

Mos Ecclesiae nostrae obtinet per tres noctes, id [Col. 1292C] est, per feriam quintam, quae vocatur coena Domini, et per sextam, quae vocatur Parasceve, et per septimam, quae vocatur sabbatum sanctum, ut exstinguantur luminaria ecclesiae in nocte. De more sanctae matris Romanae nostrae Ecclesiae interrogavi archidiaconum Theodorum memoratae Ecclesiae, scilicet Romanae, qui respondit: Soleo esse cum apostolico in Lateranis, quando officium celebratur de Coena Domini. Nihil enim ibi in eadem nocte observatur de exstinctione luminum. In feria sexta nullum lumen habetur lampadum sive cereorum in ecclesia in Hierusalem, quandiu dominus Apostolicus ibi orationes solemnes facit, aut quandiu crux salutatur; sed tamen in ipsa die novus ignis accenditur, de quo reservatur usque ad nocturnale officium. Utrique [Col. 1292D] mores per rationabile iter gradiuntur. Noster mos qui exstinguit lumina cereorum aut lampadum per tres noctes, docet nos apostropham facere de laetitia in tristitiam, de gaudio in moestitiam. Cognitum est omnibus significari Ecclesiae laetitiam per lumen cereorum et lampadum. Simili modo cantus magis pertinet ad delectationem et laetitiam mentium, quam ad luctum et moestitiam. Per tres enim noctes exstinguuntur lumina, quae continent in se cum suis diebus septuaginta duas horas. Per praesentem exstinctionem designatur exstinctio laetitiae quae recolitur facta esse in cordibus discipulorum Christi, quandiu Christus jacuit in sepulcro. Sive illa exstinctio laetitiae, quae facta est in cordibus apostolorum [Col. 1293A] post traditionem Domini usque dum intravit ad eos januis clausis, et ostendit eis manus et pedes, atque manducavit coram eis. Et bene in eo loco exstinguuntur, ubi cantus renovatur, ut innotescat in unoquoque articulo alicujus improvisae laetitiae adfuisse semper obicem tristitiae. De hac re et numero cereorum habemus scriptum in libello officiali. Ut enim in sexta feria juxta Romanum morem reaccenditur lumen novum, hanc habet rationem: in eadem die sol obscuratus est a sexta hora usque ad horam nonam; instar ejus obscurationis exstinguuntur lumina consueta in ecclesia, et iterum renovantur, quoniam circa horam nonam reversum est lumen solis ad orbem illuminandum. Per tres enim horas non dedit lumen suum, ut praedicaret orbi tribus [Col. 1293B] diebus et tribus noctibus Creatorem suum operatorem obscuraturum se in sepulcro. Et propter necessitatem communem reaccenditur in sancta Romana Ecclesia eodem die, ut ex illo cibi coquantur et reservetur ad usum noctis necessarium. In eadem vero nocte, id est, Dominica, quae pertinet ad resurrectionem Christi, causa significandi mysterii omnia lumina renovantur. Propter sacramentum Dominicae sepulturae et resurrectionis in Dominica nocte, liquet ratum esse ordinem, ut cum ventum fuerit ad officium quod pertinet ad resurrectionem Christi, novus ignis et permansurus exsurgat, qui illuminet totam ecclesiam. Hoc est quod dico reservetur ignis de sexta feria, ut luminetur cereus qui ponitur in vice columnae ignis ad benedicendum, qui ab initio benedictionis [Col. 1293C] illuminatus est. Et cum benedictus est, ab eo illuminetur secundus cereus. Caetera illuminaria exstincta permaneant usque ad novissimam litaniam, quae pertinet ad officium missae de resurrectione Domini. Tunc accendantur luminaria ecclesiae et neophytorum, ut significetur resurrectione Christi de terra illuminandum orbem terrarum.



CAPUT XLV. De resurrectione Domini.

De numero psalmorum per paschales noctes scripsimus quod potuimus in memorato libello qui vocatur officialis. In nostro Antiphonario reperitur ordo, qui in Romano Antiphonario est, antiphonarum et responsoriorum de paschalibus diebus. In eo ordine non inveniuntur antiphonae quas solemus canere [Col. 1293D] in nocte resurrectionis Domini super nocturnales psalmos, id est, [Ego sum qui sum:] et, [Postulavi patrem meum:] et, [Ego dormivi]. Nescio unde eas collegissent Metenses. Unum scio, quia verba habent consonantia resurrectionis Christi. Prima antiphona, [Ego sum qui sum] ostendit Christum crucifixum, Deum esse, et Dei voluntatem non esse cum impiis qui Christum voluerunt exstinguere, sed cum illis Judaeis qui in lege Dei veraciter perseverarunt, sicut Petrus et Paulus fecerunt. Antiphona, [Postulavi Patrem meum], docet gentilem populum additum esse gregi Christi per passionem suam. Tertia vero, [Ego dormivi,] Christi resurrectionem monstrat. Responsorios distinctos reperi in Antiphonario [Col. 1294A] Metensi per singulas quasque ferias usque ad quintam feriam. Visum mihi fuit rationi congruere ut quia quinque feriae deputatos responsorios habuerunt, sextae et septimae non deesset haec proprietas. Juxta ordinem Evangelii in capite debui responsorium depingere, [Dum transisset sabbatum], sed propter nobilitatem cantus et manifestam explanationem resurrectionis Domini, juxta tenorem plurimorum Antiphonariorum posui in capite, [Angelus Domini descendit de coelo,] quem sequuntur duo juxta textum Evangelii, id est, [Dum transisset sabbatum,] et, [Angelus Domini locutus est mulieribus.]



CAPUT XLVI. De feria secunda.

Maria Magdalene resurrectionem Domini declarat. [Col. 1294B] [Introduxit vos Dominus] competentibus Judaeis loquitur. [De ore prudentis,] convenit superioribus verbis, scilicet melli et legi Domini.



CAPUT XLVII. De feria tertia.

Surgens Jesus Dominus noster, de resurrectione Domini sonat. [Virtute magna,] constantiam primorum praedicatorum decantat. [Si consurrexistis cum Christo,] attrahit ministros ad locum ubi victor certaminis est.



CAPUT XLVIII. De feria quarta.

In feria quarta est adhuc allocutio ad Judaeos, qui jam invitantur ad regnum Christi. Christus est leo [Col. 1294C] de tribu Juda et radice David, qui vicit et aperuit suis portas coeli. Responsorius, [Expurgate vetus fermentum,] continet in se haec verba [Pascha nostrum immolatus est Christus, itaque epulemur in Domino.] De hac epulatione dicit offertorium quod ea die canitur: Panem angelorum manducavit homo. Responsorius, [Christus resurgens a mortuis,] consummatam victoriam Christi et primitivae Ecclesiae manifestat.



CAPUT XLIX. De feria quinta.

[Tulerunt Dominum meum,] assumptus est de evangelio quod legitur in quinta feria. In responsorio [congratulamini mihi omnes qui diligitis Dominum,] Maria circa monumentum quaerit Dominum, [Col. 1294D] et invenit. In monumento sepultus est Dominus. In responsorio, [Populus acquisitionis,] monstratur in hac feria mentionem ejus populi fieri qui de praeputio acquisitus est Christi sanguine.



CAPUT L. De feria sexta.

Responsorius [Surrexit pastor bonus,] ostendit eum resurrexisse qui in sexta die animam posuit pro ovibus suis. In sexta die memoratur baptismus gentium. In responsorio, [Dignus es, Domine,] praedicatores praecipui laudes dignas dant Christo. Etenim cujus sanguis effusus est pro nostra redemptione, dignus est revelare arcana Scripturae, quae de eadem redemptione praelibata sunt. Responsorius, [Col. 1295A] [Data est mihi,] de proprio evangelio excerptus est.



CAPUT LI. De sabbato.

[Ostendit mihi angelus fontem aquae vivae.] Sic loquitur, quasi hi loquantur ad Ecclesiam, qui in Christo baptizati sunt, et sunt agni novelli, et hodie revertuntur ad fontes ut exuant se albis. Quibus subditur responsorius, [Omnes qui in Christo baptizati estis. Christum induistis.]



CAPUT LII. De glorioso officio quod fit circa vespertinales terminos in paschali hebdomada in Romana Ecclesia.

Notum solemniter est canere matrem nostram Romanam Ecclesiam tres psalmos ante hymnum [Col. 1295B] Evangelii, et post hymnum duos per diversa altaria diversorum locorum. Saepissime tamen ad crucem et ad fontes, ut ex scriptis dicimus, quae continent per diversos libellos ordinem Romanum. Simili modo notum est quod in fine psalmorum versum solemus dicere ante orationem quam solemus facere genua flectendo, sive, vultum declinando in terram. Versu enim commonemur ad aliquam mutationem et renovationem mentis, continentem habitum orationis. De eodem versu scriptum habemus in libello officiali et in prologo istius. Ea enim hic oportet dicere de illo, quibus intelligatur qua de re consuetudo sanctae Romanae Ecclesiae amittat versum in paschalibus diebus, et alter cantus constituatur pro eo. Paschalis enim dies, qui per septem [Col. 1295C] dies quasi unus dies celebratur, apud nos ordine officii sui praedicat nobis illud tempus de quo Jesus Christus dixit in Evangelio Joannis: Iterum autem videbo vos, et gaudebit cor vestrum, et gaudium vestrum nemo tollet a vobis: et in illo die me non rogabitis quidquam. Orando enim rogamus quod nondum habemus. Quod non erit necessarium quando cor electorum gaudebit, et gaudium eorum nemo tollet ab illis, et non erit necesse ut aliquid rogent. Ut jam gaudeamus in spe ex eo quod exspectamus futurum in re, versus qui solet animum nostrum revocare ad aliquam introducendam orationem, aufertur in paschalibus diebus, et cantatur pro eo ad aliquos cursus diurnales responsorius, [Haec dies quam fecit Dominus, exsultemus et laetemur in ea.] [Col. 1295D] Exsultatio et laetitia unde responsorius praesens dicit, clariores efficiuntur in mente nostra si clariore lingua, id est Hebraea, pronuntiatae apud nos fuerint. Ideo in ea statione in qua apostolicus celebrat vespertinale officium, Alleluia canitur cum omni supplemento et excellentia versuum et sequentiarum. In caeteris officiis diurnalibus pro versibus canitur responsorius, Haec dies. In vespertinali, post tres psalmos, canitur unum Alleluia ante hymnum sanctae Mariae; post quartum, unum; post quitum, unum, quae pertinent ad crucem et ad fontes. In Romano enim Ordine invenitur in ipsa die resurrectionis Domini repetitus psalmus, [In exitu Israel.] Hoc enim fit propter multiplicia altaria illius loci, [Col. 1296A] ubi illa die statio fit. Invenitur etiam quarta feria responsorius indutus, [Haec dies quam fecit Dominus] post duo Alleluia, ut demonstretur illum fuisse primo statutum pro versibus, sed dignitate apostolica Alleluia mutatum est pro eis. Eadem enim re factum est ut multi versus Alleluia Graeca lingua in memorato officio canantur. In sexta feria interponitur responsorius, [Haec dies quam fecit Dominus] inter duo Alleluia, ut opinor, propter loca stationum, quae prius designantur per loca vilia et postea nobilia. De quibus scribitur in Romano Ordine: Usque ad diem octavum Paschae, juxta Romanam consuetudinem, memoratum cursum celebramus. In nocte enim solemus versus canere. Scimus duo curricula temporum, diei scilicet et noctis, distincta [Col. 1296B] esse a Domino in Evangelio Joannis: Si quis ambulaverit in die, non offendit, quia lucem hujus mundi videt; si autem ambulaverit in nocte, offendit, quia lux non est in eo. Praesumimus enim in die, id est, in meliore parte hujus mundi, in spe laetari de futura re; pertimescimus vero in nocte, id est in deteriore parte hujus mundi, dicendo versum: Ne forte offendamus praesumendo de spe, quae potest in nobis corrumpi ex nostra fragilitate, nisi Dominus custodierit nos. Eosdem psalmos cantamus per singulos vesperos, quia una eademque die celebratur. In nocturnali officio eos recolimus quos solemus in singulis quibusque Dominicis noctibus celebrare.



CAPUT LIII. [Col. 1296C] De responsoriis qui praetitulantur de auctoritate ex persona Synagogae credentis.

Responsorii qui praetitulantur de auctoritate, memorant introitum apostolorum ad Ecclesiam, quae ex Judaeis collecta est ad fidem Novi Testamenti. Propterea iidem praetitulantur de auctoritate, quoniam apostoli, quorum habitus praesentibus responsoriis decantatur, vice Christi auctores exstiterunt Judaicae Ecclesiae et gentilis. Primus responsorius, Ego sicut vitis fructificavi, blande colligit partem Judaicae plebis ad unitatem fidei. Sapientia enim illa loquitur in praesenti responsorio, de qua dicit Dominus apostolis: Ego enim dabo vobis os et sapientiam. Ipsa Sapientia blande et suaviter alloquitur populum Judaicum per ora apostolorum, dicens: [Col. 1296D] Transite ad me, omnes qui concupiscitis me, hoc est, qui concupiscitis sapientiam, et a generationibus meis adimplemini, id est, a mysteriis, quae revelantur per nos apostolos in tempore hoc. In multis Antiphonariis invenitur responsorius in secundo loco, [Speciosa facta es et suavis, altitudo tua similis palmae indeficienti]; quem nos ponimus in tertio loco propter responsorii convenientiam, [Delectatio bona] cum primo. Iste responsorius secundus per laudem sapientiae hortatur auditores transire ad doctores sapientiae. Sapientia est delectatio bona; in operibus manuum illius divitiae multae. Responsorius tertius [Speciosa facta es,] quodammodo potest concinere formidanti animo [Col. 1297A] auditorum, qui non fidant se posse ascendere ad altitudinem palmae, neque viriditati ejus indeficienti comparari. Cujus altitudini et pulchritudini altitudo sapientiae apostolorum assimilata est. Ex eorum coetu fuit aliquando Petrus, qui dixit Domino: Exi a me quia homo peccator sum. Tali querimoniae subvenit quartus responsorius, dicens: Veniens a Libano quam pulchra facta es, et odor vestimentorum tuorum super omnia aromata; ac si dicatur rudi auditori: Noli timere: cum veneris a Libano baptismi, pulchra eris, et odor vestimentorum tuorum erit super omnia aromata Veteris Testamenti. Post hos sequitur quintus responsorius de Apocalypsi, [Audivi vocem in coelo tanquam vocem tonitrui magni, Regnabit Deus noster, et caetera.] In isto responsorio [Col. 1297B] sponsorio est locutio ad baptizatos, et memoratur victoria Christi, qui dixit: Confidite, ego vici mundum. Sequitur sextus: [Audivi vocem in coelo angelorum multorum, dicentium: Timete Dominum, et date claritatem illi.] Ac si dicatur: Illum timete, et illi date claritatem, cujus victoria vobis intonuit in superiore responsorio, quia ipse Christus, qui vos eripuit de regno diaboli, et fecit esse suum regnum, ipse est qui fecit coelum et terram, mare et fontes aquarum. In primis responsoriis narratur adunatio ad unam fidem auditorum et praepositorum; in sequentibus responsoriis monstratur Ecclesiae, quae nunc collecta est, mysterium sponsi et sponsae de quibus ipsa procreata est. Ipsa sponsa est Hierusalem, et idcirco frequenter praesens sponsa [Col. 1297C] memoratur per Hierusalem, ut per hoc mens vertatur cantorum in istis responsoriis ad primitivam Ecclesiam, quae primo coepit crescere in Hierusalem. Septimus responsorius, [Locutus est ad me unus ex septem angelis,] profert personam alicujus eximii auditoris, dicentis ad cives suos: Locutus est ad me unus ex septem, id est ex perfectis praedicatoribus; veni, ostendam tibi novam nuptam sponsam agni. Quod est aperte dicere, Mysterium illud ostendam tibi, quod est in Christo et in Ecclesia. Narratur in octavo responsorio, quid vidisset aspiciens. [Vide Hierusalem descendentem de coelo, ornatam auro mundo, et caetera.] Ideo vidi Hierusalem descendentem de coelo quia sic mihi dixit unus ex angelis: Omne datum optimum et omne [Col. 1297D] donum perfectum, desursum est, descendens a Patre luminum. In caeteris responsoriis narratur pulchritudo structurae Hierusalem, quae omnia oportet intelligi mystice de spiritualibus aedificiis et coelesti Hierusalem. In novo describitur porta ejus; in decimo, plateae ejus; in undecimo aperitur quod ipsa Hierusalem sit civitas magna coelestis, quae tamen adhuc in saeculo retinetur pro tabernaculo Dei. In duodecimo eliquatur quod populus Israel credens in Deum Deo laudes decantet in eadem civitate in qua prius David regnavit et cum suis cantoribus Deo laudes canebat. In tertio decimo, more Moysis, qui per verba responsorii, [Docete filios vestros,] admonuit populum antequam moreretur, memoriter [Col. 1298A] teneret legem Domini; admonetur populus Christianus ex circumcisione, ut doceat posteritatem suam legem Christianam memoriter tenere. Juxta tenorem officiorum quae continent in se personam primitivae Ecclesiae, oportet praesentes responsorios per tres hebdomadas decantari.



CAPUT LIV. De responsoriis psalmorum cum Alleluia ex persona filiae.

Praesentes responsorii, qui praetitulantur de psalmis, conantur monstrare intentionem eorum qui olim habitaverunt in Babylone, id est, in confusione istius mundi, et postea desiderium habuerunt inde revocari per praedicationem, et orationem, et doctrinam eorum praedicatorum qui de Hierusalem [Col. 1298B] descenderunt visere eos. Idcirco primus responsorius est de psalmo, [Super flumina Babylonis, illic sedimus et flevimus dum recordaremur Sion,] ipse responsorius non minus, [Si oblitus fuero tui, Hierusalem, obliviscatur me dextera mea;] iste responsorius fervens studium gentilitatis monstrat post conversionem ejus, adeo ut mala sibi optet, si deinceps oblitus fuerit matris suae Hierusalem. Secundus responsorius, [In toto corde meo exquisivi te,] juxta sensum verborum suorum praeponi potuisset, quia exponit cujusdam cor gentilis, tale quale fuit Cornelii. Sed, ut praedixi, ad manifestandam totam seriem praesentium responsoriorum, de memorato psalmo primus responsorius sumptus est, in quo plurimum queritur propter repagula [Col. 1298C] Babyloniae captivitatis. In tertio responsorio, id est, [Deduc me in semita mandatorum tuorum,] postulatur via exeundi de Babylone, et intrandi Hierusalem. Ipse qui fuit Babylon profitetur errorem suum in quinto responsorio, [Viderunt te aquae, Deus, viderunt te aquae, et timuerunt]. Ac si dicat, Quandiu merito bruto animali comparatus fui, non potui te videre: nunc rationabili sensu deditus ego et populus meus videmus te Deum esse, et timemus. Quomodo hoc sit factum in sequentibus eliquatur, vocem dederunt nubes: Hanc vocem audivit populus iste primo in Effrata, ut responsorius sextus dicit quoniam ibi natus est Christus: Ipsa inventa est in campis gentium. Qui descenderunt de Hierusalem, adoraverunt Deum cum populo, qui de [Col. 1298D] Babylone revocatus est, in sua Ecclesia. In ipsa Ecclesia perseverant pedes Domini, id est, visiones evangelicae. Postquam pedes Domini steterunt in gentili populo, coeperunt habitatores Babyloniae civitatis irridere eum, et conari evellere eum de statione sua, dicuntque ei in septimo responsorio, [Hymnum cantate nobis.] Superbus Babylonius et arrogans vult sibi lusus et delicias de Dei canticis exhiberi. Quibus respondendum est: Quomodo cantabimus canticum Domini in terra aliena? Miror cur subjunctum sit Alleluia pravae irrisioni, id est, [Hymnum cantate nobis, Alleluia,] pro quo mutavi, [Alleluia, ait Babylon.] Ob defensionem contra istos Babylonios cantatur responsorius octavus, [Col. 1299A] [Judica judicium meum,] et iterum nonus, [Fac cum servo tuo.] Post hanc persecutionem sequitur liberatio Domini. Pro qua liberatione dicit responsorius decimus: [Dicant nunc qui redempti sunt a Domino.] Quid habeant dicere undecimus responsorius manifestat: [Bonum est confiteri Domino, et psallere.] Quare? quia ex omnibus tribulationibus nostris liberavit nos Dominus. Sequitur duodecimus responsorius, [Deus, canticum novum cantabo tibi.] De quo Cassiodorus in tractatu Psalmi Benedictus Dominus Deus meus, ita: Venit, inquit, ad ordinem secundum in quo se post liberationem spiritualium nequitiarum et immanium populorum per novum canticum Propheta gratias agere Deo pollicetur. Et infra: Novum enim merito dicitur, quia [Col. 1299B] dum non sit a Judaeis receptus, quibus promissus fuerat ut veniret, transivit ad gentes. Sequitur: In psalterio decem chordarum psallam tibi. Et infra: Psalterium decem chordarum est decalogus, qui datus est tribubus Hebraeorum. Et ut ambo Testamenta unum habere manifestaret auctorem, in utrisque se Christo Domino psallere compromisit. Praesens Ecclesia non est contenta, ut ipsa sola cantet Deo; mavult divulgare nomen ejus toto orbe per responsorium tertium decimum, [Narrabo nomen tuum fratribus meis.] Quid dicat fratribus suis quartus decimus responsorius monstrat, dicens: [In ecclesiis benedicite Dominum.] In isto responsorio separat fideles a conventiculis haereticorum et pravorum, ac rogat Deum laudare in ecclesiis, in quibus [Col. 1299C] una fides est et doctrina apostolorum. Et iterum decimus quintus, [Cantate Deo, psalmum dicite ei,] hortatur populos ut in his quae audierant fideli mente praesumentes, laudes Deo hymnica exsultatione concelebrent: idcirco assumuntur praesentes responsorii de psalterio quod est decem chordarum, in quibus dilectio Dei propter tria, et dilectio proximi propter septem designatur, ut ex responsoriis psalterii proles se insinuet diligere sponsum matris suae, et matrem suam, et loqui se ac respondere civitati Hierusalem, quae in coelo habitat. Tria enim officia diurnalia, id est, [Cantate Domino,] et, [Vocem jucunditatis,] et, [Exaudi, Domine, vocem meam,] recolunt eadem tempora quae memorantur per praesentes responsorios. Idcirco nil delinquit qui praesentes [Col. 1299D] responsorios cantaverit per tres hebdomadas, id est, ab officio [Cantate Domino,] usque ad Pentecosten, salva et celebrata festivitate Ascensionis Christi. Neque reprehendo consuetudinem Ecclesiae nostrae quae ob amorem exaltationis Christi in coelis, et desiderium illius regni quo jam ipse praecessit, cantat responsorios de Ascensione per decem dies. Habeant finem responsorii de psalmis in quocunque tempore, cantor rationabiliter judicaverit: initium ratum non possunt habere ante Dominicam, in qua cantatur Introitus, [Cantate Domino canticum novum.]



CAPUT LV. De festivitatibus sanctorum.
[Col. 1300A]

Officia sanctorum, quae celebrantur infra dies Pentecostes, in nostro Antiphonario inserui inter responsorios de auctoritate, et responsorios de Psalmis, de quibus nunc scripsi. Etenim aliqua tempora illa, in quibus celebrantur festivitates sanctorum, de quibus supra memoravi, solent occurrere, priusquam cantentur responsorii de psalmis.



CAPUT LVI. De vigiliis in Ascensione Domini.

Responsorios de Ascensione Domini, notavi juxta hanc consequentiam, quam tenet, ut nobis videtur, ordo rerum gestarum de eadem Ascensione. Notavi [Col. 1300B] in principio illos qui continent quamdam praelocutionem Christi ad discipulos de sua Ascensione, qui continentur ordine subscripto. Primus est, [Tempus est ut revertar ad eum qui me misit:] secundus, [Non turbetur cor vestrum:] tertius, [Non relinquam vos orphanos.] Per istos tres consolantur corda discipulorum, ne conturbentur de ejus Ascensione, cum ejus adventus procul dubio iterum promittatur, post decem dies. In quarto responsorio, id est, Exaltare, Domine, in virtute tua, est allocutio discipulorum, ad Christum illo genere locutionis, quo mater Ecclesia praelocuta est in Canticis canticorum, Fuge, dilecte mi, assimilare capreae hinnuloque cervorum super montes aromatum: ac si dicat: Quoniam docente te credimus, quia existi a Patre et [Col. 1300C] venisti in mundum, ubi pro nobis multa flagella passus es a perfidis, qui sunt mundi amatores et non fuisti honoratus in mundo ut decuit, nunc praesertim cum audivimus abs te nobis necesse esse, ut eas et mittas nobis paracletum tuum, cum te deceat hymnus in Sion relinque mundum, et vade ad Patrem. Tu exaltaberis in virtute, paracletus tuus veniet, et docebit nos de tua clarificatione, quam habes apud Patrem tuum: interim cantabimus et psallemus Alleluia. Post hanc concordiam magistri et discipulorum, Magister discipulos commendat Patri in responsorio quinto, Pater, inquiens, cum essem cum eis, ego servabam eos quos dedisti mihi. In quatuor sequentibus narratur ipsa Ascensio Domini ad coelos. In responsorio, [Post passionem [Col. 1300D] suam,] loquitur persona cantorum ad concionem, narrans ei ordinem Christi ascensionis. In Romano Antiphonario reperi responsorium scriptum, Viri Galilaei, quem nos non piguit notare in nostro Antiphonario. Si quis voluerit eum cantare inter nocturnales responsorios, habet eum praesto. In novissimo ordine positus est, [Omnis pulchritudo Domini, exaltata est super sidera.] Christi corpus jam in re exaltatum est super sidera: membra videlicet ejus ibi sunt in spe, ubi caput est in re. Et ideo non frustra ponitur responsorius, [Omnis pulchritudo Domini] in novissimo loco, in quo narratur perfecta et summa receptio pulchritudinis Domini super sidera. Antiphonae super psalmos matutinales, tenorem [Col. 1301A] historiae, qui scriptus est in Evangelistis et in Actibus apostolorum, servant.



CAPUT LVII. Officium nocturnale de festivitate Pentecostes.

Primo notandum est, antiphonas tres, id est, [Factus est repente de coelo sonus] et, [Confirma hoc Deus], et, [Emitte spiritum tuum,] quas nostra regio canit Romanos non canere: ex Metensi Antiphonario scripsimus eas in nostro. De ordine hujus officii: id est, nocturnalis in festivitate Pentecostes, quomodo apud Romanos celebretur, scriptum habeo in prologo hujusce opusculi. Numerum psalmorum et responsoriorum totum adimplet Romana Ecclesia, quem solemus canere per caeteras Dominicales noctes. De numero vero, quae nostra regio tenet per [Col. 1301B] aliqua loca, scriptum habemus in libello officiali.

Propter sacramenta baptismalia, numero trium psalmorum complemus nocturnalia officia per octo dies ultimae hebdomadis Pentecostes. Unde quod potui, ut memoravi, scriptum habeo in libello officiali. Restat solummodo hic scribere ordinem responsoriorum, quem noster Antiphonarius tenet. Primus responsorius, [Dum complerentur dies Pentecostes,] monstrat chorum discipulorum simul fuisse in quodam coenaculo, et exspectasse promissionem Christi. Monstrat etiam figurate, qualiter promissio Christi adveniret, instar videlicet sonitus vehementis spiritus. Secundus, [Spiritus sanctus procedens a throno,] exponit cui rei ministraret sonus spiritus vehementis, id est, Spiritui sancto procedenti a [Col. 1301C] throno. Hic sonus spiritus vehementis excitat corda, ut intendant operi Spiritus sancti, qui invisibiliter pectora apostolorum penetravit. Tertius responsorius, [Factus est repente de coelo sonus advenientis spiritus vehementis, ubi erant sedentes, et repleti sunt omnes Spiritu sancto,] hoc habet amplius in sua doctrina prae caeteris superioribus duobus, ut demonstret apostolos repletos esse Spiritu sancto. Quartus, [Spiritus Domini replevit orbem terrarum, et hoc quod continet omnia, scientiam habet vocis.] Hoc iste prae caeteris habet amplius, ut demonstret scientiam vocis diversarum linguarum, datam esse discipulis per adventum Spiritus sancti. Quintus [Apparuerunt apostolis dispartitae linguae tanquam ignis,] monstrat quod in superioribus non audivimus, hoc est, ut [Col. 1301D] linguae igneae sederint super apostolos. Sextus responsorius. [Repleti sunt omnes Spiritu sancto, et coeperunt loqui prout Spiritus sanctus dabat eloqui illis.] Hic monstrat quamdam fabricam peractam esse. Fabricam dico, quam fabricavit Spiritus sanctus per suum adventum in apostolis, id est, ut praedicatores existerent suae operationis. Hoc ostendit praesens responsorius in verbis suis: dicens: Et coeperunt loqui prout Spiritus sanctus dabat eloqui illis. Hucusque historia praesentis festivitatis declarata est: Caeteri responsorii qui supersunt, id est, [Ultimo festivitatis die] Et, [Jam non dico vos servos,] de dictis verbis Domini in aliis locis sumpti sunt: qui tamen in suo textu aliqua verba habent de praesenti [Col. 1302A] festivitate, ut in [ultimo festivitatis die] continetur inter alia: Hoc autem dixi de spiritu, quem accepturi erant. Et, [Jam non dico vos servos, accipite Spiritum sanctum in vobis paracletum.] Et idcirco haec tenent loca, id est, septimum et octavum in nostro Antiphonario: Responsorius, [Disciplinam et sapientiam docebat eos Dominus,] non minimam partem operis Spiritus sancti declarat. Tria enim declarat maxima, id est, primo docuisse eos Dominum disciplinam et sapientiam, secundo gratiam Spiritus sui firmasse in illis; tertio implesse corda eorum intellectu. De disciplina exponit sanctus Augustinus in tractatu super psalmum octavum decimum in sermone decimo septimo ita: Addidit autem et eruditionem: vel, sicut plures codices habent, disciplinam, [Col. 1302B] sed disciplinam quam Graeci appellant paediam, ibi Scripturae nostrae ponere consueverunt, ubi intelligenda est per molestias eruditio, secundum illud: Quem enim diligit Dominus, corripit: flagellat autem omnem filium, quem recipit. Haec apud Ecclesiasticas litteras dici assolet disciplina, interpretata de Graeco, ubi legitur paedia. Hoc enim verbum in Graeco positum, est in epistola ad Hebraeos, ubi Latinus interpres ait: Omnis enim disciplina ad praesens, non gaudii videtur esse sed tristitiae, postea autem fructum pacificum his, qui per eam certarunt, reddet justitiae. Cum quo ergo facit Deus suavitatem, id est cui propitius inspirat boni delectationem, atque ut apertius id explicem, cui donatur a Deo charitas Dei, et propter Deum charitas [Col. 1302C] proximi, profecto instanter orare debet quo tantum sibi augeatur hoc donum, ut non solum pro illo contemnat delectationes caeteras, sed etiam pro illo quaslibet perferat passiones. Hucusque Augustinus: in responsorio sequitur post disciplinam sapientia. Sapientia est quae facit sapere aeterna, et pro eis instanter laborare et operari. Tenet enim iste ordo morem nostrae scholae ut primo erudiantur nostri scholastici per disciplinam, et postea sapientes fiant per sapientiam. Neque enim iste mos deest doctrinae Christi, dicentis: Nonne haec oportuit pati Christum, et ita intrare in gloriam suam? Dixit superius sanctus Augustinus disciplinam pertinere ad flagella salubria, quae perducunt hominem ad receptionem Dei. Quae nobis initiavit Christus, ut superius, [Col. 1302D] audivimus: Nonne haec oportuit pati Christum? Sapientiam dicimus vero juxta affectum eorum qui aeterna sapiunt. Qui aeterna sapiunt, certant et inter prospera et inter adversa aditum arripere, quo perveniant ad gloriam coelestem. Eumdem ordinem sequitur responsorius, ut dicat Dominum docuisse disciplinam primo discipulos, et postea cibasse eos per sapientiam de spe aeternorum. Gratiam sanitatum et curationum, et operationem virtutum quam tribuit illis ante passionem suam firmavit in illis per adventum spiritus sui et intellectum, quem illis primo dedit, quando aperuit sensum eis, ut intelligerent Scripturas, implevit perfectius corda eorum. Quoniam in isto responsorio [Col. 1303A] quodammodo summa operatio Spiritus sancti declaratur, teneat et iste novissimum locum responsoriorum in praesenti festivitate. Antiphonae super matutinas ordinem historiae sequuntur. Antiphona, in benedictione fontes, et omnia quae moventur in aquis consonat fontibus baptisterii. Hic notandum est, quod consueti simus per principia festorum dierum, ut est in Pascha Domini, et in ascensione ejus, et in praesenti festivitate antiphonas canere super psalmos in matutinis et in caeteris sequentibus noctibus Alleluia, excepto in benedictione. Quare hoc? nisi quia in his noctibus in quibus celebratur ipsa res gesta, certant cantores historiam praesentis festivitatis declarare: At in caeteris nostram devotionem, quam semper et ubique debemus recolere [Col. 1303B] pro beneficiis Dei, quae accipimus ex sua resurrectione, et ascensione, et ex adventu Spiritus sancti. Quare nostro more antiphonae in benedictione cantentur, scriptum habemus in libello Officiali, scilicet, quia in eo hymno, id est [Benedicite,] mememoratur tempus maximae tribulationis, quae futura est: et Latina lingua est humilior Haebraea et Graeca, ideo humiliore illa tempus humilitatis et afflictionis maximae rememoratur per Antiphonam suae linguae, [In benedictione.]



CAPUT LVIII. De responsoriis psalmorum.

De responsoriis psalmorum, scripsi in prologo hujus somatis, quod tunc fuit mihi visum scribere. Unde iterum non piget me scribere aliqua ex illis, [Col. 1303C] quoniam veni ad ordinem temporum, in quo solemus illos canere. Ecclesiae nostrae regionis, consueto et usitatissimo more canunt illos ab octavis Epiphaniae usque in Sexagesimam. Mos vero nostrae humilitatis apud nostros obtinet, ut canamus illos ibi et hic, id est, ab octavis Pentecostes usque in Kalendas Julii. Audivi illos canere in isto ordine: quando videbar puer esse ante Albinum doctissimum magistrum totius regionis nostrae. Cujus auctoritate delectatus ac fretus, postquam libertate usus sum canendi quae congrua mihi videbantur, coepi illos canere tempore supra scripto, id est, ab octavis Pentecostes usque in Kalendas Julii. Post hoc veniens Romam, anno ab incarnatione Domini, octingentesimo tricesimo primo, indictione nona, sub imperio domini et piissimi [Col. 1303D] imperatoris Ludovici, et apostolatu gloriosissimi apostolici Gregorii, interrogavi de ordine responsoriorum a festivitate Pentecostes usque in adventum Domini. Responsum est mihi a viris eruditis sanctae matris nostrae Ecclesiae: Prima hebdomada ante responsorios Regum responsorios de Psalmis canimus. Similiter ante responsorios de Sapientia, similiter ante responsorios de Job, similiter ante responsorios de prophetis. Si istum ordinem a praeterito tempore audirem, non cantarem alterum, neque scriberem de altero. Talis enim ratio potest reddi de ordine psalmorum ante Septuagesimam, qualis sequitur. Simili modo et de responsoriis, qui canuntur inter octavas Pentecostes, et adventum Domini. [Col. 1304A] Dies enim a Nativitate Domini usque ad octavas Epiphaniae, memorant praesentiam sponsi cum sponsa. Simili modo dies a resurrectione Domini usque ad octavas Pentecostes. De his enim diebus videtur scriptum esse: Nunquid possunt filii sponsi jejunare quandiu cum illis est sponsus? Dies vero ab octavis Epiphaniae usque in Septuagesimam et a festivitate Pentecostes usque in adventum Domini, recolunt dies de quibus iterum scribitur in Evangelio: Venient autem dies cum auferetur ab eis sponsus, et tunc jejunabunt. In Septuagesima vero renovatur alter ordo dierum, qui videtur majorem afflictionem inferre in Ecclesiam. Majorem afflictionem sustinet homo qui captivus est et exsul, quam ille qui infra patriam spectat sponsi adventum. Tempus ab octavis [Col. 1304B] Pentecostes usque in adventum Domini, humiliationem illam insinuat, quam solet sustinere sancta Ecclesia a propria dominatione propter absentiam sponsi sui. Ut sapienter et mature agamus circa tale tempus, frequenter repetimus responsorios de psalmis, quibus admonemur, ut in eo tempore humiliemus nos sub manu potentis Dei et jejunemus, et oremus, quatenus eruamur de periculis instantibus, et reservemur sobrie usque ad adventum Domini. Jejunandum est eo tempore, quoniam oblatus est nobis sponsus: et laetitia vultus ejus. Jejunium et oratio unum meditamentum praestant: immundorum spirituum vel hominum tentamenta superant. His duabus virtutibus monstrat sponsus nobis medelam praestari contra quemdam morbum, dicens: [Col. 1304C] Hoc genus in nullo potest exire, nisi in jejunio et oratione. His diebus, de quibus supra dixi, qui recolunt praesentiam sponsi esse cum sponsa, majoribus epulis dedita est sancta Ecclesia ex consuetudine majorum, quam in caeteris. Idcirco in his diebus non habet occasionem diabolus tantam quantam vult habere, per Cererem et Liberum maculandi honestorum hominum animas. Expletis his diebus, consuetudine vetere et voluptate carnali imbuta humanitas, attrahitur appetitu suo ad epulas licitas dierum festorum. Cui non oportet obedire, quoniam ablatus est sponsus, sed atteri et jejunare. Ut hoc possit fieri, necesse est adjungatur oratio. Haeccine causa est, quae nos docet responsorios de psalmis, quae continent orationes plures, quam caeteri libri, [Col. 1304D] canere in memoratis temporibus? et ut amplius instruamur pertinere eos ad tempus poenitentiae, primus responsorius assumptus est de psalmo qui primus deputatus est in ordine eorum qui vocantur psalmi poenitentiae.



CAPUT LIX. De festivitate sancti Joannis Baptistae.

Praesens festivitas antiphonas et responsorios habet de prophetia Jeremiae, et Isaiae, et de Evangelio. Jeremias et Joannes utrique sanctificati sunt utero matris, utrique fortissimi praedicatores exstiterunt contra duelles. Ideo verba quae facta sunt Jeremiae, congruenter deputantur Joanni Baptistae. Antiphonae quae excerptae sunt in praesenti festivitate de Isaia [Col. 1305A] propheta, Christi Jesu propriae personae conveniunt: sed quia Joannes Baptista praecursor ejus meruit fieri, et ex ventre matris sanctificari, conveniunt quodammodo ei antiphonae, Dominus ab utero vocavit me; et Posuit os meum, formansque me ex utero; atque Reges videbunt, et consurgent principes. Responsorios et antiphonas in matutinis juxta ordinem Evangelii, ut reor, notavi. Sed et hoc inquirendum est, cum antiphonae de festivitatibus apostolorum in tertia nocturna, et antiphonae de matutino habent Alleluia in fine, et istae non habeant. Duas causas hic possumus inspicere: prima est quod antiphonae de tertia nocturna et antiphonae de matutino pulsent animum audientem, ut intendat cogitare quod major sit gloria sub tempore gratiae [Col. 1305B] Novi Testamenti, quam foret sub tempore legis naturae et legis litterae. Joannis enim nativitas exstitit ante resurrectionem Domini; apostolorum vero nativitas in coelo exstitit post clarificationem Ecclesiae per novum donum Spiritus sancti. Ideo istae antiphonae non decorantur Alleluia, illaeque decorantur. Altera est, quam comperio ex Romano Antiphonario, qui ad nos pervenit. In praeclarissimis festivitatibus sanctorum consuetudo est sanctae matris nostrae Romanae Ecclesiae, duo officia peragere in nocte, quorum officia praetitulantur, De vigiliis. Primum eorum, quod canitur in initio noctis, sive Alleluia peragitur; alterum vero, quod habet initium circa medium noctis, et finitur in die, habet in tertia nocturna in suis antiphonis Alleluia, et in antiphonis, [Col. 1305C] de matutino, quasi primum recolat illa tempora, quando circa apostolicum chorum legalis mos observabatur et sabbata celebrabantur; alterum vero, quando penitus illa postposita sunt, et resurrectio Domini coepit celebrari per Dominicos dies, ut hodie cernitur. Officia primitivae Ecclesiae non solum ea procurabant, quae tantummodo necessaria erant ad Novum Testamentum, sed et ea quae poterant subvenire infirmitati rudis Ecclesiae, et obsistere falsitati Judaicae sub introductionis. Idcirco ea quae nunc aguntur in nostra Ecclesia in commemoratione illius temporis, quando mista erant nova cum veteribus, quae ut stercora deputata sunt a Paulo in Epistola ad Philippenses, non tam praeclara sunt quantum illa quae recolunt illa tempora quando [Col. 1305D] ea tantum coeperunt observari quae pertinent ad Novum Testamentum. Ideo illa sine Alleluia peraguntur, ista, quae transeunt usque ad consortia sanctorum angelorum, habent in suis antiphonis prope finem positis Alleluia. Quae sententia in initio apud perfectos semper teneretur, manifestatur ex dictis Bedae presbyteri in tractatu super Lucam: Prudentia vero, inquit, justorum est, non de legis operibus justitiam praesumere, sed ex fide salutem quaerere, ut quamvis in lege positi, legis jussa perficiant, gratia se tamen Dei per Christum servandos intelligant. De ordine nocturnalis et matutinalis officii scripsi in libello officiali.



CAPUT LX. De vigiliis apostolorum Petri et Pauli.
[Col. 1306A]

De numero psalmorum et antiphonarum et responsoriorum, quod potui, scripsi in libello officiali; nunc vero quia scripsi in nostro Antiphonario duas vigilias quae non continentur in Metensi Antiphonario, et ordinem mutavi responsoriorum, hinc dicenda sunt pauca. Ex Romano Antiphonario posui duas vigilias in nostro Antiphonario. Primam solet apostolicus facere in initio noctis, quae fit sine invitatorio, quoniam ea hora non invitatur populus ad vigilias. Populus enim invitatur ad vigilias ea hora noctis de qua dicebat David propheta: Praeveni in maturitate, et clamavi. Si quis vult discere quae sit illa hora, legat sanctum Augustinum super psalmum [Col. 1306B] decimum octavum, invenietque ibi maturitatem esse positam pro media nocte. Ea hora ingreditur clerus et populus ad secundam vigiliam, et cantatur invitatorium. Responsorios in more nostro scripsi juxta consequentiam rerum gestarum et ordinem historiae unde sumpti sunt; in antiphonis secutus sum ordinem Romani Antiphonarii, tam in vigiliis sancti Petri, quam in vigiliis sancti Pauli. Quare antiphonae canantur super psalmos vespertinales in fine diei festi, scriptum habemus in officio de Nativitate Domini.



CAPUT LXI. De vigilia sancti Laurentii.

In vigilia sancti Laurentii inveni in Romano Antiphonario duo nocturnalia officia. Eumdem ordinem [Col. 1306C] inserui in nostro Antiphonario.



CAPUT LXII. De vigilia sanctae Mariae in die Assumptionis ejus.

Simili modo ut superius duo nocturnalia officia inveni in Romano Antiphonario in vigilia sanctae Mariae de Assumptione ejus; idcirco et nos duplicia officia posuimus in festivitate in nostro Antiphonario.



CAPUT LXIII. De vigilia S. Andreae.

In vigilia sancti Andreae inveni, ut supra, duplicia nocturnalia, quod secutus sum in nostro Antiphonario. Responsorios et antiphonas proprias sanctorum plures scripsi de Antiphonario Romano, quas non inveni in Metensi Antiphonario.



CAPUT LXIV. De responsoriis communibus sanctorum
[Col. 1306D]

Responsorios communes omnium sanctorum juxta Romanum Antiphonarium praetitulavi. Post haec scripsi seorsum de apostolis, de martyribus, de confessoribus. Iterum de eo sancto qui non fuit vocatus episcopus.



CAPUT LXV. De officiis pro mortuis.

Post officia sanctorum inserui officium pro mortuis. Multi enim transeunt de praesenti saeculo qui illico sanctis conjunguntur. Pro quibus solito more officium agitur. Qui autem minor est in illo regno, major est isto sancto qui in praesenti saeculo est.



CAPUT LXVI. De natalitiis pontificum.
[Col. 1307A]

Ratio reddita est quare subjungatur officiis sanctorum officium pro mortuis. Scilicet, quoniam justi defuncti absque periculo insidiarum antiqui hostis libere vivunt et meliora sperant; pro quibus tamen agitur officium quod pro mortuis statutum est, ut superius intimatum est. Justi vero viventes in carne, quamvis religiosissime vivant, semper possunt esse solliciti et suspecti, ne aliqua fraude diaboli, aut sua ipsius negligentia torpentes, debilitentur a recto cursu.



CAPUT LXVII. De officio in dedicatione ecclesiae.

Post officium pontificum inseritur officium quo [Col. 1307B] dedicantur loca quae vocantur proprie ecclesiae. Nisi prius fuerit episcopus, non sequitur dedicatio ecclesiae. Episcopus perficit officium quo dedicantur loca ecclesiae. Major est enim pontifex, qui benedicit, quam domus quae benedicitur. Quia mentionem feci de dedicatione ecclesiae, congruum est ut dicam de officio quod canitur in dedicatione ecclesiae sancti Michaelis, quod officium stat in suo ordine, id est, tertio Kalendas Octobris. Confiteor me in nocturnali officio posuisse ibi antiphonas, quae proprie positae sunt in dedicatione communium ecclesiarum; et hoc non ex me. Audivi illas in ea festivitate canere Albinum doctissimum magistrum nostrae regionis, de quo saepe mentionem facio. Responsorios quosdam qui in ea festivitate scribebantur in plurimis Antiphonariis, [Col. 1307C] et cantabatur a multis stultis cantoribus, audivi illum respuere. Quos non scripsi in nostro Antiphonario, sed pro eis statui de diversis officiis responsorios, in quibus tamen aliqua mentio recolitur de ministeriis angelorum. Quos ita ordinavi ut ratio et historia librorum docet.



CAPUT LXVIII. De antiphonis quae sunt ex evangeliis quotidianis.

Post officium quo dedicatur ecclesia, scripsi antiphonas de evangeliis, de quibus interrogavi magistros Romanae ecclesiae, si illas canerent. Responderunt, Nequaquam. Nostri tamen magistri dicunt se eas ab eis percepisse, per primos magistros quos melodiam cantus Romani docuerunt infra terminos Francorum. Deus scit si isti fallant, aut si ipsi fefellissent, [Col. 1307D] qui gloriati sunt se eas percepisse a magistris Romanae Ecclesiae, aut Romani propter incuriam et negligentiam eas amisissent, aut si nunquam cantassent eas, tamen nos cantamus illas propter verba saluberrima, et auctoritatem nostrorum cantorum, qui gloriantur magisterio se uti cantilenae exercitationis.



CAPUT LXIX. De invitatoriis antiphonis.

Post hoc scripsi invitatorias antiphonas, quae currunt per Dominicas noctes, et scripsi eas per ordinem juxta contextum psalmi, [Venite, exsultemus Domino.] Nam de quotidianis noctibus scripsi ante Septuagesimam.



CAPUT LXX. De antiphonis trium puerorum.
[Col. 1308A]

Post invitatorias antiphonas sequitur ordo ut scribantur antiphonae trium puerorum. Eas non aliter ordinavi nisi juxta ordinem caeterorum antiphonario rum. Quamvis haec omnia initium habeant ab octa vis Pentecostes, necnon et responsorii de psalmis, et Regum, et Salomonis, et Job, et sequentes, nolui his interpolare officia sanctorum, ut expedite in nostro Antiphonario possint inveniri officia sanctorum et officia de quotidianis diebus. Nam et Romani in omnibus suis libris officialibus quotidiana in fine officia ponunt, praeter capitula de Evangeliis. Ubi notandum quod maxime per Dominicas noctes ab octavis Pentecostes usque in Adventum Domini, [Col. 1308B] Romani canant antiphonas de historiis librorum unde responsorii assumpti sunt, aut Alleluia cum hymnis Zachariae et sanctae Mariae. Easdem antiphonas praeposui in capite responsoriorum. Eo tempore non fui recordatus quod illa hora diei septimae feriae, quando canitur psalmus ad vesperos, Benedictus Dominus Deus meus, qui docet manus meas ad praelium, frequentius pertineat ad praeteritam hebdomadam, quam ad sequentem. Manifestum est a Christi resurrectione habere initium diei ac noctis. Nox enim sequentis diei non potest dici priusquam sol praeteriti diei ad occasum redactus sit, ante cujus occasum frequentissime celebratur synaxis vespertina, in quo canitur psalmus: Benedictus Dominus Deus meus, et caeteri sequentes. [Col. 1308C] Ideo convenit scribere antiphonas quae pertinent ad Dominicam noctem illius noctis, quando cantantur re sponsorii Regum post responsorios. Simili modo dico de responsoriis caeteris et antiphonis. Unde precor, si aliquis dignatus fuerit nostra opuscula scribere, in fine responsoriorum dignetur eas scribere.



CAPUT LXXI. De responsoriis qui praetitulantur Regum.

Ut praedixi, ita audivi a magistris Ecclesiae Romanae, hoc est, ut in prima hebdomada ante responsorios Regum canerentur responsorii de psalmis, quibus emendatur iterum inchoari tempus jejunii et orationis. Quid impedit ordini si contigerit per septem hebdomadas, aut per sex, aut per quinque [Col. 1308D] decantari responsorios Regum ante Augustum mensem, aut per duas vel tres cantari de psalmis, et quatuor Regum, cum necesse sit in isto tempore ut fiat admonitio et doctrina humilitatis et subjectionis? Admonitione hac perfuncta, restat aptum tempus quatuor hebdomadarum ad recordandum exemplorum sanctorum Patrum, id est, Samuelis, David, Eliae et Elisaei. Horum omnium personae, juxta contextum historiae, reperiuntur in responsoriis et antiphonis quae praetitulantur Regum. Juxta ordinem historiae conatus sum ordinare responsorios et antiphonas quas cantamus in nostro Antiphonario. Eo praecipue tempore cantamus illas, quo habile est ire ad pugnam. Vir bellicosus fuit David.



CAPUT LXXII. De responsoriis qui praetitulantur de Salomone, sive de sapientia.
[Col. 1309A]

Responsorios de Salomone et Sapientia, ut superiores, juxta ordinem historiae certavi ordinare. Hic contextus officiorum juxta ordinem canonicum currit. Tempus Salomonis concluditur in libris Regum; conjunguntur ei de Sapientia responsorii, quoniam sapientissimus fuit. David strenuus in bellicis rebus, Salomon strenuus prae caeteris in sapientia; nam et sapiens vir fortis dicitur. Unde Horatius poeta:

Fortis et in seipso totus teres atque rotundus.
Merito qui sapientia pollet fortis dicitur. De qua scriptum est: Sapientia vincit malitiam. Hi duo [Col. 1309B] menses fortissimi sunt calore, ut quidam versus referunt:

Solstitio ardentis Cancri fert Julius astrum,
Augustum mensem Leo fervidus igne perurit.

Ex traditione sanctorum Patrum discimus proprium esse sapientiae, ut fervorem praestet suis exsecutoribus. Ut de pluribus unum dicam, dicit Hieronymus in epistola ad Nepotianum de monachorum et clericorum vita. Porro Sunamitis in lingua nostra coccinea dicitur, ut significet calere sapientia, et divina lectione fervere. Idcirco congruere videtur Augusto mensi fervido, ut in eo cantentur responsorii de sapientia, quatenus eorum cantu instruamur oportere illos qui aliquam scintillam sapientiae perceperint, precari augmentum ejus a [Col. 1309C] summa sapientia et perfecta, quae in coelo habitat, juxta praesentium responsoriorum verba: Emitte, Domine, sapientiam de sede magnitudinis tuae. Et iterum: Da mihi, Domine, sedium tuarum assistricem sapientiam. Fervor mensis nos admonet et instruit suos per responsorios fervorem et amorem sapientiae sitire. In praesentibus duobus mensibus finitur fortitudo, decorque et altitudo sapientiae, quantum ad historiam pertinet Veteris Testamenti, Israeliticae plebis. Quod manifestius demonstratur ex historiis Esdrae et libro primo Machabaeorum, cum per ordinem venero ad illos.



CAPUT LXXIII. De responsoriis Job et Tobiae.

In Septembri mense, juxta doctrinam Romanae [Col. 1309D] Ecclesiae, canimus propter admonitionem necessariam de afflictione quam debemus recolere in diebus incolatus nostri, responsorios de psalmis in prima hebdomada, secunda et tertia de Job, in quarta de Tobia. Job de gentili populo electus est: Tobias in captivitate meruit probari, et probatus inveniri: Utrique propter coronam patientiae flagellati, utrique probati inventi per patientiam. Idcirco memoria eorum conjunctim et in uno mense celebratur. Quibus deficit numerus responsoriorum, id est, novenarius, his potest addi ad perfectionem novenarii numeri sufficientia de responsoriis Job, in quibus dolor et planctus continetur. Neuter enim eorum apice regni sublimatus erat. Quamobrem non possident [Col. 1310A] singuli singulos menses, sed in uno, in quo Assyriorum regnum memoramus, concluduntur. Ut comperi ab his: qui in plaga Orientali degunt, oppido infirmus est Septembris mensis: Idcirco responsorii de Job et Tobia infirmis in Septembri mense canuntur, ut aegrotantes in eo discant juxta exemplum beatorum Patrum Job et Tobiae, flagella Dei patienter tolerare. Narrant enim Orientales propter abundantiam novarum frugum et musti novitatem, mutari in infirmitatem corpora sumentia, ut quidam versificator canit, abundantia musti repletus est September:

Sidere, Virgo, tuo Bacchum September opimat.
Quantum pertinet ad historiam, quae per responsorios [Col. 1310B] praesentis temporis eliquatur, finitur regnum Assyriorum in responsoriis de Tobia. Responsorii de Judith, Esdra et de Esther, usque ad responsorios Machabaeorum, sub tempore Persarum et Medorum jacent.



CAPUT LXXIV. De responsoriis Judith, Esdrae et Esther.

Liber Tobiae et Judith et Esther non recipiuntur in canone apud Hebraeos. Tamen quia nos legimus illos in Ecclesia, cantamus ex illis responsorios. Ita scribit Eusebius in Chronica sua de Judith: Cambyses Persarum rex secundus annis octo. Hunc aiunt ab Hebraeis secundum Nabuchodonosor vocari, sub quo Judith historia conscribitur. De Esther sic: Septimus Artaxerxes annis quadraginta. Ea, quae de [Col. 1310C] Esther et Mardochaeo scripta sunt, quidam affirmant sub hoc rege gesta, quod ego non puto. Nunquam enim Esdras de Esther siluisset qui scribit hoc tempore Esdram et Nehemiam reversos ex Babylone, et ea deinceps consecuta, quae ab his gesta referuntur. Hucusque divina Scriptura temporum seriem continet. Memorat memoratus Eusebius ea quae sunt scripta de Mardochaeo et Esther, contineri tempore Artaxerxis regis, qui fuit undecimus Persarum, sic dicens: Persarum undecimus Artaxerxes, qui cognominatus est Mnemon, Darii et Parysatidis filius, annis quadraginta. Sub hoc rege mihi videtur historia, quae in Esther libro continetur, expleta. Ipse quippe est, qui ab Hebraeis Assuerus, et a Septuaginta interpretibus Artaxerxes vocatur. De quo rege [Col. 1310D] scribit sanctus Hieronymus in expositione Ezechielis, sic: Artaxerxes cognomento Mnemon, Darii et Parysatidis filius, regnavit annis quadraginta, qui ab Hebraeis Assuerus appellatur, sub quo Mardochaei et Esther narratur historia, quando omnis populus Judaeorum de mortis periculo liberatus, recepit pristinam libertatem. Fiuntque a secundo anno Darii usque ad extremum Assueri, anni centum quinquaginta quinque, menses quatuor, qui additi superioribus annis ducentis triginta quatuor, faciunt annos trecentos octuaginta novem, menses quatuor. Idcirco juxta ordinem historiae post Judith ordinandus est responsorius de Esdra, et post hunc responsorii de Esther. Hos et superiores responsorios [Col. 1311A] more solito juxta contextum historiae studui ordinare. In istis responsoriis consummatur regnum Persarum et Medorum. Hos enim responsorios, id est, de Judith, Esdra et Esther, cantamus in priore parte Octobris mensis.



CAPUT LXXV. De responsoriis Machabaeorum.

Machabaeorum historia tempora et regna Graecorum memorat. Nam et hos responsorios curavi, prout potui, statuere juxta ordinem historiae. Responsorium, [Disrumpam vincula populi mei,] non reperi in libro Machabaeorum. Ideo posui illum inter responsorios, de quacunque tribulatione sit necesse clamare. Regnum Medorum praecessit regnum Graecorum: quod superius memoravi defecisse in [Col. 1311B] officio Augusti mensis fortitudinem et decorum in populo Israel, ex historia Esdrae, ex libro Machabaeorum in isto loco monstrabitur. Scriptum est in primo libro Esdrae: Plurimi etiam de sacerdotibus et Levitis, et principes patrum, et seniores, qui viderant templum priusquam fundatum esset, et hoc templum in oculis eorum flebant voce magna. Et multi vociferantes in laetitia levabant vocem, nec poterat quisquam agnoscere vocem clamoris laetantium, et vocem fletus populi. Et iterum in libro primo Machabaeorum: Vae mihi, ut quid natus sum videre contritionem populi mei, et contritionem civitatis sanctae, et sedere illic cum datur inimicorum in manibus, sancta in manus extraneorum? Factum est templum ejus, sicut homo ignobilis. Vasa gloriae ejus captiva abducta sunt: [Col. 1311C] trucidati sunt juvenes ejus in plateis, et juvenes ejus ceciderunt gladio inimicorum. Quae gens non haereditavit regnum ejus? Omnis compositio ejus ablata est. Responsorii de Judith et Esdra et Esther, qui subjacent temporibus Persarum et Medorum, et responsorii de Machabaeis, qui subjacent temporibus Graecorum, uno mense concluduntur ob significationem minoris potestatis regnorum Medorum et Graecorum, quam fuisset Assyriorum et Romanorum. Quanto enim humiliora et viliora fuissent haec duo regna, id est, Medorum et Graecorum, quam Assyriorum et Romanorum. Orosius in primo libro historiarum ita manifestat, dicens: Ineffabili ordinatione per quatuor mundi cardines quatuor regnorum principatus distinctis gradibus eminentes et ut [Col. 1311D] Babylonium regnum ab oriente, a meridie Carthaginense, a septentrione Macedonicum, ab occidente Romanum. Quorum inter primum et novissimum, id est, inter Babylonium et Romanum, quasi inter patrem senem ac filium parvum, Africanum ac Macedonicum, brevia ac media, quasi tutor curatorque venerunt potestate temporis non jure haereditatis admissi. Ut opinor, satis monstratum est ex historia suprascripta, quare uno mense concludantur responsorii de tot historiis.



CAPUT LXXVI. De responsoriis prophetarum.

In Novembri mense juxta morem Romanae Ecclesiae, in prima hebdomada cantamus responsorios [Col. 1312A] de psalmis, in tribus sequentibus de prophetis. Non requiratur in prophetis ordo historiae: nec enim mos est prophetarum, ut ordinem historiarum sequantur: sed tactum Spiritus sancti, qui ubicunque vult, spirat, et cum vocem ejus audieris, nescis unde veniat et quo vadat. Isti enim responsorii vice diversorum missorum, Spiritus sancti praemittuntur ante adventum Christi. In nullis libris Veteris Testamenti toties reperitur admonitio Spiritus sancti ad populum, ut convertatur ad Deum, quoties in prophetis. Et ideo quia in proximo est, ut veniat salus mundi, id est in mense Decembri, ut eadem admonitio in Novembri mense frequenter celebretur, necesse est. Adveniente tempore, quod nominatur Adventus Domini, ea quae lucidius narrant de Christi [Col. 1312B] nativitate leguntur et cantantur. Nemo prophetarum tam lucide et aperte prophetat de Christi nativitate, quantum Isaias. Propterea ipse legitur in adventu Domini. Quem statum sequuntur et responsorii, qui evidentissime reboant de nativitate Christi. Omnes prophetae de Christo prophetaverunt: idcirco in Novembri mense et eorum libri leguntur, et de ipsis sumpti sunt responsorii. Jeremias qui plurimum narrat de passione Domini, reservatur usque ad tempus passionis. Tamen una lectio legitur de eo quinta Dominica ante nativitatem Domini. Novembri mensis regno Romanorum quodammodo respondet, Assyriorum regnum quoddam praesagium fuit regni Christiani populi, quamvis a longe. Istud est enim aeternum, et illud temporale. [Col. 1312C] Prophetae seminaverunt temporibus regnorum Assyriorum, et Africanorum, atque Graecorum, quod Christiani colligunt tempore Romani imperii. Idcirco fas est ut mentionem faciamus eorum sacrorum nos, qui Christiani sumus, et a Christo ita vocati tempore memorati imperii, qui ad opus nostrum seminaverunt messem, quam colligimus, de qua nutrimur. Et hoc nullo in tempore satius, quam in Novembri mense, qui est conjunctus et affinis Decembri, in quo Christus natus est, qui ad maturitatem perduxit sationem prophetarum, et nobis dedit potestatem colligendi eam. Finitis responsoriis superiorum regnorum, ordo est ut sequantur responsorii prophetarum, qui nobis laboraverunt in quos fines saeculorum devenerunt. Ut liquidius [Col. 1312D] monstretur quod cupio intimare, scribatur pars historiae memorati Orosii presbyteri de eadem re. A primo anno imperii Nini usquequo Babylon a Semiramide instaurari coepta est, interveniunt anni sexaginta, et quatuor: et a primo anno Procae, cum regnare coepit usque ad conditionem urbis factam a Romulo, intersunt anni aeque sexaginta quatuor. Ita regnante Proca, futurae Romae sementis jacta est, etsi nondum germen appareret. Eodem anno regni ipsius Procae, Babylonis regnum defecit. Et infra: Babylon novissime eo tempore a Cyro rege subversa, quo primum Roma a Tarquiniorum regum dominatione liberata est. Siquidem sub una eademque convenientia temporum illa cecidit, ista surrexit. [Col. 1313A] Illa tunc primum alienigenarum perpessa dominatum; haec tunc primum etiam suorum aspernata fastigium. Illa tunc moriens, quasi dimisit haereditatem: haec vero pubescens, tunc se agnovit haeredem. Tunc Orientis occidit, et ortum est Occidentis imperium. Et iterum infra Babylon post annos mille centum sexaginta quatuor, quam condita erat a Medis et Arbato rege eorum, praefecto autem suo spoliata, opibus et regno atque ipso rege privata est: ipsa tamen postea aliquandiu mansit incolumis; similiter et Roma post annos totidem, hoc est mille centum sexaginta quatuor, a Gothis et Alarico rege eorum, comite autem suo irrupta et opibus spoliata, nunc regno manet adhuc et regnat incolumis. Quamvis in tantum arcanis statutis [Col. 1313B] inter utramque urbem convenientiae totius ordo servatus sit, ut et ibi praefectus ejus Arbatus regnum invaserit, et hic praefectus ejus Attalus regnare tentaverit, tametsi apud hanc solam merito Christiani imperatoris attentatio profana vacuata sit: itaque haec ad hoc praecipue commemoranda credidi, ut tanto arcano ineffabilium judiciorum Dei ex parte patefacto, intelligant hi qui insipienter utique de temporibus Christianis murmurant, unum Deum disposuisse tempora, et in principio Babylonis, et in fine Romani imperii, illius clementiae esse quod vivimus: quod autem misere vivimus, intemperantiae nostrae. Ecce similis Babyloniae ortus et Romae, similis potentia, similis magnitudo, similia tempora, similia bona, similia mala: tamen [Col. 1313C] non similis exitus similisve defectus. Illa enim regnum amisit, haec retinet; illa interfectione regis orbata, haec incolumi imperatore secura est. Et hoc quare? Quoniam ibi in rege libidinum turpitudo punita, hic Christianae religionis continentissima aequitas in rege servata est. Ibi absque religionis reverentia aviditatem voluntatis licentia furoris implevit: hic et Christiani fuere, qui parcerent, et Christiani quibus parcerent, et Christiani, propter quorum memoriam, et in quorum memoria parceretur. Regnum Christiani populi sine fine perseverabit. Hoc enim certavit regnum Romanorum, ut totus orbis in unum concurreret et conveniret, ut uni Augusto census totius orbis describeretur. Hoc Deo auctore praestitum est Christiano populo. Ipse nominatur [Col. 1313D] per universum orbem terrarum, ipse uni Christo vere et perpetualiter describitur. Non erit inane quod propheta dixit: In omnem terram exivit sonus eorum, et in fines orbis terrae, verba eorum. Et in Evangelio Marci: Et in omnes gentes primum oportet praedicari Evangelium.



CAPUT LXXVII. De responsoriis de diversis officiis collectis.

Inveni quosdam responsorios disperse positos per diversa officia nocturnalia, qui non conveniebant cum caeteris, quales sunt: (Disrumpam vincula populi mei,) quem inveni inter responsorios de Machabaeis: et tamen in historia Machabaeorum non invenitur: et, (Peccata mea sicut sagittae infixae sunt [Col. 1314A] in me,) reperi inter eos qui de psalmis sunt: et tamen ipse non est assumptus de psalmis. Eadem ratio est de caeteris sequentibus, qui simul in unum collecti, positi sunt in nostro Antiphonario post responsorios de prophetis. Collegique simul quasdam antiphonas, quae consonant tempori exomologeseos, et solemus eos et eas canere per noctes, quando observatur jejunium indictum, et jejunium quatuor temporum anni.



CAPUT LXXVIII. De antiphonis conversis per convenientiam soni in Alleluia.

Antiphonae aliquae sunt post responsorios collectae, quarum sonus redactus est in sola Alleluia sibi invicem conjuncta, ut per Dominicas noctes [Col. 1314B] super psalmos matutinales solum Alleluia audiatur, ad memorandam laetitiam futurae resurrectionis, quae restat in octava die. Excipitur hymnus trium puerorum, de quo scriptum habemus in libello officiali.



CAPUT LXXIX. De ordine sepulturae cujuscunque Christianae.

Inveni in Romano et in Metensi Antiphonariis ordinem scriptum, quomodo fungi officio conveniat circa fines hominum, et circa sepulturam eorum. Ex utrisque collegi ea quae recta mihi videbantur et rationabili cursui congruere, atque ea redacta in unum corpus, posui sub uno textu in fine Antiphonarii nostri.



CAPUT LXXX. De responsoriis, quae cantabantur ab antiquis ante hymnum sanctae Mariae.
[Col. 1314C]

Inveni in vetusto Romano Antiphonario responsoria ad vesperos, quae ego subinde audivi canere, et cantavi. Sed quoniam maxima pars regionis nostrae non ea cantabat, neque potui rationem invenire cantandi ea ante hymnum sanctae Mariae, cum ante hymnum Zachariae non cantarentur, praetermisi ea. At nunc quia inveni ea in Romano Antiphonario, hic subjungo illa. In adventu Domini responsorius, Tu exsurgens, Domine, misereberis Sion, quia tempus miserendi ejus, quia venit tempus. In nativitate Domini, responsorius, Benedictus qui venit in nomine Domini. Alleluia. Versus, Deus Dominus et illuxit nobis. In Epiphania responsorius, [Col. 1314D] Dies sanctificatus illuxit nobis, Alleluia, Alleluia. Versus, Venite gentes, et adorate Dominum, Alleluia, Alleluia. In Dominicis noctibus responsorius, Quam magnificata sunt opera tua, Domine. Versus: Omnia in sapientia fecisti, repleta est terra opera tua, Deus. Et iterum Responsorius, usque ad vesperum, Quam magnificata sunt opera tua, Domine. Versus, Omnia in sapientia, ut supra. Infra hebdomadam responsorius. Adjutorium nostrum in nomine Domini. Versus, Qui fecit coelum et terram, per duas hebdomadas infra; Quadragesimam, responsorius: Educ de carcere animam meam, ut confiteatur nomini tuo, Domine. Versus: Periit fuga a me, et non est qui requirat animam meam. In sequentibus duabus hebdomadibus [Col. 1315A] responsorius: Esto nobis, Domine, turris fortitudinis a facie inimici. In novissimis duabus hebdomadibus responsorius, Usquequo exaltabitur inimicus meus super me? Respice et exaudi me, Domine, Deus meus. Versus, Qui tribulant me, exsultabunt si motus fuero, ego autem in misericordia tua speravi. In paschalibus diebus, responsorius, Alleluia, Alleluia. Versus, Cantate Domino canticum novum, [Col. 1316A] cantate Domino omnis terra. In Ascensione Domini, Alleluia, Alleluia. Versus, Ascendit Deus, in jubilatione, et Dominus in voce tubae. In diebus Pentecostes responsorius, Alleluia, Alleluia. Versus, Repleti sunt omnes Spiritu sancto, et coeperunt loqui, Alleluia, Alleluia. In festivitatibus sanctorum de responsoriis propriis quae in nocte cantantur.




[Col. 1315]
SYMPHOSII AMALARII PRESBYTERI METENSIS ET CHOREPISCOPI ECLOGAE DE OFFICIO MISSAE.
(Baluz., Capitul., ex ms. S. Galli in Helvetia.)


INCIPIUNT ECLOGAE DE ORDINE ROMANO ET DE QUATUOR ORATIONIBUS EPISCOPORUM SIVE POPULI IN MISSA.
[Col. 1315B]

Capitula sequentis opusculi praenotamus ut si forte quis ignarus exstans de ignobilitate hujus operis, aggrediensque illud quasi dignum, ac postea reperiens vile, ne poenitentia ductus dicat apud semetipsum vel apud suos astantes: Si cognovissem rusticitatem hujus operis, nullatenus in eo laborem oculorum meorum impenderem: videat modo in capite quae sequuntur usque in finem. Et si lectionis causa in aliquam nausiam incurrerit, non illi qui ordinavit tantum ingratus existat, sed et sibi, qui cognita ignobilitate, magis eam elegit rimari usque ad calcem.

I. Illud vero intimandum est quod ea quae celebramus [Col. 1315C] in officio missae ante lectum evangelium respicientia sunt ad primum adventum Domini usque ad illud tempus quando properabat Hierusalem passurus.

II. Introitus vero ad chorum prophetarum respicit, et merito hos tangimus hic, quoniam, ut Augustinus ait, Moyses minister fuit Veteris Testamenti.

III. Kyrie eleison ad eos prophetas respicit qui circa adventum Domini erant; de quibus erat Zacharias, necnon et filius ejus Joannes.

IV. Gloria in excelsis Deo ad coetum angelorum respicit, qui gaudium nativitatis Domini pastoribus annuntiaverunt.

V. Prima collecta ad hoc respicit quod Dominus agebat circa duodecimum annum quando ascendit [Col. 1315D] Hierosolymam, et sedebat in templo inter medios doctorum, et audiebat illos atque interrogabat.

VI. Epistola ad praedicationem Joannis pertinet.

VII. Responsorium ad benevolentiam apostolorum, quando vocati a Domino, et secuti sunt.

VIII. Alleluia ad laetitiam mentis eorum quam habebant de promissionibus ejus, vel de miraculis quae videbant fieri ab eo sive per nomen ejus.

IX. Evangelium ad suam praedicationem usque ad praedictum tempus.

[Col. 1316B] X. Deinceps vero quod agitur in officio missae, ad illud tempus respicit quod est a Dominica, quando pueri obviaverunt ei usque ad Ascensionem ejus sive Pentecosten.

XI. Oratio vero quam presbyter dicit a secreta usque Nobis quoque peccatoribus, hanc orationem designat quam Jesus exercebat in monte Oliveti.

XII. Et illud quod postea agitur, illud tempus significat quando Dominus in sepulcro jacuit.

XIII. Et quando panis mittitur in vinum, animam Domini ad corpus redire demonstrat.

XIV. Et quod postea celebratur, significat illas salutationes quas Christus fecit discipulis suis.

XV. Et fractio oblatarum illam fractionem significat quam duobus Dominus fecit discipulis suis in [Col. 1316C] Emaus.



De Romano ordine et de statione in Ecclesia.

Masculi stant ad australem partem, et feminae ad borealem, ut ostendatur per perfectiorem sexum firmiores sanctos semper constitui in majoribus tentationibus aestus hujus mundi, et per infirmiorem fragilioremque sexum infirmiores in aptiore loco. Ad hoc etiam pertinet quod et Joannes in Apocalypsi sua vidit angelum fortem qui posuit pedem suum dextrum super mare, sinistrum autem super terram. Fortiora etenim membra in majoribus periculis, altera in competentibus sistuntur.



De introitu episcopi.

Episcopus a laeva ingreditur, et transit ad dexteram. Christi unum corpus nos sumus omnes; ideoque [Col. 1316D] fas est quod episcopus intrans ecclesiam imitetur suum caput Christum ingredientem in mundum. Laevam partem tetigit Salvator noster, quia temporalem assumpsit; sed tendebat ad dexteram et docebat id ipsum Ecclesiam facere, quoniam resurrectione carnem quam assumpsit ad dexteram Dei elevavit, et Ecclesiam suam secum fecit consedere in coelestibus, sicut dicit Paulus apostolus, quia simul excitavit et simul sedere fecit in coelestibus. Audi quid dicit Salomon de dextera et [Col. 1317A] laeva: Longitudo dierum in dextera ejus, et in sinisera illius divitiae et gloria. Si longo tempore vivere cupimus, ad dexteram, id est ad futuram vitam tendamus, et in sinistra habebimus divitias et gloriam, id est, sufficientiam praesentis vitae.



De diaconibus et caeteris ministris episcopi.

Intrant cum eo non amplius quam septem diaconi, totidem subdiaconi, totidem acolythi cum thuribulis non amplius quam ternis. Saepe scriptum est et in multis locis apertum quod septenario numero universitas Ecclesiae designatur, quoniam multiplicatis partibus suis facit duodecim, id est ter quatuor duodecim, et quater tria duodecim, et ex duodenario numero patriarcharum et apostolorum universa Ecclesia propagatur. Si interrogaveris quare non possint [Col. 1317B] esse in eo ordine sex aut quatuor aut duo, respondebo quia Deus impari numero gaudet. Cur, inquis, Deus gaudet impari numero? Dico, quia impar numerus dividi non potest, et divisionem non vult Deus recipere in Ecclesia sua. Par numerus dividi potest sicut est sex in tres, et quatuor in duo, et duo in unum. Et unum ideo parem numerum non suscipimus in ordine supradicto, quia divisionem et schisma non vult Deus recipere in Ecclesia sua. Quamvis tacuissent de septem diaconibus ab apostolis ordinatis, ex hinc decreverunt apostoli vel successores apostolorum per omnes Ecclesias septem diaconos, qui sublimiori gradu essent caeteris, et proximi circa aram quasi columnae altaris assisterent, septem propter septem viros perfectos, quinque [Col. 1317C] propter quinque libros Moysi, tres propter spem, fidem et charitatem, unus propter unitatem Ecclesiae.



De portatione cereorum.

Quot diaconi sunt, tot candelabra portantur, quia omni Ecclesiae laboranti et imitanti Christum promittitur gaudium aeternae vitae et lux perpetua Quod manifeste declaratur in Apocalypsi Joannis, dicente Domino negligenti: Age poenitentiam, et prima opera fac. Sin autem, venio tibi, et movebo candelabrum tuum de loco suo (Apoc. II), id est, promissae lucis munere, si poenitentiam non egeris, te privabo.



De portatione thuribuli.

Portatur et thuribulum, quod Christi corpus significat, sicut scriptum est in eadem Apocalypsi: Alius angelus venit, et stetit ante altare habens thuribulum [Col. 1317D] aureum (Apoc. VIII). Quod sic expositum est. In conspectu scilicet apparuit Ecclesiae, factus ipse thuribulum, ex quo Deus odorem suavitatis accepit, et propitius factus est mundo.



De episcopo jam praesentato altari.

Episcopus veniens ante altare adorat primo sancta, et postea pacem dat presbyteris et diaconibus, quia illum imitatur de quo propheta scripsit: Multiplicabitur ejus imperium, et pacis ejus non erit finis (Isa. IX). Primo episcopus adorat sancta, quia primo illius misericordia impertienda est a quo pax et concordia et regnum Christi intra nos regnat. Duos sacerdotes osculatur, quia ipse est lapis angularis qui conjunxit duos in unum parietem altrinsecus venientes, [Col. 1318A] et dedit pacem his qui fuerant longe et his qui prope.


De Gloria Patri, et Filio, et Spiritui sancto.

Post datam pacem concordat sanctae Trinitati gloriam, quasi dicat: Gloriam referimus Deo Patri, et Filio, et Spiritui sancto, quia pacem quam prophetavit per sanctos suos prophetas nobis in novissimis temporibus dignatus est ostendere. Quando dicit, Sicut erat, diaconi procedunt ad altare et iterum revertuntur ad episcopum et stant erecti. Hoc significat quod ideo morti se tradiderunt, subauditur apostoli, ut Christi corpori adunarentur. In quo versu varietas multiplicium temporum demonstratur, id est, sicut erat in principio, praeteritum et nunc praesens, et semper futurum et aeternum, et in saecula [Col. 1318B] saeculorum longitudo magna. Unde Origenes: Quoties saecula saeculorum nominantur, fortasse licet ignotus nobis, tamen a Domino status aliquis terminus indicatur, quasi superiora tria circa tempus referantur, et ista inferiora circa saecula fidelium transeuntium. Altare pro testatione nominis Christi vidi sub altare per hyperbaton dictum est; non sub ara vidi occidere, sed qui sub ara fuerunt occisi, id est, sub testificatione nominis Christi, eorum animas vidi. Quando dicitur prophetalis versus, episcopus vadit ad altare, et osculatur eum; quia per ora prophetarum Christus venit in mundum, et transivit ad Passionem.



De statione diaconorum.

Diaconi primo stant inclinati ante altare cum episcopo [Col. 1318C] usque sicut erat, quia chorus martyrum sanctorum ante novissimam tribulationem in convalle lacrymarum manet. Postea martyrio coronati erecti stant liberati, et securi jam ab omni persecutione, quorum Deus oculos abstersit ab omnibus lacrymis et ab omni dolore et ab omni esurie; ideoque stant ante Dominum semper.



De statione episcopi.

Episcopus vero semper stat inclinatus usque ad prophetalem versum; quia Christus non anticipavit tempus quo praenuntiatus est per ora prophetarum. Tempore enim quo prophetae praedixerunt venit in mundum ad Passionem, et ideo cum versu prophetali vadit ad altare, quia Christum imitatur, ut ostendat populo omnia quae prophetae praedixerunt de [Col. 1318D] Christi passione vera esse et in tempore suo consummata; sicut aperte legitur in prophetia Danielis: Septuaginta, inquit, hebdomadae abbreviatae sunt super populum tuum et super urbem sanctam tuam, ut consummetur praevaricatio, et finem accipiat peccatum, et deleatur iniquitas, et adducatur justitia sempiterna, et impleatur visio et prophetes, et unguatur Sanctus sanctorum (Daniel IX). Et iterum inferius: Confirmabit autem pactum multis hebdomadis una, et in dimidio hebdomadis deficiet hostia et sacrificium (Ibid.). Quod dicit adducatur justitia sempiterna, de Christi adventu dicit. Quod dicit unguatur Sanctus sanctorum, de ejus baptismo dicit. Quod dicit confirmabit autem pactum multis hebdomadis una, de Joannis [Col. 1319A] praeconatu et de Christi praedicatione et de vocatione apostolorum dicit. Quod dicit et in dimidio hebdomadis deficiet hostia et sacrificium, de Christi passione et resurrectione dicit. Quod autem dicit septuaginta hebdomadas, id sunt anni solares quadraginti septuaginta quinque. Septem enim anni ponuntur in una hebdomada. Abbreviatas ideo dicit quia de quadragintis septuaginta quinque facit quadragintos nonaginta. Aufert embolismos de solaribus annis quadringentis septuaginta quinque, et ponit seorsum hos menses et annos quos facere potest ex embolismis. Embolismi fiunt in tanto numero annorum centum septuaginta quinque: quos oportet partiri per duodecim, quia duodecim menses in anno fiunt. Duodecies enim decatessera fiunt centum sexaginta octo, [Col. 1319B] id sunt quatuordecim anni; quos quatuordecim annos debes adjicere ad supradictos quadringentos septuaginta quinque, et fiunt quadringenti octuaginta novem. Remanserunt menses de centum septuaginta quinque septem super centum sexaginta octo. Hos septem adde ad quadringentos octuaginta novem annos, et fit inchoatio nonagesimi anni, in quo anno Dominus crucem ascendit. Et ideo dixit propheta: Confirmabit pactum multis hebdomadis una, quia in ea Joannes praedicabat, et apostoli ad fidem convenerunt, et in dimidio hebdomadis occisus est Christus Jesus. Septem menses qui additi sunt ad annos quadringentos octuaginta novem, idem ipse qui se subdidit Patri usque ad mortem, de hac exspectatione matri intulit dicens: Quid tibi et mihi est, mulier? [Col. 1319C] Nondum venit hora mea (Joan. II). Episcopus statim postquam adoraverit sancta, pergit ad dexteram altaris, et stat rectus versus ad orientem; et diaconi retro illum unus post unum, plures ad dexteram, pauciores ad sinistram. Episcopus ad dexteram altaris stat, quia Christus regnum praedicabat, in quo totum dextrum est, et nihil sinistrum habet. Stat et rectus, quia venit regere suos in virga ferrea, id est, in inflexibili justitia. Stat versus ad Orientem, quia, ut ipse indicat, non quaerebat voluntatem suam facere, sed ejus qui illum misit, sicut scriptum est: Quia descendit de coelo, non ut faciat voluntatem suam (Joan. VI), et reliqua. Nunquam retrorsum versus, sed semper faciem patris intuetur. Unde ipse Dominus in Evangelio: Scio unde veni et quo [Col. 1319D] vado (Joan. VIII). Sic namque oportet Christum et regnum praedicare coeleste et peccata sub pedibus sternere, respicere aeterna, et temporalia retro habere. Diaconi retro stant, quia, sicut diximus, bene martyrum choro aptari possunt, qui et ministrantes sunt in sancto altari, et dalmaticas portant quas solebat militaris usus portare. Ipsi diaconi praecesserunt ad altare, quia in Veteri Testamento martyres exstiterunt, et modo retro stant, quia post nativitatem Domini nihil minus martyrio digne coronantur. Aliqui ex ipsis stant ad dexteram, et aliqui ad sinistram, quia multi de contemplativa vita martyrio coronati sunt, et multi de activa vita ad coronam martyrii procedunt. De utrisque modis in duobus hominibus [Col. 1320A] contentum exemplum potest poni. Scribens namque Clemens Alexandrinus de Jacobo fratre Joannis historiam quamdam dignam memoriae refert (Euseb., lib. II, c. 9, ex versione Rufini). »Et is, inquit, qui obtulerat eum judici ad martyrium, motus etiam ipse confessus est se esse Christianum. Ducti sunt ambo ad supplicium pariter; et cum ducerentur, in via rogavit Jacobum dari sibi remissionem. At ille parumper deliberans, Pax tibi, inquit, et osculatus est eum; et ita ambo simul capite plexi sunt.« Jacobus contemplativam vitam ducebat, quia nemo eorum suum aliquid esse dicebat. Socius vero suus nullus dubitat quin praesentem vitam duceret, quamvis una cum illo ad gloriam regni coelestis martyrio candidatus intraret. Hi namque qui contemplativam [Col. 1320B] vitam ducunt, vigent majore numero virtutum quam hi qui activam in quo sufficere possunt ad exempla Marthae et Mariae, una ministrans activam vitam, altera sedens contemplativam.

Candelae primo ab acolythis illuminantur extra ecclesiam, et per acolythos portantur in ecclesiam. Primo candelae praecedunt, et postquam ventum fuerit ad altare, postponuntur. Utrumque demonstrant et doctores ecclesiae, id est illuminatores exstitisse ante nativitatem Domini, et postea. Acolythi namque accensores luminum dicuntur. Portantur manibus; quia quos scientia replent, bonis exemplis erigere nullatenus cessare debent. Eaedem candelae usque ad Kyrie eleison acolythorum manibus tenentur; et tunc ponuntur in pavimentum, et stant fixo [Col. 1320C] gradu. Sic oportet doctores ut rudem populum nullatenus de manibus relinquant antequam populus subjectus sciat dicere: Domine, miserere mei peccatoris. Quod est opere dicere, prout doctus sum a didascalo: miserum me recognosco, et ideo misericordiam Domini implorare oportet. Stantque tunc per se in ecclesia et illuminant ecclesiam, quoniam fas est ut qui jam doctus est a doctore doceat Ecclesiam pro vice doctoris. Quae similiter, ut diximus, de diaconibus plura stant a dextris, et pauca a sinistris. De quo idipsum significare velle intelligimus quod superius diximus de diaconibus. Post primam namque orationem ponuntur candelae ante altare, non jam altrinsecus ut antea, sed mistim per ordinem unaquaeque post alteram [Col. 1320D] usque ad novissimam; quia sunt quidam qui omnia relinquunt et sese ad vitam contemplativam constringunt. Plerique activam vitam ducunt, et habent curam terrenarum rerum. Tamen quantum possunt eleemosynas faciendo, vigilias exercendo, satagunt properare ad Ecclesiam. Quos utrosque nostra Ecclesia mistim tenet. Et quamvis ideo possit intelligi candelas per ordinem ante altare poni ut expedite possint ministri ad ambonem currere et circa altaria ministrare. Evangelium quod portatur propius episcopo ostendit quod ipsum est nobis via eundi ad regnum Dei.



De sessione episcopi.

Quod requiem animarum significet post aetam [Col. 1321A] orationem, et quid significet quod presbyteri cum eo sedent, et de eo quod versus sit ad populum, ostendit datam esse illi potestatem eorum acta scrutari. Episcopus quidem, post primam orationem quam precationem nominamus, sedet versus ad populum, et presbyteri cum eo. In ipsa vero precatione optationem bonam Ecclesiae intelligimus, quasi dicat populo: Optavi bonum Ecclesiae, et ideo sedeo. Et vos quidem, si delectat requiem possidere animarum, quaerite primum regnum Dei et justitiam ejus, et aeterna necessaria adjicientur vobis, et post invenietis requiem. Stare namque est adhuc in certamine posito et orare. Post victoriam vero sedere ac judicare. Sedent et presbyteri cum eo, quorum ministerium est idipsum enuntiare; de quibus Paulus: [Col. 1321B] Presbyteri duplici honore habeantur, maxime qui laborant in verbo Dei (I Timoth. V). Post primam orationem stat versus ad populum, ut se monstret populo postquam Domino se manifestavit et sua acta, oravit pro se suisque et pro populo bona precatus est, et laudem Deo retulit habere in ministerium opera populorum suorum examinare quis inter eos dignus habeatur vel quis indignus.



De sede episcopali

Nam ideo altior locus positus est episcopis ut ipsi superintendant et tanquam custodiant populum. Nam et Graece quod dicitur episcopus, hoc Latine superintentor interpretatur, quia superintendit, quia supervidet. Quomodo enim vinitori altior fit locus ad custodiendam vineam, sic et episcopis altior locus [Col. 1321C] factus est. Et de isto periculoso loco et alto periculosa ratio redditur, nisi eo corde stemus hic ut humilitate sub pedibus vestris simus et pro vobis oremus.



De Epistola.

Christus enim minister fuit, qui dixit: Non veni ministrari, sed ministrare (Matth. XX). Joannes nempe subminister, qui dixit: Hic erat quem dixi, qui post me venturus est, qui ante me factus est, qui non ascendit ad superiorem gradum quem solus solet ascendere qui Evangelium lecturus est, ut ostendat se subministrum esse, quia non est Joannes dignus solvere corrigiam calceamentorum, cujus verba in eo leguntur. Cantor vero ascendere potest indifferenter. Ascendit superius, quia Christus praelatus est Joanni. Stat in eodem, quia aestimabatur Joannes. [Col. 1321D] Stat inferius, quia venit ab eo baptizari. Non ascendit superius qui responsorium cantat quam qui lectionem legit, sed stat in eodem loco. Et si ascendit superius, secundum supradictos modos intelligitur. Responsorium ideo dicitur eo quod uno cantante caeteri respondeant. Cantavit unus Christus, id est, vocavit Petrum et caeteros apostolos. Illi responderunt, quia Christum imitati sunt. Et ideo responsorium convocationi apostolorum convenit. Ipse idem solus versum cantat, quia Christus seorsum pernoctans solus orabat, sicut in Evangelio: Ipse autem erat pernoctans in oratione (Luc. VI). Diaconus cum ascendit ad legendum, petit benedictionem ab episcopo, et accipit Evangelium de altari; et praecedunt [Col. 1322A] ante eum duo candelebra et duo thuribula sive unum. Illud quidem quid significet dictum est. Diaconus vero stat versus ad meridiem. Ad quam partem viri solent confluere. Petit prius benedictionem ab episcopo. Episcopus dat illi: Dominus sit in corde tuo et in labiis tuis. Incensum quod ponitur in thuribulum, orationem designat sanctorum. Unde dicit Propheta: Dirigatur oratio mea sicut incensum in conspectu tuo (Psal. CXL). Diaconus dicit, Dominus vobiscum. Et populus se vertit ad orientem, orat Deum ut possit digne intelligere quae auditurus est, et singuli faciunt signum sanctae crucis in frontibus eorum, ut per signum sanctae crucis sint loricati, quatenus nulla phantasia diabolicae fraudis aditum inveniat introeundi in corda eorum, et auferre possit semen [Col. 1322B] Evangelii de animabus eorum. Post haec baculi deponuntur e manibus. Judaei namque arundinem in dexteram Jesu dabant, et spineam coronam capiti ejus imposuerunt, et salutabant eum, atque genua ponentes adorabant eum illudentes. Nos vero fugientes consensum eorum, deponamus baculum quem illi erexerunt ob superbiam, neque coronam neque aliud operimentum super caput eadem hora tenentes. Si intraverit quis subito eadem hora in Ecclesiam, non salutamus eum, neque genua ponimus ad orationem donec lectum sit Evangelium.

Aliter baculum possumus intelligere humanum adjutorium. Unde et Jeremias: Maledictus homo qui confidit in homine (Jerem. XVII). Et reliqua. Sacerdotes namque in Ecclesia possunt esse baculi [Col. 1322C] nostri, qui pro nobis debent orare. Quam orationem pro baculo ponimus. Est aliquoties ut eo baculo utamur, aliquando non. Quando Christum in promptu habemus, non est necesse ullo baculo. Si quando propter peccata nostra discesserit, necesse est quaerere baculum, id est, orationes sanctorum. Quapropter quando sacerdos orat atque celebrat aliorum doctorum officia, baculos tenemus in manibus. Et quando ipsius Christi verba nobis loquuntur, baculos non tenemus in manibus. Ut ostendatur non difficile esse Christo per se docere posse populum suum. Quoniam ubi in promptu Christus loquitur, non ibi necesse habemus Petrum neque Paulum neque alium doctorem; quia ipse est unus magister qui in coelis est.



Cur sit diaconus in ambone versus ad meridiem.

[Col. 1322D] Diaconus pronuntians verba Evangelii ad meridiem stat versus, quoniam illis loquitur de quibus dicebat Paulus: Sapientiam loquimur inter perfectos (I Cor. VI). Quando enim sol ad meridiem vergitur, ferventior solet existere et altior. Significat namque Ecclesiam ferventem animo in amore Dei, elevatam esse in magno culmine virtutum. De qua parte sic fatur in Canticis canticorum: Indica mihi quem diligit anima mea, ubi pascas, ubi cubes in meridie (Cant. I). In eadem parte illum requirit sponsa qua recognoscit illum cubare, in meridie, id est, in eis quorum cor ardens est in dilectione Dei et dilectione proximi, ipsis de quibus loquitur Evangelium qui in corde bono et optimo audientes verbum retinent, [Col. 1323A] et fructum afferent in patientia. Sane quando solemus sedere ad lectionem magistrorum, facies magistri nostri amplius intenta in eum qui perfectius potest discere quam in eos qui minus perfecte discunt; non eo quod illi soli optet suam doctrinam, sed quia illos qui tardiorem sensum habent vult iterum doceri ab illo qui citius veram rationem invenire potest in doctrina magistri. Non dicimus ita ut hi qui post tergum sunt extorres sint a sancto Evangelio, sed ut per doctores minus eruditi erudiantur.


Tu qui scandisti culmen sublime minister,
Quanto excelsa petis, tanto moderatior esto.
Quantum prona solo, tantum fit proxima coelo
Mens etenim quae celsa petit. Haec ima tenebit,
Interiorque gradus quo vult descendere surgit.
Laetatur serpens inimicus si cadis, alme,
[Col. 1323B] Angelus altithroni si non gaudet quia tu sis.
Pocula celsa jubes tu scandere limen olympi.



De exstinctione cereorum.

Post lectum Evangelium candelae exstinguuntur. Per candelas signantur doctores Ecclesiae. Et quid vult istud quod post Evangelium exstinguuntur nisi quod nemo doctorum transcendere potest verba sancti Evangelii? Aperte etiam monstratur clauso sancto Evangelio exstinctam esse doctrinam doctorum.



De Credo in Deum.

Postquam Christus locus [Legend. locutus] est populo suo, fas est ut dulcius et intentius profiteatur credulitatem suam; sicque convenit populo post Evangelium, quia Christi verba audivit, intentionem credulitatis suae praeclaro ore proferre. Christiana [Col. 1323C] religio ut salva maneat corde creditur ad justitiam, oris autem confessio fit in salutem.



De praesentatione corporalis et calicis ad altare.

Post lectum Evangelium venit subdiaconus ferens in brachio sinistro calicem, in quo recipiantur amulae populorum, et super calicem corporale, quod accipiens diaconus ponit super altare, similiter calicem post receptas amulas. Dominus Jesus ipse [est subdiaconus et] diaconus. Subdiaconus quando aperuit librum et legit; diaconus quando dixit: Filius hominis non venit ministrari, sed ministrare (Matth. XX). Ipse ferens calicem et corporale. Nullo cogente venit Jerosolymam, appropinquante hora passionis suae, habens in sinistro brachio calicem et desuper corporale: quoniam quod passus est temporale [Col. 1323D] fuit, non aeternale. Non licet fieri de altero panno corporale nisi de lineo. Linteum namque per multas exercitationes venit ad candorem suum. Significat vero ipsam intentionem Dominicae passionis. Calix ipsam passionem, in qua suscepit amulas nostras.



Recapitulatio de passione Domini.

Bis enim narratur in ista scedula de passione Domini, unum quod fit in Evangelio, et alterum quod adhuc restat et agitur in altari. Cur hoc? Quoniam bis crucifixus est Jesus. Primo linguis Judaeorum, et postea cruce. Inde est quod Marcus hora tertia, id est, linguis Judaeorum; sed sicut alii Evangelistae narrant, manibus, hora sexta.



De oblatione.
[Col. 1324A]

Christus Dominus sacerdos est in aeternum secundum ordinem Melchisedech, qui rex Salem, id est, rex pacis, obtulit panem et vinum in praefiguratione veri sacerdotis Christi, qui obtulit Deo Patri verum panem, id est, corpus immaculatum, et vinum, id est, sanguinem suum; in cujus typo hodie nostra Ecclesia panem et vinum offert in consecratione corporis et sanguinis Domini. Et qui dedignantur oblationes offerre, dedignantur, quamvis non viva voce, confiteri se Christi passione non esse redemptos, et eamdem passionem memoriae suae mandare, ita tamen se non sit aliqua causa quae forte ad tempus impediat. Cum fanonibus offerunt, quoniam legimus in passione [Col. 1324B] Domini sudarium usurpatum esse. Aliter quippe fanones de lino efficiuntur. Et linum multis modis sanctae Scripturae pro exercitio passionis ponitur. Atque ideo fanonibus puris oblationes tenent ut se ostendant religione sancta et catholica accepisse pro fratribus animam ponere, et non solum animas, sed et puras, ut non sint aliqua haeresi pollutae, sed charitate mundatae. Unde dicit Apostolus: Et si tradidero corpus meum ut ardeam, charitatem autem non habuero, nihil mihi prodest (I Cor. XIII). Novissime omnium sacerdotes offerunt et diaconi, sed solum panem. Solus autem archidiaconus solet implere oblationes priorum, infundens aquam in calicem et amulam pontificis, ut ostendatur Christi corpus unum esse, et quod iste fecit pro omnibus fecit, sicut [Col. 1324C] Petrus in Evangelio Dominum discipulos interrogantem: Vos quem me esse dicitis (Matth. XVI), pro universitate discipulorum solus Petrus respondit: Tu es Christus Filius Dei vivi. Hoc quod omnes responderunt animo, viva voce solus Petrus protulit. Quod presbyteri in novissimo loco offerunt, non vacat a mysterio, quando Joannes in Apocalypsi sua vidit similem filio hominis in medio septem candelabrorum, et in eo vidit statum omnis Ecclesiae praesentis qualis esset. Et cum hoc descripsisset, Pedes, inquit, ejus similes aurichalco, sicut in camino ardenti (Apoc. I). Pedes ignitos novissimi temporis Ecclesiam dicit, quae eminentius est examinanda et probanda pressuris. Presbyteri ministerium est fortem esse in Ecclesia, ut pro se possit orare et pro populo. [Col. 1324D] Et isti, ideo quia fortiores sunt in Ecclesia, novissime offerunt, ut significent Ecclesiam; quoniam in novissimo tempore erit Antichristus, videlicet multo plures injuria sustinere quam praesente. Sed et si delectat audire cur viri ante feminas offerant, dicitur quia et primitiva Ecclesia in pressura, quando nondum pleniter Christiani erant, plures injurias sustinuerunt quam modo sustineat praesens Ecclesia. Feminae in medio offerunt, quia, sicut liquido patet, silentium est magnum in Ecclesia. Deo enim gratias, Christianitas maxime in istis temporibus viget, praecipue quoniam sublimis potestas Christiana est. Presbyterorum ministerium est et diaconorum in altari et circa altare ministrare; ideoque [Col. 1325A] ipsi soli accedunt ad altare, quorum ministerium est circa altare.



Quomodo stent ministri episcopi, diaconi et subdiaconi circa altare horae missae.

De ministrantibus hora missae. ---Eo namque tempore quo missa celebratur, diaconi stant retro episcopo, et subdiaconi ante faciem ejus. Notum est enim dixisse Christum discipulis suis: Omnes vos scandalum patiemini in me in ista nocte (Matth. XXVI); qui, sicuti Christus praedixit, eadem nocte relicto eo fugerunt. Ac per hoc modo eadem hora secundi Ministri altaris recedunt a facie episcopi, ut significetur ad tempus apostolos absentes fuisse et tamen retro exspectantes, quoniam post passionem illum secuti sunt. Quid est retro stare? Procul dubio sequi [Col. 1325B] anteriorem. Subdiaconi vero post angelicum hymnum stant inclinati usque dum dicitur: Nobis quoque peccatoribus. Tunc primo se erigunt, et stant in loco ubi ante steterunt; quoniam discipuli et mulieres sequentes erant Dominum usque ad locum crucifixionis, non solum sequentes, sed et plangentes. Conversus autem Jesus dixit: Filiae Jerusalem, nolite flere super me, sed super vos et super filios vestros (Luc. XXIII). Mulieres flebant quasi pro peccatore; sed ipse Dominus ostendit non super illum debere flere, sed super ipsas quae peccatrices erant. Et quid vis dicere quale ministerium habeant subdiaconi, quando stant inclinati, si pro suis peccatis non orant et plorant? Per tropologiam subdiaconi inclinati sunt, quia declinaverunt. Stant erecti per confessionem, [Col. 1325C] et rursum aspiciunt in faciem pontificis, postquam dicit: Nobis quoque peccatoribus. Et quomodo poterant discipuli et mulieres claudere oculos suos ut non viderent Dominum in cruce pendentem quem tantum amabant? Subdiaconi in ipso aspectu perseverant usque dum fanone calix circumdatur. Tunc demum recedunt, ut praeparent calices in quo corpus Domini honorifice servetur. Audiet quandiu supra die steterint ad crucem. Lucas inquit: Hic accessit ad Pilatum, et petiit corpus Jesu, et depositum involvit in sindone. Subsecutae autem mulieres quae cum ipso venerant de Galilaea, viderunt monumentum, et quemadmodum positum erat corpus ejus. Et revertentes paraverunt aromata et unguenta, et sabbato quidem siluerunt (Luc. XXIII). Mulieres quidem parant [Col. 1325D] aromata et unguenta unde condiatur corpus Domini, ne in pulverem redigatur. Subdiaconi quidem, postquam vident calicem circumdatum linteo, vadunt et praeparant calices sive sindones mundas in quibus recipiant corpus Domini, ne in terram cadat et in pulverem vertatur. Mulieres sabbato siluerunt. Scilicet et subdiaconi exspectant usque dum oratio Dominica compleatur et id quod pendet ad hanc orationem. Convenienter quippe sabbatum coaptatur orationi Dominicae, in qua sunt septem petitiones. Etenim per septimam sabbati septiformis spiritus intelligitur. Vel de oratione Dominica, quae sabbato aptatur. Vel silentium sabbati requiem mentis designat, quae datur per septem dona Spiritus sancti. [Col. 1326A] Et haec dona nos petimus in oratione Dominica. Unde ministri Ecclesiae eadem hora quiescunt. Plane diaconi inclinati permanent usque dum compleatur oratio Dominica. Et Subdiaconi erigunt se cum audiunt: Nobis quoque peccatoribus, per quos designantur illi quibus Christus dixit: Vos autem sedete in civitate donec induamini virtute ex alto (Luc. XXIV), scilicet apostoli. Sed istorum declinatio perseverans eorum perseverantiam in oratione designat ut acciperent promissum Domini. Quibus utique praecepit specialiter exspectare promissum Spiritus sancti in Jerusalem usque ad Pentecosten, illi stant inclinati usque dum compleantur septem petitiones orationis Dominicae, et de quibus supra legitur quod ministrantes ei erant usque ad sepulcrum, et postea praeparantes [Col. 1326B] aromata. Illi qui horum typum tenent, recedunt de altari ad ministerium praeparandum quando audiunt: Per omnia saecula saeculorum. Amen.


Versus.

Ecce habes hic tumulum Christi quam conspicis aram.
   Hinc sursum mente culmina celsa pete.
Lintea mirantur pariter flagrantia precans
   Concordes Domino. Haec tu meditare pie.
Discipuli vultum in terram deponite vestrum,
   Hoc vobis monstrant agmina sancta matrum.
Astemus humiles nos cum mulieribus omnes
   Ante pias facies angelicas jugiter.



De Te igitur, cur secreto cantetur.

Consuetudo namque Patrum nostrorum habebas ut qui orationem facerent, laudem Deo referrent. Igitur quod excelsa voce dicimus ante Te igitur, ad laudem pertinet Creatoris nostri, ut manifeste omnibus [Col. 1326C] demonstretur qui hanc valent distinguere, ubi et nos Deo gratias referendas esse refertur et angelicam creaturam pronuntiat unamquamque in ministerio apto laudare Creatorem suum. Postea namque sequitur Te igitur, oratio videlicet specialis sacerdotum, in qua orat et specialiter pro aliquibus, ut facit pro Apostolico, et postea ubi dicit famulorum famularumque tuarum, et illico postquam pro propriis orationem fundit, generaliter se convertit pro omnibus orare adjungens: Et omnium circum astantium, et caetera his similia. In eo videlicet quo ista oratio specialiter ad sacerdotem pertinet, solus Sacerdos in eadem intrat, secreto eam decantat. Sequitur magistri sui praecepta qui dicit: Tu autem cum oraveris, intra in cubiculum (Matth. VI), et [Col. 1326D] caetera. Iste namque mos apud nostram Ecclesiam usque hodie manet ut si quis orationem facit, specialiter facit. Hanc ita exaltat voce ut se ipsum admoneat quid in secreto cordis sui postulare debeat. Neque ab re est quare mos iste apud Christianos teneatur. Procul dubio quia Christus solus orabat. Unde Matthaeus: Et dimissa turba, ascendit in montem solus orare (Matth. XIV).



De crucibus in Te igitur.

Cruces in hac oratione senario numero perficiuntur, ut sicut Dei opera perfecta sunt, ita et ejusdem Dei et Domini nostri Jesu Christi corpus perfectum intelligatur. Senarius enim numerus partibus suis commutatus perfectus est. Hoc significat quod novissima [Col. 1327A] crux cum oblatione celebratur, quod pro tota Ecclesia venerat is pati cujus corpus passioni succubuit usque ad tactum crucis.


Aliter.

Quinque etiam ordines crucium quae fiunt ante sextum, quando cum oblata tangitur calix, significat quinque aetates mundi ante nativitatem Domini, sextus vero tempus illud quod restat a nativitate Domini usque in finem mundi. Significat enim semel tactus calix oblata semel Dominum ascendisse crucem, ut finem haberet cruciatus qui fiebat per quinque aetates mundi. Per oblatam quae exaltatur in manu signantur prophetae, qui in manibus exaltabant verum panem Christum quando ejus Incarnationem aperta voce prophetabant. Unde Isaias: Ecce, [Col. 1327B] inquit, virgo concipiet et pariet filium (Isa. VII). Cum ipsam crucem videt diaconus facere et incipere, calicem exaltare vadit, et tenet calicem simul cum episcopo exaltatum usque dum dicit: Per omnia saecula saeculorum, et postea ponit calicem in altare, et involvit eum sudario. Nempe Joseph, accepto corpore Jesu, involvit illud in sindone munda, et posuit illud in monumento suo. Hunc praesentem diaconum propter conveniens ministerium in typo ponimus Joseph, sive generaliter in typo eorum qui casto corde mysteria Christi suscipiunt. Diaconus siquidem qui tenet calicem exaltatum cum Pontifice, ponit illum in altare, quia Joseph deposuit de cruce corpus dominicum, et posuit in monumentum. Diaconus, sicut diximus, involvit cum sudario calicem, [Col. 1327C] quoniam Joseph involvit in sindone munda. In ipso altari, id est, in sepulcro, corporale jacet. Per quod intelligitur ipsum linteum majus quo totum corpus Domini tegebatur in sepulcro. Et per illud quod aliquam partem calicis tegit sudarium, intelligimus quod aliquam partem capitis Domini tegebat et aliquam non tegebat, sicut mos Judaeis est facere, et remanet in altari, id est, in sepulcro. Hoc opus usque dum tria capitula compleantur, id est, prologus de oratione sequenti: Pater noster, et Libera nos quaesumus, Domine. Etenim tres dies in sepulcro Dominus quievit. Postea namque commistum corpus Domini cum vino, simulque pace annuntiata, aufertur Dominicum corpus de altari, quoniam in tertia die anima quae descendit ad inferna ut liberaret [Col. 1327D] justos, corporis vivificaret membra, rediit ad corpus, et non est amplius inventum Dominicum corpus in sepulcro. Et ideo quoniam totus homo surrexit simul, fas est ut illico cum oblatione calix Domini auferatur de altari.



De nominibus quatuor orationum episcoporum sive populi in missa.

Prima oratio, aliquando oratio dicitur, aliquando collecta. Manifestum est quod ideo oratio dicitur, quia precantur bona pro populo. Collecta vero, quia populus inchoatur colligere in unum. Libeat fraternitatem tuam mihi, frater charissime, uti auctoritate sancti Augustini in hoc opusculo. Istud officium namque in quatuor species dividit, id est, in precationes, [Col. 1328A] in orationes, in postulationes, in gratiarum actiones, ita commemorans. Quidquid agitur in officio missae, antequam oblatae ponantur in altari, precatio nominatur. Et hanc distantiam facit inter precationem et deprecationem et imprecationem quod precatio sit quando bona optat populo, deprecatio quando orat ut devitet malum et desinat a peccatis, imprecatio quando mala optat, id est, maledicit. Prima vero oratio quam dicit episcopus precatio nominatur, id est, optatio bona pro populo. Diximus namque quod introitus foret ad officium prophetarum, quoniam per ora prophetarum Christus intravit in mundum, et non solum intravit, sed et carnem assumpsit, et homo factus est, ducens originem secundum carnem de sanctis patriarchis, quorum unus [Col. 1328B] valde optat et commendat exspectationem ejus populo ejus dicens: Non auferetur sceptrum de Juda, et dux de femore ejus, donec veniat qui mittendus est, et ipse erit exspectatio gentium (Gen. XLIX). Et iterum: Salutare tuum exspectabo, Domine (Ibid.). Itemque: Obsecro, inquit, Domine, mitte quem missurus es (Exod. IV). Hoc bonum optat sancta Maria Virgo Dei genitrix, quando Angelo respondit: Fiat mihi, ecce ancilla Domini, secundum verbum tuum, ut ipse procedat ex meo virginali utero qui salvet populum suum a peccatis eorum (Luc. I).



De secreta.

Secreta dicitur eo quod secretam orationem dat episcopus super oblationem, ut Deus velit respicere super oblationem propositam et deputare eam futurae [Col. 1328C] consecrationi. Notum est enim ideo secretam orationem facere super oblationem ut possit ex ea fieri corpus Christi.



De fractione oblatarum.

Fractio oblatarum illam fractionem significat quam Dominus duobus fecit in Emaus. Qua de re solent aliqui episcoporum, quando invicem communicant, tres portiones facere de una oblata in typo horum trium, id est, Christi et Cleopae et, ut dicunt, Lucae. Sicut enim multae Ecclesiae sunt per universum orbem terrarum propter diversa loca, et tamen una sancta est catholica propter unam fidem, sic et multae oblatae propter vota offerentium unus panis est propter unitatem corporis Christi. Si enim requiris [Col. 1328D] quare non integra oblata ponatur in calicem, cum constet integrum corpus Domini resurrexisse, partim resurrecturum, partim jam vivit, ut ultra non moriatur, partim mortale est, et tamen in coelo. Unde dicit Apostolus: Nostra autem conversatio in coelis est (Philip. III).



De pace annuntiata antequam commisceatur corpus et sanguis Domini.

Duobus enim modis potest accipi pax dicta ab episcopo sive presbytero antequam corpus Domini mittatur in sanguinem. Scilicet et illa pax per istam intelligi potest quae justis eodem tempore data est, quando anima Christi descendit ad infernum, et eruit inde omnes fideles, et abstersit Deus omnem lacrymam ab oculis eorum, ut amplius eis non sit [Col. 1329A] dolor neque luctus, sed in pace Dei, qua angeli pacati sunt cum eo ut vivant in aeternum. Vel certe ea pax per istam intelligi potest quae data est Christi corpori quando anima ad illud rediit; ut sicut neque anima unquam turbata est pro sua morte, ita nec corpus ultra turbetur de sua mutatione; sed ea pace fruantur utraque ut semper gaudeant de aeterna immortalitate. Non enim ab re est si per tactum quo tanguntur labia calicis eodem tempore scripturam illam accipiamus: Et insufflavit in faciem ejus spiraculum vitae (Gen. II), ut eo membro restauratio vitae legatur cui primo ut viveret legitur data. Sane et illud rationi congruit ut quatuor sensus sunt in capite, per quatuor partes labia calicis tangantur, sive quia per quatuor partes mundi Christi resurrectio [Col. 1329B] speratur. Inde scriptum est: A quatuor ventis veni, et insuffla super interfectos istos, et reviviscant (Ezech. XXXVII). Sicut enim postquam pueri clamaverunt Osanna benedictus qui venit, Gentiles quidam, qui nondum erant Dei, quaerebant per Philippum, qui erat os lampadis, videre Jesum, in quo significatum est Gentiles futuros corpus Domini per fidem, ita et iste panis quando primum ponitur in altari, datur intelligi futurum de eo fieri corpus Domini. Audiamus quid de jam commemoratis gentilibus respondeat Dominus: Nisi granum frumenti cadens in terram mortuum fuerit, ipsum solum manet (Joan. XII). In quo profecto ostenditur, nisi ipse moriatur, gentilitatem non fieri corpus suum. Sic sane et panis purus corpus suum antea fieri non poterat, nisi ad [Col. 1329C] memoriam reducatur Sacerdotis sacramentum passionis Domini, et crucis signaculum super eo celebretur.



Item de secreta.

Christus solitudinem quaesivit in oratione. Quanto magis non oportet quaerere, qui undique circumdamur tumultibus vitiorum et consuetudine saeculari. Utile namque est omnem orationem specialem sacerdotum secretam esse, ut non cogitemus quomodo placeat vox et compositio oris populo terreno, sed tantummodo cogitemus qualiter mens soli Deo concordet, quem orat. Ab illo loco ubi secretam dicit episcopus usque ad Agnus Dei, totum illud vocat Augustinus orationes.



De praefatione.

[Col. 1329D] Praefatio namque dicitur quasi praelocutio. Haec namque oratio quae praefatio dicitur, praelocutio est totius secuturae orationis quae inchoatur. Te igitur pervenit usque ad Agnus Dei. Hanc consuetudinem haec oratio tenet quam habuit oratio patrum nostrorum, qui solebant laudes Domino referre in oratione. Ita namque Daniel oravit: Domine Deus noster, qui eduxisti populum tuum de terra Aegypti in manu forti, et fecisti tibi nomen secundum diem hanc (Dan. IX). Et paulo post: Avertatur, obsecro, ira tua et furor tuus a civitate tua, etc. Primo namque laudavit Dominum in eo quod eduxerit populum suum de servitute gravi. Et postea deprecatus est de praesenti tribulatione.



De benedictione post communionem.
[Col. 1330A]

Post communionem hanc orationem Augustinus postulationem vocat. Post communionem namque dicit quia postquam populus communicat haec sequitur. Super populum vero, quia tunc benedicitur populus ut nostro sancto conveniant Evangelio. Post orationem et communicationem benedictio sequitur, quoniam postquam Christus in cruce oravit et coram discipulis manducavit et reliquias eis dedit, elevatis manibus suis benedixit eos (Luc. XXIV): et factum est cum benediceret eos, recessit ab eis, et ferebatur in coelum. Nostra quippe benedictio postulatio est apud Dominum ut benedicere dignetur. Episcopus namque data benedictione revertitur ad propria. Postea annuntiat diaconus, Ite Missa est. [Col. 1330B] In angelorum typo loquitur populo, qui dixerunt apostolis: Hic Jesus, qui assumptus est a vobis in coelum (Act. I). Et reliqua. Quid est namque: Ite Missa est, frater mi, nisi: Ite cum pace ad domos vestras. Legata est pro vobis oratio ad Dominum, et per angelos, qui nuntii dicuntur, allata est in conspectum divinae majestatis. Populus respondit: Deo gratias. Hanc responsionem Augustinus vocat gratiarum actiones. Hoc agit sancta Ecclesia more apostolico, qui erant adorantes Jesum, et regressi sunt Jerosolymam cum gaudio magno (Luc. XXIV). Audi qualiter apostoli Deo gratias referant, et erant semper in templo laudantes et benedicentes Deum qui vivit et regnat in saecula saeculorum. Amen.



Qualiter quaedam orationes et cruces in Te igitur agendae sunt.
[Col. 1330C]

Te igitur, clementissime Pater, per Jesum Christum Filium tuum, Dominum nostrum, supplices rogamus et petimus uti accepta habeas et benedicas. Hic signat oblationem et calicem tribus vicibus, non tamen sub una cruce, sed separatim singulis singulas faciens cruces. Haec + dona, haec + munera, haec + sancta sacrificia illibata. In primis quae tibi offerimus pro Ecclesia tua sancta Catholica, quam pacificare, custodire, adunare, et regere digneris toto orbe terrarum, una cum famulo tuo papa nostro illo. Memento, Domine, famulorum famularumque tuarum illorum et illarum (Hic nomina vivorum memorentur, si volueris, sed non Dominica die, nisi caeteris diebus) et omnium circum astantium quorum tibi fides cognita est et nota devotio, [Col. 1330D] qui tibi offerunt hoc sacrificium laudis pro se suisque omnibus, pro redemptione animarum suarum, pro spe salutis atque incolumitatis suae, tibique reddunt vota sua aeterno Deo vivo et vero. Communicantes et memoriam venerantes in primis gloriosae semper virginis Mariae genitricis Dei et Domini nostri Jesu Christi, sed et beatorum apostolorum ac martyrum tuorum Petri, Pauli, Andreae, Jacobi, Joannis, Thomae, Jacobi, Philippi, Bartholomaei, Matthaei, Simonis, et Tathaei, Lini, Cleti, Clementis, Sixti, Cornelii, Cypriani, Laurentii, Chrysogoni, Joannis et Pauli, Cosmae et Damiani. Si fuerit natale sanctorum, hic dicat: Sed et diem natalitii beati illius vel beatorum illorum celebrantes, et omnium sanctorum tuorum, [Col. 1331A] quorum meritis precibusque concedas ut in omnibus protectionis tuae muniamur auxilio per Christum Dominum nostrum. Hic inclinat se usque ad altare, dicens: Hanc igitur oblationem servitutis nostrae, sed et cunctae familiae tuae quaesumus, Domine, ut placatus accipias, diesque nostros in tua pace disponas, atque ab aeterna damnatione nos eripi et in electorum tuorum jubeas grege numerari, per Christum Dominum nostrum. Hic erigit se sursum, solam oblatam hic benedicit. Quam oblationem tu Deus in omnibus quaesumus benedictam +, adscriptam +, ratam +, rationabilem, acceptabilemque facere dignare, (hic ambos signat, id est, oblationem et calicem) ut nobis corpus + et sanguis + fiat dilectissimi filii tui Domini nostri Jesu Christi. Qui pridie quam pateretur [Col. 1331B] accepit panem in sanctas ac venerabiles manus suas, elevatis oculis in coelum ad te Deum Patrem suum omnipotentem, tibi gratias agens, benedixit +, fregit, dedit discipulis suis, dicens: Accipite et manducate ex hoc omnes. Hoc est enim corpus meum. Simili modo postea quam coenatum est, accipiens et hunc praeclarum calicem in sanctas ac venerabiles manus suas, item tibi gratias agens, benedixit +, dedit discipulis suis, dicens: Accipite et bibite ex hoc omnes. Hic est enim calix sanguinis mei Novi et aeterni Testamenti, mysterium fidei, qui pro vobis et pro multis effundetur in remissionem peccatorum. Haec quotiescunque feceritis, in mei memoriam facietis. Unde et memores, Domine, nos tui servi, sed et plebs tua sancta, Christi Filii tui Domini Dei nostri, tam [Col. 1331C] beatae passionis, nec non et ab inferis resurrectionis, sed et in coelos gloriosae ascensionis, offerimus praeclarae majestati tuae de tuis donis ac datis (hic quatuor vicibus solam oblationem signat, et in quinta vice super calicem solum crucem faciens) hostiam + puram, hostiam + sanctam, hostiam + immaculatam, panem + sanctum vitae aeternae, et calicem + salutis perpetuae. Supra quae propitio ac sereno vultu respicere digneris et accepta habere sicuti accepta habere dignatus es munera pueri tui justi Abel, et sacrificium patriarchae nostri Abrahae, et quod tibi obtulit summus sacerdos tuus Melchisedech, sanctum sacrificium, immaculatam hostiam. Hic inclinat se iterum juxta altare, dicens: Supplices te rogamus, omnipotens Deus. Hic orat apud se quod voluerit. Deinde dicit: Jube [Col. 1331D] haec perferri per manus angeli tui in sublime altare tuum in conspectu divinae majestatis tuae. Hic se erigit, haec verba dicens: Ut quotquot ex hac altaris participatione sacrosanctum filii tui corpus et sanguinem sumpserimus, omni benedictione coelesti et gratia repleamur per Christum Dominum nostrum. Hic orationes duae dicuntur, una super dyptitios [Forte, diptycha], altera post lectionem nominum. Et hoc quotidianis vel in agendis tantummodo diebus. Memento etiam, Domine, et eorum nominum qui nos praecesserunt cum signo fidei et dormiunt in somno pacis. Et recitantur. Deinde postquam recitata fuerint, dicit: Ipsis, Domine, et omnibus in Christo quiescentibus locum refrigerii, lucis, et pacis ut indulgeas deprecamur [Col. 1332A] per Christum Dominum nostrum. Nobis quoque peccatoribus famulis tuis de multitudine miserationum tuarum sperantibus partem aliquam et societatem donare digneris cum tuis sanctis apostolis et martyribus, cum Joanne, Stephano, Matthia, Barnaba, Ignatio, Alexandro, Marcellino, Petro, Felicitate, Perpetua, Agathe, Lucia, Agne, Caecilia, Anastasia, et cum omnibus sanctis tuis, intra quorum nos consortium non aestimator meriti, sed veniae quaesumus largitor admitte per Christum Dominum nostrum. Hic archidiaconus erigens se venit, et involvens calicem mappula, levat illum contra domnum papam. Per quem haec omnia, Domine, semper bona creas. Hic ambo signat, id est, oblationem et calicem, tribus vicibus, singulis singulas facies cruces, sanctificas +, [Col. 1332B] vivificas +, benedicis +, et praestas nobis. Hic levat domnus papa oblationes duas usque ad oram calicis; et tangens eum de oblationibus, tenente illum archidiacono. Per ipsum et cum ipso et in ipso est tibi Deo Patri omnipotenti in unitate Spiritus sancti omnis honor et gloria. Tunc dicit in altum: Per omnia saecula saeculorum. Respondent: Amen. Tunc reponit oblationes in altare, et dicit in altum. Oremus. Deinde dicit: Praeceptis salutaribus moniti, et divina institutione formati, audemus dicere, Pater noster qui es in coelis, sanctificetur nomen tuum, adveniat. Usque libera nos a malo. Tunc dicit domnus papa, interveniente nullo sono, hanc orationem: Libera nos, quaesumus, Domine, ab omnibus malis praeteritis, praesentibus et futuris, et intercedente beata et gloriosa semper [Col. 1332C] virgine Dei genitrice Maria et sanctis apostolis tuis Petro et Paulo atque Andrea, et sancto Stephano protomartyre tuo, et beatis confessoribus tuis Hilario, Martino, atque Benedicto, (hic nominat quales voluerit sanctos vel quantos commemorat) cum omnibus sanctis, da propitius pacem in diebus nostris, ut ope misericordiae tuae adjuti, et a peccato simus semper liberi, et ab omni perturbatione securi per Dominum nostrum Jesum Christum Filium tuum. Deinde dicit: Pax Domini nostri Jesu Christi sit semper vobiscum. Respondent, et cum spiritu tuo. Deinde dat pacem altario vel patenae. Et sic populus dat sibi pacem. Dum vero domnus papa dicit: Pax Domini sit semper vobiscum, non mittit partem sanctam in calicem, sicut caeteris sacerdotibus mos est dum confringunt, [Col. 1332D] et Agnus Dei dicunt. Et expleta confractione communicat domnus apostolicus, partem sibi mordet, et reliquam in calicem mittit, faciens crucem de ea tribus vicibus super calicem nihil dicens; et sic confirmat de calice, tenente calicem archidiacono. Quando vero domnus apostolicus descendit ab altari, incipit communicare populus. Dicitur Antiphona ad communionem; et expleta communione et antiphona, tum surgit domnus papa, et veniens ad altare salutat altius, dicens: Dominus vobiscum. Respondent, et cum spiritu tuo. Deinde dat orationem: Quod ore sumpsimus, Domine, mente capiamus, et de munere temporali fiat nobis remedium sempiternum per Dominum nostrum Jesum Christum.




[Col. 1333]
SYMPHOSII AMALARII EPISTOLAE.
(Apud Acherium, Spicilegii tomo III, pag. 330, et ex Marten. Ampl. Collect.)
(G)*



EPISTOLA PRIMA. AMALARII AD JEREMIAM SENONENSEM ARCHIEPISCOPUM DE NOMINE JESU.
[Col. 1333A]

Clarissimo Patri et acutissimo rhetori Jeremiae vati in nostra Jerusalem Amalarius.

Scribunt Salvatoris nostri Jesu nomen per aspirationem, cujus rationis expers sum. Scio vobis ignotum non esse, si alicujus rationis causa postponatur post I aspiratio in nomen Iesu, quam intimate filio vestro si adsit. Scio si est, adfore in promptuario mentis vestrae quod fluat ad me. Antequam pergeret domnus Carolus Romam novissime, audivi sacerdotes Galliae nostrae sonare Gisus, quod neque cum Hebraeis neque cum Graecis conveniebat. Ab illo tempore audio Iesus, ut opinor, quod convenit cum [Col. 1333B] Hebraeis, quorum ducis nomen legitimus Iesus. Qui Iesus nomine suo praefigurabat nostrum Iesum, ut Sedulius:

. . . . Jam tunc famulata videbant
Sidera venturum praemisso nomine Jesum.

Nam Graeci his notis .. conscribunt illud nomen; et legunt : Unde mihi videtur, si tamen vobis non alias, oportere scribi per et et , sive , quod legimus Ihesus. Quibus notis memoratum nomen scribere debeam, oro ut mandetis.





EPISTOLA II. JEREMIAE AD AMALARIUM.

Porphyrius philosophus nomen IESU in anacrosticha sua Latine scribit hoc modo IHESUS, quem novimus utriusque linguae peritissimum fuisse, usus [Col. 1333C] videlicet ita Graeca littera pro longa, quam Graeci in lingua propria pro longa semper sonant. Latini vero pro longa. Alia vero ratione imitantes Hebraeos Iesum pronuntiamus, non per aspirationem, sed per Graecum scribentes.



EPISTOLA III. AMALARII AD JONAM EPISCOPUM.

Pater intimate nato, quibus notis inferius figuratis rectius videatur vobis pingi nomen Iesu an .

At ille, inquit, sicut et Graecis litteris, et alia qualicunque Latina convenienti superioribus scribitur nomen Christi, ita et addita convenienti Latina scribitur .



EPISTOLA IV. AMALARII AD RANTGARIUM EPISCOPUM.
[Col. 1333D]

Amalarius Rantgario episcopo reverendissimo civitatis Noviomensis.

Memini me interrogatum a vestra paternitate quomodo [Col. 1334A] intelligerem quod scriptum est in Dominica institutione: Hic est calix sanguinis Novi et aeterni Testamenti, mysterium fidei. Quia comperi vos velle scire quomodo intelligerem illud, ideoque scriptis paucis litteris intimo quomodo sentiam. Fuit enim calix Veteris Testamenti de quo in Exodo scriptum est, cap. XCVIII: Tulit itaque Moyses dimidiam partem sanguinis, et misit in crateras: partem autem residuam fudit super altare (Exod. XXIV, 6). Et paulo post: Hic est, inquit, sanguis foederis quod pepigit Dominus vobiscum super cunctis sermonibus his (Luc. XXII, 17). Hunc calicem consummavit Dominus in coena sua secundum Lucam dicentem: Et accepto calice gratias egit et dixit: Accipite et dividite inter vos. Dico enim vobis quod non bibam de [Col. 1334B] generatione vitis, donec regnum Dei veniat. Calix Veteris Testamenti, sanguine animalium irrationabilium redundabat. Ille sanguis figura fuit veri sanguinis Christi. Quem calicem, id est, in quo bibimus sanguinem Christi, initiavit nobis ipse in memorata coena post consummatum priorem calicem, ut idem Lucas memorat in sequentibus: Similiter et calicem postquam coenavit, dicens: Hic est calix Novi Testamenti in sanguine meo, qui pro vobis fundetur (Luc. XX). Hic calix est in figura corporis mei, in quo est sanguis qui manabit de latere meo ad complendam legem veterem, quo effuso deinceps erit Novum Testamentum; quoniam novus sanguis et innocens, id est, hominis absque peccato effundetur pro redemptione humana, quod antea non est factum sanguine [Col. 1334C] alicujus animalis irrationalis. Iste sanguis novus est, qui effusus est pro salute nostra, quia non est animalis alicujus irrationabilis, sed hominis rationalis; propterea dicitur Novi Testamenti, quoniam illo effuso vetera transierunt, et facta sunt nova. Ipse vocatur aeterni Testamenti, quia Novum Testamentum non mutabitur ad aliud Testamentum, sicut mutatum est Vetus in Novum. Ipse vocatur mysterium fidei, quoniam qui credit se redemptum ab eo sanguine, et imitator fit passionis ipsius, ei proficit ad salutem et ad vitam aeternam. Unde Dominus dicit: Nisi manducaveritis carnem filii hominis, et biberitis ejus sanguinem, non habebitis vitam in vobismetipsis (Joan. VI, 54). Hoc est, nisi participes fueritis meae passionis, et credideritis me mortuum pro vestra [Col. 1334D] salute, non habebitis vitam in vobis. Mysterium Graece, Latine secretum, quia fides ista latet in cordibus electorum, propterea vocatur secretum fidei. Mysterium fidei fides est, ut Augustinus in epistola 23 ad Bonifacium episcopum: Sicut ergo secundum [Col. 1335A] quemdam modum sacramentum corporis Christi, corpus Christi est, sacramentum sanguinis Christi, sanguis Christi est; ita sacramentum fidei, fides est. Simili modo possumus dicere: Hic est calix sanguinis mei Novi et aeterni Testamenti; ac si dicat: hic est sanguis meus qui pro vobis datur, ut deinceps Novum et aeternum Testamentum a me accipiatur et teneatur. Sequitur: mysterium fidei hoc credere debetis, id est, hanc fidem habere debetis, ut per illum remissio vobis sit omnium peccatorum.



EPISTOLA V. AD HETTONEM [a 1Kb] MONACHUM.

Dignata est fraternitas vestra nobis mandare, ut auctorem illum vobis nominarem, qui distinctionem [Col. 1335B] facit inter Seraphin, quando neutri generis est, et quando masculini. Non omnia mihi in promptu possunt occurrere, quae de illis agminibus legistis et legi. Tamen illum auctorem modo promam qui discernit inter cherubin neutri generis et masculini, nec non et illum qui Seraphim per m, masculi generis dicit, et neutri per n. Opinor quod eisdem finalibus litteris terminetur apud Graecos cherubin et seraphin. Dicit Hieronymus in tractatu Ezechielis tertii libri: »Quanquam plerique cherubin neutrali genere numeroque plurali dici putent, nos scire debemus singulari numero esse cherub generis masculini, et plurali ejusdem generis cherubim, non quo sexus in ministri Dei sit, sed quo unumquodque juxta linguae suae proprietatem diversis appelletur generibus. [Col. 1335C] Angeli vocantur numero plurali Malachim, et cherubim et seraphim ejusdem generis et numeri.« Ubi sanctus Hieronymus dicit, nos scire debemus quod Latinus Latinis fuit locutus. Ipse erat Latinus, Paula et filia ejus Eustochium Latinae erant. Ex hoc intelligere possumus, quod nos Latini debemus illorum ministrorum nomina masculino genere tenere juxta Hebraicam auctoritatem, quam Hieronymus interpretatus est. Et ubi dicit: »Non quo sexus in ministris Dei sit, sed quo unumquodque juxta linguae suae proprietatem diversis appelletur generibus:« ex hoc intelligimus quod alterius generis sunt ministri memorati in peregrina lingua. Dicit Beda in libro primo de tabernaculo et vasis ejus: »Et quidem numero singulari cherub, [Col. 1335D] plurali autem cherubin dicitur, et est nomen generis masculini; sed Graeca consuetudo neutro genere cherubin posuit, m littera in n mutata. Verum noster interpres Hebraeum secutus idioma, masculino genere posuit.«

Monstrabo iterum ubi idem interpres Hieronymus ponat seraphin neutro genere. Scribit in libro quem fecit de seraphin (Cap. 6, post init.) quae leguntur in Isaia inter caetera: »Nullum prophetarum extra Isaiam vidisse seraphin circa Deum stantia, et ne ipsa quidem seraphin alibi lectitari.« Novit charitas vestra quando dixit stantia, et ipsa neutro genere ea [Col. 1336A] protulisse. Habemus et non minimam auctoritatem ex consuetudine Ecclesiae, quae solet quotidie in oratione quae fit super mensam proferre, Beata seraphin.



[b 1Kb] EPISTOLA VI. AD GUNTRADUM.

Amalarius Guntrado dilecto filio in disciplina Christi.

Fili mi, recordatus sum percunctatum esse pollens ingenium tuum, quare non me cum majori cautela custodirem, ne illico post consumptum sacrificium spuerem. Addidisti, quod non videres caeteros sacerdotes hoc facere, id est statim spuere post comestam eucharistiam. Quando hoc audivi a te, nec multum tibi dixi, nec cogitavi ex hoc tibi respondere, [Col. 1336B] nauci duxi talem percunctationem; jam in itinere degens aporiatus sum tua dilectione, ne aliqua suspicio remaneret tibi falsa in pectore. Quasi ergo propterve hoc agerem contra nostram religionem, et ne remaneres in aliquo errore ignorantiae, idcirco potissimum quoniam sensi te sensisse me agere contra consuetudinem religiosorum presbyterorum, malui ex itinere formare tibi animum meum; quam diutius remanere ardens ingenium tuum in suspicione inutili. Attende primo, fili mi, sententiae Pauli dicentis: Spiritalis judicat omnia; ipse autem a nemine judicatur (I Cor. II, 15). Si quod circa spiritum est in suo ordine manet, ea quae per corpus geruntur recta deputantur, dicente eodem Apostolo: Omnia munda mundis (Tit. I, 15). Multi sunt qui [Col. 1336C] munditiam corporis observant secundum usum Pharisaeorum, ex quorum tamen mentibus procedunt immunda, quae Dominus computat in Evangelio dicens: De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae: haec sunt quae coinquinant hominem (Matth. XV, 20). Inter ista non deputatur sputum, nec-procedit ex mala cogitatione quae coinquinat hominem. Sputum naturale est nobis, sine peccato procedit ex nobis, sanitati nostrae proficit ejus processio, sine vituperatione religiosorum hominum agimus quod Christus egit pro salute nostra, docente Evangelio: Lutum fecit Dominus ex sputo, et linivit oculos caeci nati (Joan. IX, 6). Et iterum [Col. 1336D] secundum Marcum: Misit digitos suos in auriculas, et expuens tetigit linguam ejus (Marc. VII, 32). Corpus Domini saluti hominum consecratum est in aeternum. Ejectio sputi salutem praestat temporalem. Ad hoc deprecamur sanitatem temporalem, ut potius occurramus aeternae saluti. Quod est officium aeternae salutis, non est contra institutionem Domini. Quamvis Apostolus dixisset: Quando infirmor tunc fortior sum et potens (II Cor. XII, 10). Tamen sanitati studebat, ut novimus ex admonitione facta ad Timotheum cum dicat: Noli aquam bibere, sed modico vino utere propter stomachum, et frequentes tuas infirmitates (I Tim. V, 29).

[Col. 1337A] Tu, fili, in redargutione tua non propter aliud ostendisti mihi tibi displicere me spuere, nisi quia caeteros sacerdotes perspexisti a sputo diutius se abstinere post sacrificium. Tu adhuc puerulus non vidisti multos sacerdotes; forsan quos saepissime vidisti venatoribus juncti sunt, qui solent manus lavare a recenti sanguine bubalorum suorum et hircorum, sicut et populares faciunt quando ad communem mensam accedunt? Non hoc dico, quod non debeamus corpus Domini venerari prae omnibus sumptibus, sed quod si veneratum fuerit ab interiore homine, quidquid naturaliter ab exteriore agitur, Dominico honori deputatur. Quamvis sagacitas infantiae tuae nobilissima mihi quod displiceret non ostenderet, tamen, ut reor, video quod tibi displiceat [Col. 1337B] meo sputo, hoc est, quasi sumptum corpus simul cum sputo projiciam. Fili, non ita retur animus patris tui: illum precor qui dicit Psalmista: Fortitudinem meam ad te custodiam (Psal. LVIII, 10). Flegmaticus homo si studuerit sanitati suae, saepius curabit flegma ejicere. Non est prohibitus flegmaticus a promotione sacrorum ordinum. Non enim ignoravit Paulus humores nocivos, et nimium abundantes, saepius fore necesse exire ab homine: tamen quando abnegavit episcopum superbum, iracundum, vinolentum, percussorem, turpis lucri cupidum, non abnegavit flegmaticum. Forte tui animales inflati munditia corporis, possunt videre vicia nociva in secreto figmento suo, quae Paulus apostolus non potuit forte videre in Spiritu sancto. [Col. 1337C] Absit, fili mi.

Si potuissem me abstinere tandiu a sputo quandiu satisfacerem tuis, ut non haberent quod reprehenderent in me, hoc ultro curarem, praecipiente Apostolo: Providentes bona non tantum coram Deo, sed etiam coram omnibus hominibus (Rom. XII, 17). Sed quia hoc mihi difficile est, tamen confido in Domino, si mens mea pura fuerit et humilis in conspectu ejus, ut faciat intrare corpus ad animam meam vivificandam, et quod exeundum est propter sanitatem corporis, faciat exire sine dispendio animae. Si quis hoc non credit eum posse si voluerit, non credit eum omnipotentem esse. Et qui non sperat eum hoc velle, non recipit sententiam Pauli dicentis: Qui omnes homines vult salvos fieri (I Tim. [Col. 1337D] II, 4): id est illos qui salvationi deputati sunt. Fili mi, recordare quod saepissime solebas mihi proferre: Nisi Dominus custodierit civitatem, frustra vigilat qui custodit eam (Psal. CXXVI, 2). Si aliquod scrupulum tuae menti adhuc haeret de re praelibata, vita comite noli patri tuo abscondere. Tene quod tenes, Dominus tibi multiplicet sensus praelibatos, ultro quam petere scias.

De corpore Domini quod sumimus, est mihi dicendum, quamvis sit dispar exemplum praesenti rei, quod Valentinianus imperator dixit militibus, qui ei socium adsciscere voluerunt: Vestrum fuit, inquit, quod me constituitis imperatorem, meum est socium eligere quem voluero. Ita vero vestrum est [Col. 1338A] velle et precari Dominum cor mundum, suum est corpus suum per artus et venas diffundere ad salutem nobis aeternam. Ipse enim dixit quando panem tradidit apostolis: Hoc est corpus meum quod pro vobis tradetur (Luc. XXII, 19). Suum corpus quando voluit, et quando vult in terra versatur. Etiam post Ascensionem suam non dedignatus se Paulo apostolo monstrare in templo Jerosolymis quod erat in terra: Domini est terra et plenitudo ejus (Psal. XXIII). Omnis terra in sua conditione consistens benedicit Domino. Sola mala voluntas facit vas suum pollutum ad suscipiendum Dominum. Haec propterea dico, ut si forte me ignorante, aut non consentiente exierit de ore meo ex corpore Domini, non me putes alienum a religione Christiana, quasi contemptui habeam [Col. 1338B] corpus Domini mei; aut ipsum illuc dirigatur quo non voluit, seu non vult venire. Per hoc corpus anima nostra vivit, dicente eodem Domino: Nisi manducaveritis carnem filii hominis, et biberitis ejus sanguinem, non habebitis vitam in vobismetipsis (Joan. IV, 54). Si enim ipsum corpus vita nobis est, non ei aufertur propter nostram separationem ubicunque fuerit quod ex se habet, et nobis ex se tribuit.

Fili mi, dic presbyteris tuis, ut caveant ne unum verbum ex his quae Dominus locutus est in Evangelio, excedat de corde eorum, quoniam et ipsum vita nobis est, sicut panis consecratus. Dicit Dominus in Evangelio: Verba quae ego locutus sum vobis, spiritus et vita sunt (Joan. VI, 64). Praeceptum est [Col. 1338C] mihi in lege: Si aliquid remanserit de agno, ut igne comburam illud (Exod. XXIX, 34). Ille agnus Christi carnem praefigurabat. Reliquiae agni quae igne comburi videbantur, mysteria sunt divinitatis, quae capi non possunt a nobis, sed Domini praecepto igne charitatis assumenda sunt in coelesti oblatione. Illi, id est igni charitatis, omnia commendo, mea ut et illo vitia consumantur, et boni affectus assumantur.

Ita vero sumptum corpus Domini bona intentione, non est mihi disputandum, utrum invisibiliter assumatur in coelum, an reservetur in corpore nostro usque in diem sepulturae, aut exhaletur in auras, aut exeat de corpore cum sanguine, aut per poros emittatur, dicente Domino: Omne quod intrat in os in ventrem vadit, et in secessum emittitur (Matth. [Col. 1338D] XV, 17). Hoc solum cavendum est, ne Judae corde sumam illud, et ne contemptui habeatur, sed discernatur saluberrime a communibus cibis.

De altero unde redarguisti patrem, non modo respondeo per omnia: forte dederit Dominus, ut te aliquando aliquo modo adhuc videam, et loquar de eo ore ad os. Interim dico: Dio, fili, quare non cecinisti patri tuo Virgilianum istud:

Frigidus, o pueri, fugite hinc, latet anguis in herba.
Praecipitur in canonibus (Can. 9 apost., ex interpret. Dionysii Exigui; concil. Antioch. I, can. 2) ut omnes ingredientes ecclesiam communicent, quod si non communicaverint, dicant causam quare non communicent, [Col. 1339A] et si rationabilis exstiterit, indulgeatur illis, sin autem, excommunicentur. Comperi te anchoram mentis tuae fixisse in pelago et non in portu; fixisti illam in Gennadio Massiliensi episcopo. Hortor ut potius figas illam in portu tutissimo Augustino, scilicet testificato per universas ecclesias. Hortatus est te Gennadius ut praecipue per dies Dominicos communices: forte non erat consuetudo illius ut per singulos dies missam celebraret. Si enim esset, non hortaretur per solos Dominicos dies potissimum communicare: Graecorum aliquorum presbyterorum consuetudo est, ut a quinta feria se praeparent et sanctificent ad missam celebrandam; potest evenire ut in tertia feria sive quarta peccatum committamus, quod non abluatur usque post finitum [Col. 1339B] diem Dominicum. Quapropter non rite communicamus per singulos dies Dominicos: et potest fieri ut Deo placeamus per singulos dies unius hebdomadis, in quibus gustare et videre fas est quam dulcis sit Dominus. A tam dilecto hospite non oportet dilectores diu abesse, quem compulerunt secum hospitari in die resurrectionis ejus duo ex discipulis in Emmaus.

Fuge, fili mi, a pelago ad tutum portum Augustinum, ipse enim tibi dicit ad Januarium (Epist. 118): »Rectius inter eos fortasse quispiam dirimit litem, qui monet ut in Christi pace permaneat. Faciat unusquisque quod secundum suam fidem pie eredit faciendum esse: neuter eorum exhorreat corpus et sanguinem Domini, sed saluberrimum sacramentum [Col. 1339C] certatim honorare contendant: neque enim litigaverunt inter se, aut quisquam eorum se alteri praeposuit Zachaeus et ille centurio, cum alter eorum gaudens in domum suam suscepit Dominum, alter dixerit: Non sum dignus ut intres sub tectum meum (Luc. XIX, 5; Matth. VIII, 8). Fili mi, si te cognoscis peccatorem, oportet ut a te non repellas Dominum, sed satis ei fac per poenitentiam, et in spiritu contrito et humiliato suscipe illum; si justus es, gaudens suscipe illum; si infirmus, precare ab illo sanitatem, et cade in faciem ante pedes ejus, sicut unus de decem leprosis gratias age, ut dicat tibi: Surge et vade, quia fides tua te salvum fecit (Lucae XVI, 19). Et ne differas de die in diem converti ad illum, quia quocunque die conversus ingemueris, [Col. 1339D] salvus erit. Juxta Augustinum, quando videbis pium affectum esse in te, sume corpus Domini, ut tibi vitam sempiternam praestet. Noli differre ad diem Dominicum, quia nescis si contingas illum.


De observatione Quadragesimae.
[Col. 1340A]

[a 1Kb] Cavendus quoque est usus multorum. Solent enim plures qui se jejunare putant, mox ut signum audierint ad horam nonam manducare; qui nullatenus jejunasse credendi sunt, si ante manducaverint quam vespertinum celebretur officium. Concurrendum enim est ad Missas, et postea auditis missarum solemniis, sive vespertino officio, largitis prius eleemosynis, ad cibum accedendum est. Si vero aliqua necessitate constrictus quis fuerit, ut ad missam venire non valeat, aestimata vespertina hora et completa oratione sua, jejunium solvere debet.

Sciendum quoque est, quod in singulis diebus Dominicis in Quadragesima praeter hos qui excommunicati sunt, sacramenta corporis et sanguinis Christi [Col. 1340B] ab omnibus fidelibus sumenda sunt, et in Coena Domini, et in vigiliis Paschae, et in die Resurrectionis Domini penitus ab omnibus fidelibus communicandum est: et ipsi dies Paschalis hebdomadae omnes aequali religione colendi sunt. Admonendus est igitur populus ut ad sacrosanctum sacramentum corporis et sanguinis Domini nequaquam indifferenter accedat, nec ab hoc nimium abstineat, sed cum omni diligentia atque prudentia eligat, tempus quando ab opere conjugali abstineat, et vitiis purget, et virtutibus exornet, eleemosynis et orationibus insistat, et sic ad tantum sacramentum accedat.



EPISTOLA VII. AD EPISCOPUM ANONYMUM.
[Col. 1340C]

Sufficere quidem credimus fidei tuae quoniam quaeris in Christo Jesu ac sacerdotalis nominis arctam tibi et angustam intellellectus viam in Domino reserari: quia praecedentibus meritis, ac virtutis insignibus ad officium a Domino electus es, licet in multis gratia Christi in eis operibus comprobetur, et cessante merito conversationis ac vitae, sola Dei dona fructificent: tamen quia tu prae caeteris dilectus a Domino comprobaris, quia et legis opera complesti, et commoraris in gratia usque ad eminentem scientiae charitatem intellectum Dei tecum colloquentem festinas, et existentibus cogitationibus insignibus hoc vis nosse quod factus es: totius tibi Ecclesiae prout praecipit, sacramenta reserabit, ordinem locumque custodiens, et quid qualiter observare [Col. 1340D] debeas docens, si modo ad injuriam non revoces novelli exhortationis industriam, ac te pudeat paulumper minorem esse, cum dicis quia seposito ut vilis privilegium dignitatis habes.




Volume back matter





[Col. 1341]
ORDO RERUM QUAE IN HOC TOMO CONTINENTUR.

    LIBER DIURNUS ROMANORUM PONTIFICUM Col. 9
    Epistola dedicatoria. 9
    Praefatio ad lectorem. 11
    CAPUT PRIMUM.---Indiculum scribendae epistolae. 21
    Argumentum. 21
    Titulus primus.---Ad principem. 23
    Tit. II.---Ad Augustam. 23
    Tit. III.---Ad patricium. 24
    Tit. IV.---Ad comitem imperialis obsequii et exarchum. 24
    Tit. V.---Ad consulem. 25
    Tit. VI.---Ad regem. 25
    Tit. VII.---Ad patriarcham. 25
    Tit. VIII.---Ad episcopum forensem. 25
    Tit. IX.---Ad archiepiscopum Ravennae. 25
    Tit. X.---Ad episcopum. 26
    Tit. XI.---Ad presbyterum, diaconum, primicerium et secundicerium. 26
    Tit. XII.---Subscriptio constituti. 26
    CAPUT II.---De ordinatione summi pontificis. 27
    Argumentum. 27
    Titulus primus.---Nuntius ad exarchum de transitu pontificis. 27
    Tit. II.---Decretum de electione pontificis. 28
    Tit. III.---Relatio de electione pontificis ad principem. 31
    Tit. IV.---De electione pontificis ad exarchum. 33
    Tit. V.---De electione pontificis ad archiepiscopum Ravennae. 36
    Tit. VI.---De electione pontificis ad judices Ravennae. 37
    Tit. VII.---De electione pontificis ad apocrisiarium Ravennae. 38
    Tit. VIII.---Ritus ordinandi pontificis. 38
    Tit. IX.---Indiculus pontificis, seu professio pontificia.39
    Secunda professio fidei. 44
    Tertia professio fidei post ordinationem. 54
    CAPUT III.---De ordinatione episcopi suburbicarii a summo pontifice. 59
    Argumentum. 59
    Titulus primus.---Decretum de electo episcopo quod leget notarius regionarius. 61
    Tit. II.---Vocatoria. 61
    Tit. III.---Decretale quod legit diaconus designato episcopo. 62
    Tit. IV, V.---Item alia. 63
    Tit. VI.---Promissio fidei episcopi. 64
    Tit. VII.---Cautio episcopi. 68
    Tit. VIII.---Indiculus episcopi. 72
    Indiculus episcopi de Laugobardia. 74
    Tit. IX.---Synodale quod accipit episcopus. 74
    Tit. X.---Formata quam accipit episcopus. 76
    Tit. XI.---Synodale, ut episcopus alterius civitatis in alia ecclesia possit incardinari. 77
    Tit. XII.---Praeceptum de adunandis ecclesiis. 78
    Tit. XIII.---Invitatoria ad episcopum, in natali papae. 79
    Tit. XIV.---Excusatoria. 79
    Tit. XV.---Excusatoria quando episcopus infirmatur. 79
    Tit. XVI.---Epistola ad episcopum exhortandum. 80
    Tit. XVII.---Epistola consolatoria. 80
    CAPUT IV.---De usu pallii. 81
    Argumentum. 81
    Titulus primus. 81
    Tit. II, III.---Item aliud. 84
    Tit. IV.---Item aliud episcopis Siciliae. 88
    CAPUT V.---De praeceptis summi pontificis ad episcopos suae ordinationis de sacris locis et sanctorum reliquiis. 87
    Argumentum. 87
    Titulus primus.---Episcopo de ordinando presbytero. 87
    Tit. II.---Item aliud. 88
    Tit. III.---Petitio dedicationis oratorii. 88
    Tit. IV.---Responsum oratorii dedicandi. 89
    Tit. V.---Responsum de sperandis sanctuariis. 90
    Tit. VI.---De dandis sanctuariis. 90
    Tit. VII.---De dando beneficio sancti angeli. 90
    Tit. VIII.---Responsio de dedicando oratorio intra monasterium monachorum. 90
    [Col. 1342] Tit. IX.---De recondendis reliquiis intra monasterium. 91
    Tit. X.---De recondendis reliquiis intra episcopium. 91
    Tit. XI.---Petitio episcopi. 91
    Tit. XII-XIV.---Item responsum. 92
    Tit. XV.---De altari dedicando. 93
    Tit. XVI.---De recondendo corpore sanctorum. 93
    Tit. XVII.---Basilica quae post incendium reparatur. 93
    Tit. XVIII.---Basilica quae post ruinam alterius juxta ipsam constructa est. 93
    Tit. XIX.---Petitio de dedicando baptisterio. 94
    Tit. XX.---Responsum dedicandi baptisterii. 94
    Tit. XXI.---Item responsum. 95
    CAPUT VI.---De rebus ecclesiae procurandis et alienandis. 95
    Argumentum. 95
    Titulus primus.---Praeceptum quando laicus tonsuratur et fit regionarius. 95
    Tit. II.---Praeceptum quando absens subregionarius fit regionarius. 95
    Tit. III.---Praeceptum, eunte ordinatore in patrimonium. 96
    Tit. IV.---Item aliud, fundi rectori. 96
    Tit. V.---Colonis et familiae massarum sive fundorum in provincia constitutae. 97
    Tit. VI.---Praeceptum ad commendationem euntis rectoris in patrimonium, ad judicem provinciae. 97
    Tit. VII.---Ad patricium provinciae. 98
    Tit. VIII.---Item ad episcopos. 98
    Tit. IX.---Tractoria. 98
    Tit. X.---Item tractoria. 99
    Tit. XI.---Praeceptum auctoritatis de faciendis cartulis. 99
    Tit. XII.---Item aliud de faciendis cartulis. 100
    Tit. XIII.---Praeceptio de commutando fundo. 100
    Tit. XIV.---Praeceptum de commutando mancipio. 100
    Tit. XV.---Item aliud de commutando mancipio. 101
    Tit. XVI.---Praeceptum de donando puero. 101
    Tit. XVII.---Item praeceptum de concedendo puero. 102
    Tit. XVIII.---Item praeceptum de concedendo. 102
    Tit. XIX.---Securitas. 102
    Tit. XX.---Securitas. 103
    Tit. XXI.---Praeceptum libertatis. 103
    CAPUT VII.---Diversa privilegia apostolicae auctoritatis concessa monasteriis, diaconiis et xenodochiis. 103
    Argumentum. 103
    Prologus in judicatum. 103
    I, II.---Privilegium. 105
    III.---Privilegium monasterii. 106
    IV-XI.---Privelegium. 107
    XII.---Privilegium monasterii in alia provincia. 111
    XIII.---Praeceptum de concedendo xenodochio. 112
    XIV.---Item aliud. 112
    XV.---Praeceptum de praepositatu. 113
    XVI.---Praeceptum de concedendo puero in monasterio. 113
    XVII.---Privilegium diaconias. 114
    XVIII, XIX.---Privilegium. 115
    XX.---Privilegium firmationis loci. 116
    XXI.---Privilegium quando suo proprio loco conceditur. 117
    XXII.---Privilegium ad confirmationem monasterii. 117
    XXIII.---Privilegium quando loca quae ablata sunt in monasterio in usus pristinos restituuntur. 119
    DISSERTATIONES AD LIBRUM DIURNUM. 119
    DISSERTATIO PRIMA.---Appendix ad notas capitis primi, de indiculo scribendae epistolae. 119
    DISSERT. II.---Appendix ad notas capitis II, de ordinatione summi pontificis. 129
    § I. De litteris pertinentibus ad ordinationem summi pontificis. 129
    § II. De ritu quo summus pontifex ordinabatur. 131
    § III. De professionibus fidei a summis pontificibus in ordinatione sua emissis, in genere. 132
    § IV. De prima professione fidei. 143
    § V. De secunda professione fidei. 145
    [Col. 1343] § VI. De causa Honorii summi pontificis et vi synodi generalis. 148
    DISSERT. III.---Appendix ad notas capitis IV, de usu Pal ii. 165
    SUPPLEMENTUM LIBRI DIURNI ROMANORUM PONTIFICUM. 179
    Responsum ad petitionem episcopi. 179
    Item responsum. 179
    Decretale quod legit diaconus quando episcopus discutitur. 179
    Item aliud quod legit diaconus. 179
    Item aliud ejusdem. 179
    DIVERSA PRIVILEGIA APOSTOLICAE AUCTORITATIS. 180
    I. 180
    II.---Privilegium. 181
    III.---Episcopo de levandis sanctuariis. 182
    MABILLONII OBSERVATIONES IN LIBRUM DIURNUM ROMANORUM PONTIFICUM. 181
    Index rerum et verborum 183

THEODULFUS AURELIANENSIS EPISCOPUS.
    NOTITIA HISTORICA. 187
    De Theodulfo scriptorum aliquot testimonia. 189
    Theodulfi epitaphium. 191
    THEODULFI CAPITULA AD PRESBYTEROS PAROCHIAE SUAE. 191
    I.---Quod subditarum plebium profectum curare debeant, et de dignitate sacerdotum. 191
    II.---Quod lectioni et orationi assidue vacandum sit. 193
    III.---Quod lectioni succedere debeat operatio. 193
    IV.---Quo apparatu ad synodum venire debeant. 193
    V.---Quae cura esse debeat panis, vini et aquae, in missis celebrandis. 193
    VI.---Ut feminae ad altare, dum missae celebrantur, non accedant. 193
    VII.---Ut sacerdos missam solus non celebret. 194
    VIII.---Ut in ecclesiis praeter res sacras alia non recondantur. 194
    IX.---Ut nemo deinceps, praeter paucos qui id meriti sint, in ecclesia sepeliatur. 194
    X.---Ut vaniloquia et profanae actiones in ecclesia prohibeantur. 194
    XI.---Ut missae nisi in ecclesia non celebrontur. 195
    XII.---Ut feminae cum presbytero non habitent. 195
    XIII.---Ut presbyteri ab ebrietate et tabernis abstineant, nec temere cum quibuslibet conviventur. 195
    XIV.---Ne aliarum ecclesiarum fideles ad suam ecclesiam pertrahere nitantur. 195
    XV.---Ne alienos item clericos sollicitent. 195
    XVI.---De his qui alienas ecclesias muneribus ambiunt. 196
    XVII.---Ut parvulis aliarum parochiarum aegrotantibus baptismum non negent. 196
    XVIII.---Ut vasa sacra in alios usus non detorqueant. 196
    XIX.---Ad quas scholas mittere consanguineos suos possint, si velint. 196
    XX.---Ut scholas ipsi habeant in quibus fidelium parvulos gratis erudiant. 196
    XXI.---Vitae Christianae compendiosa institutio. 196
    XXII.---Ut omnes fideles orationem Dominicam et Symbolum discant. 198
    XXIII.---Ut omnes bis saltem quotidie, mane et vesperi, Deum orent. 198
    XXIV.---De observantia diei Dominici. 198
    XXV.---Ut hospitalitatem omnes diligant et gratis exhibeant. 199
    XXVI.---Ut a perjurii crimine fideles caveant. 199
    XXVII.---Ut a falso testimonio fideles abstineant. 199
    XXVIII.---Ut presbyteri ad docendas plebes sint parati. 200
    XXIX.---Quonam orandi modo fideles uti debeant. 200
    XXX.---De confessione peccatorum Deo quotidie facienda. 200
    XXXI.---Qui ad confessionem veniunt, omnia confiteri et de omnibus examinari debent. 201
    XXXII.---Quod unusquisque opera misericordiae quae in alios exercet, in seipso spiritaliter agere debeat. 201
    XXXIII.---De officio filiorum erga parentes, et parentum erga filios. 202
    XXXIV.---Vera charitas quaenam sit. 202
    XXXV.---Quid cavere mercatores debeant qui negotiantur. 202
    XXXVI.---Quid curandum sit ante Quadragesimam, et quod septem modis peccata dimittantur. 203
    XXXVII.---Quod jejunium Quadragesimae summa cura observandum sit. 203
    [Col. 1344] XXXVIII.---Quod cum jejunio eleemosyna jungenda sit. 204
    XXXIX.---Quod jejunium ante vespertinum officium solvi non debeat. 204
    XL.---A quibusnam abstinendum sit cum jejunatur. 204
    XLI.---Quibus diebus in Quadragesima communicare debeant fideles, et de paschalis hebdomadae celebritate. 204
    XLII.---Quod jejuniorum diebus cessare debeant lites et contentiones. 205
    XLIII.---Quod diebus jejuniorum abstinendum sit a conjugibus. 205
    XLIV.---De sacra communione, quo modo et quam frequenter usurpanda sit. 205
    XLV.---Ut diebus Dominicis populus per missas peculiares a publicis non abstrahatur. 205
    XLVI.---Ut omnes ad matrem ecclesiam missarum solemnia et praedicatorem audituri conveniant, neque ante peractum officium cibum capiant. 206
    THEODULFI CAPITULARE AD EOSDEM. 207
    THEODULFI DE ORDINE BAPTISMI AD MAGNUM SENONENSEM LIBER. 223
    I.---Cur infans catechumenus efficitur. 224
    II.---Quid sit catechumenus. 221
    III.---Cur exsufflatur. 225
    IV.---Cur exorcizatur. 225
    V.---Cur catechumenus accipit salem. 225
    VI.---Quae sit interpretatio symboli secundum Latinos. 226
    VII.---De credulitate, quomodo credendum sit in Deum Patrem omnipotentem, et in Jesum Christum Filium ejus, et in Spiritum sanctum, sanctam Ecclesiam catholicam, et caetera quae sequuntur in eodem Symbolo. 227
    VIII.---De scrutinio. 228
    IX.---Cur tanguntur de sputo aures et nares. 228
    X.---Cur pectus oleo ungitur, vel scapulae signantur, vel liniuntur. 229
    XI.---Quid sit abrenuntiatio. 230
    XII.---De abrenuntiatione Satanae, et omnibus operibus ejus atque pompis, vel quae opera diaboli et pompae. 230
    XIII.---De sacramento baptismi. 231
    XIV.---Cur albis induitur vestibus. 233
    XV.---Cur sacro chrismate caput perungitur. 234
    XVI.---Cur mystico tegitur velamine. 234
    XVII.---Cur ab episcopo confirmatus per manus impositionem accipiat septiformis gratiae Spiritum. 235
    XVIII.---Cur corpore et sanguine Dominico consummetur. 239
    THEODULFI DE SPIRITU SANCTO. 239
    Praefatio ad Carolum Magnum imperatorem. 239
    Indiculus auctorum qui citantur. 241
    ATHANASIUS (Contra Arian.).---Quod Spiritus sanctus a Patre Filioque procedat. 242
    Item lib. VIII contra Arianos.---Quod in Patre sit Filius et Spiritus sanctus, et quia Spiritus sanctus a Deo procedat, ubi non excluditur nomen Filii. 249
    Item in eodem libro. Quod Spiritus sanctus nec Pater sit, nec Filius; sed Deus in natura existens, de Patre procedat, de Filio accipiat. 243
    Item idem in libro contra objectiones cujusdam (Potentini). 243
    Item idem in libro de professione regulae catholicae. 244
    Item idem in libro adversus haereticos.---Quod Spiritus sanctus inspiratio sit Patris et Filii, et Filius fons Spiritus sancti; unde colligitur et a Filio procedere. 244
    Item idem (in Symbolo). Quod Spiritus sanctus procedat a Patre et Filio. 247
    CYRILLUS (Epist. ad Nestor.).---Quod Spiritus sanctus a Patre procedat et Filio. 247
    Item idem in dialogo cum Theodorito. 248
    HILARIUS (Lib. de Trinit.).---Quod unum Spiritui sancto sit a Patre procedere et a Filio accipere emitti. 248
    Item idem de missione Spiritus sancti a Filio, in libro de Synodis. 249
    AMBROSIUS (Lib. ad Gratian. imp.).---Quod Spiritus sanctus non transeat de loco ad locum cum a Patre et Filio procedit. 250
    Item idem in eodem libro.---Quod Spiritus sanctus a Patre sit missus et Filio, ubi missio processio intelligitur. 252
    Item idem in eodem libro.---Quod fluvius de sede Dei et Agni procedens Spiritus sanctus sit, ubi intelligitur ejus a Patre Filioque processio. 252
    DIDYMUS (Lib. Didym. Hieron.).---Quod Spiritus sanctus a Patre egrediatur et a Filio mittatur, non secundum angelorum, prophetarum et apostolorum ministerium, sed [Col. 1345] ut a sapientia Dei spiritum Dei mitti decet, ex quo conficitur et a Filio. 253
    AUGUSTINUS (Contra Maximin.). Quod Spiritus sanctus a Patre Filioque procedat. 256
    Item idem in libro de incarnatione Domini. 257
    Item idem in libro (S. Fulgentii) Expositionis fidei ad Petrum. 257
    Item idem in disceptatione contra Pascentium. 258
    Item idem, in libro contra Paganos, etc. Quod Spiritus sanctus in Patre et Filio sit. 259
    Item idem, in libro de Trinit. Quod Spiritus sanctus et Patris sit et Filii, et Patri et Filio coaequalis, consubstantialis et coaeternus. 259
    Item idem in eodem libro. Quod Spiritus sanctus inseparabiliter Patris et Filii, quod cum ita sit, magnae dementiae est illum a Patre et Filio procedere non profiteri. 259
    Item idem in eodem libro. Quod Spiritus sanctus a Patre Filioque missus sit. 259
    Item idem in eodem libro. Quod Spiritus sanctus et a Filio sicut et a Patre procedat. 260
    Item idem in eodem libro. Quod Spiritus sanctus Filii Patrisque suavitas; unde qui negat eum ab utroque procedere, consequens est ut neget suavitatem a Patre et Filio procedere. 260
    Item idem in eodem libro. Quod Spiritus sanctus a Patre Filioque procedat. 260
    Item idem in homilia super Joan. 263
    Item idem in lib. de Civitate Dei. Quod Spiritus sanctus Patris sit et Unigeniti, et unus amborum; quod cum ita sit, non est dubium illum ab utroque procedere. 264
    FULGENTIUS (Contra Fabian.). Quod solus Pater genuerit Filium, solus Filius a Patre genitus sit, solus Spiritus sanctus a Patre Filioque procedat. 265
    Item idem in lib. ad Trasemund. Quod Spiritus sanctus aequalis sit Patri et Filio, et quod idem Spiritus a Patre et Filio, et Filius a Patre et Spiritu sancto missus sit. 268
    HORMISDA, epist. ad Justin. imp. Quod Spiritus sanctus a Patre Filioque procedat. 269
    LEO, epist. ad Turib. Astur. Quod Spiritus sanctus a Patre Filioque procedat. 269
    GREGORIUS, homil. 26. Quod Spiritus sanctus a Patre Filioque procedat. 269
    Item idem in lib. Moral. 270
    Item idem in eodem libro. Quod Spiritus sanctus a Patre Filioque procedat, et de eo quod est Filii accipiat, ubi intelligitur et ab eo procedere. 270
    ISIDORUS, in lib. Etymolog. Quod Spiritus sanctus a Patre Filioque procedat. 271
    Item idem in lib. Differ. 271
    Item idem in lib. Sentent. 272
    PROSPER, in lib. de Vita contempl. Quod Spiritus sanctus a Patre Filioque procedat. 272
    VIGILIUS, Africanus episc., in lib. contra Eutychianistas. Quod Spiritus sanctus a Patre Filioque procedat. 273
    PROCLUS, epist. adv. haeret. Quod Spiritus sanctus ab essentia Divinitatis inseparabiliter procedat. 273
    AGNELLUS, epist. ad Nenium. Quod Spiritus sanctus a Patre Filioque procedat. 273
    CASSIODORUS, in psal. L. Quod Spiritus sanctus a Patre Filioque procedat. 274
    Item idem in psal. LXI. 275
    PRUDENTIUS, contra Marcionistas. 276
    Item idem in lib. Hymn. 276
    THEODULFI FRAGMENTA SERMONUM ALIQUOT. 275
    De omnibus ordinibus hujus saeculi. 280
    THEODULFI CARMINA. 283
    LIBER PRIMUS.---Paraenesis ad judices. 283
    LIBER II. 299
    I.---Versus in fronte bibliorum quae ipse describi fecit. Praefatio aureis litteris praefixa bibliis Theodulfi. 299
    II.---Versus praefixi brevi chronico quod bibliis adjectum fuit. 303
    III.---Versus facti ut a pueris in die Palmarum cantarentur. 304
    IV.---De eo quod temporis status, et locus, et causa, et motio, ingenium tractatoris adjuvat. 306
    V.---In altare sancti Aniani. 307
    VI.---Ad monachos sancti Benedicti. 307
    VII-IX.---Versus scripti litteris aureis de sancto Quintino 308
    X.---In sepulcro sancti Nazareni. 309
    XI.---Epitaphium Fastradae reginae. 310
    XII.---In fronte domus. 310
    XIII.---Cur modo carmina non scribat. 310
    [Col. 1346] XIV.---In obitu Damasi. 311
    XV.---In faldaone episcopi. 311
    XVI.---De contemptu mundi. 312
    LIBER III. 317
    I.---Ad Carolum regem. 317
    II.---Super sepulcrum Adriani papae. 318
    III.---Ad Angilbertum. 320
    IV.---Ad Gistam. 322
    V.---Ad reginam. 323
    VI.---Ad regem. 323
    VII.---Quae sint dicenda amico cum conspicit bona amici. 324
    VIII.---De vulpecula involante gallinam. 325
    IX.---De quodam milite, qui perditum equum ingenio reperit. 326
    X.---Quod potestas impatiens consortis sit. 326
    XI.---In fronte domus. 327
    XII.---Itinerarium. 327
    LIBER IV. 327
    I.---De libris quos legere solebam, et qualiter fabulae poetarum a philosophis mystice pertractentur. 327
    II.---De septem liberalibus in quadam pictura depictis. 329
    III.---Alia pictura in qua erat imago terrae in modum orbis comprehensa. 332
    IV.---Ad Aiulfum episcopum. 333
    V.---Ad Moduinum episcopum. 335
    VI.---De fluvio qui siccatus est. 336
    VII.---De pugna avium in terra Tolosa. 337
    VIII.---De pugna avium simili superiori 339
    IX.---Modoini ad Teudulfum exsulem. 339
    LIBER V. 341
    I.---Consolatio de obitu cujusdam fratris. 341
    II.---De septem vitiis capitalibus. 344
    III.---Paraenesis ad episcopus. 350
    IV.---Quod Deus non loco quaerendus sit, sed pietate colendus. 356
    LIBER VI 355
    I.---De gratia Dei. 355
    II.---De his qui aliud corde retinent, aliud ore promunt. 355
    III.---Quale jejunium et quae parcimonia Deo acceptabilis sit, et possit impetrare postulata. 357
    IV.---Contra simulatores et subdolos. 357
    V.---De eo quod avarus, agglomeratis diversis opibus satiari nequit. 357
    VI.---De eo quod plerumque reprobis prospera sunt. 358
    VII.---De eadem re in Jeremia. 359
    VIII.---De eadem re in Job. 359
    IX.---Quod Dominus imitandus sit nobis, ac penitus amandus et timendus. 359
    X.---De simulatorum et stultorum socordia, qui nesciunt a sua pravitate per bonam exhortationem converti. 360
    XI.---Quamobrem cicatrices, quas Dominus in passione suscepit, in resurrectione obductae non sint. 360
    XII.---De fide, et spe, et charitate. 361
    XIII.---De dispensatione divina, quae saepe occulta est, nunquam tamen injusta. 362
    XIV.---Quod multis indiciis finis proximus esse monstretur.363
    XV.---Ex Epistola ad Corinthios carmen, ad precem cujusdam monachi factum. 363
    XVI.---De fructu centeno, sexageno et triceno. 364
    XVII.---De eadem re. 365
    XVIII.---De hypocritis, et quod apostolorum temporibus, sive eorum successorum, magis Ecclesiae virtutes viguerunt quam his novissimis temporibus. 365
    XIX.---Epitaphium Elmengaldi. 368
    XX.---Ad Fardulfum abbatem sancti Dionysii. 368
    XXI.---Serio resipiscendum. 368
    XXII.---Delusa exspectatio. 369
    XXIII.---Quod plerumque mali mala patiuntur, et de tempore Antichristi. 369
    XXIV.---Die solemni anniversario. 370
    XXV.---Ad Carolum regem. 370
    XXVI.---Ad Carolum imperatorem. 371
    XXVII.---A foris in prima tabula bibliothecae. 372
    XXVIII.---In altera tabula. 372
    XXIX.---Super januam. 372
    XXX.---Super propinatorium. 372
    APPENDIX.---THEODULFI CARMINA NONNULLA EDITA A J. MABILLONIO IN VETERIBUS ANALECTIS. 373
    I.---De adventu Ludovici Augusti Aurelianos. 373
    II.---De eadem re. 373
    III.---De bilingue. 375
    IV.---Ad quemdam de muneribus. 375
    [Col. 1347] V.---De passione Domini. 375
    VI.---In die resurrectionis. 375
    VII.---De tabella. 376
    VIII.---De talamasca. 376
    IX.---Versus in altari. 376
    X.---In xenodochio. 376
    SPECULUM DE SCRIPTURA SACRA. 377

SANCTUS EIGIL FULDENSIS ABBAS.
    Vita sancti Eigilis auctore Candido monacho Fuldensi. 377
    Monitum praevium. 377
    Praefatio auctoris. 379
    Incipit Vita. 381
    VITA METRICA, eodem auctore. 401
    Praefatio. 401
    Incipit Vita. 403
    Candidus ad Modestum. 403
    CAPUT PRIMUM.---Ducitur puer Eigil ad monasterium Fuldam. 403
    CAP. II.---Praesentatur Styrme abbati, et defertur ad scholam. 403
    CAP. III.---Fit monachus, et ordinatur presbyter. 404
    CAP. IV.---Catalogus abbatum monasterii supradicti. 404
    CAP. V.---Metaphoram inducit poeta. 404
    CAP. VI.---Regia cura circa fratres Fuldenses. 404
    CAP. VII.---Legatio fratrum ad imperatorem directa. 405
    CAP. VIII.---Responsio imperatoris fratribus aperitur. 405
    CAP. IX.---Increpatio poetae et exhortatio ejusdem. 406
    CAP. X.---Datur licentia aspirandi super abbatis electione, et consilium seniorum et abbatis electio. 406
    CAP. XI.---Excusatio ejusdem, et objectio fratrum, et consensus senis. 407
    CAP. XII.---Itur ad regem super abbatis confirmatione. 407
    CAP. XIII.---Confirmatio regis et instructio ejusdem. 408
    CAP. XIV.---Revertitur per Moguntiam Pater Eigil. 409
    CAP. XV.---Infecta basilicae opera peraguntur. 411
    CAP. XVI.---Invitatur pontifex ad dedicandam ecclesiam. 411
    CAP. XVII.---Dedicatur ecclesia et translatur corpus martyris Christi Bonifacii. 412
    CAP. XVIII.---Supplicatio pictoris et poetae. 414
    CAP. XIX.---De crastina dedicatione et reliqua. 415
    CAP. XX.---Commemoratio Rabani magistri et operis ejus. 415
    CAP. XXI.---De aedificatione basilicae rotundae, et designatione ejusdem structurae. 415
    CAP. XXII.---De ejusdem ecclesiae dedicatione, quam coemeterium vocant, etc. 416
    CAP. XXIII.---De claustri structura; et infirmitate abbatis. 416
    CAP. XXIV.---De obitu et sepultura, et epitaphio ipsius. 417
    APPENDIX, in qua refertur Eigilis epitaphium duplex, et libellus supplex a monachis Fuldensibus Carolo Magno porrectus. 417
    VITA SANCTI STURMII ABBATIS FULDENSIS PRIMI AUCTORE SANCTO EIGILE. 421
    Mabillonii monitum. 421
    Prologus auctoris ad Angildrutham. 423
    Incipit Vita. 425

BERNOWINUS CLAROMONTANUS EPISCOPUS.
    NOTITIA HISTORICA. 439
    BERNOWINI CARMINA. 441
    CARMEN I, II. 441
    CARM. III.---Bernowini epitaphium. 441
    CARM. IV.---Versus ad crucem. 442

DUNGALUS RECLUSUS.
    NOTITIA HISTORICA. 443
    DUNGALI RECLUSI EPISTOLA DE DUPLICI SOLIS ECLIPSI ANNI DCCCX. 443
    DUNGALI RECLUSI LIBER ADVERSUS CLAUDIUM TAURINENSEM. 457
    Praefatio Papirii Massoni. 458
    Apologeticum atque rescriptum Claudii adversus Theutmirum abbatem. 459
    Dungali responsa contra perversas Claudii sententias. 461
    [Col. 1348] DUNGALI CARMINA.
    CARMINA I-IV.---De Carolo Magno. 529
    CARM. V.---Versus ad ecclesiam. 529
    CARM. VI.---Versus ad fontes. 529
    CARM. VII.---Versus ad fenestram. 529
    CARM. VIII.---Versus ad ostrum. 529
    CARM. IX.---Versus ad ministerium. 529
    CARM. X.---Epitaphium Folradi. 530
    CARM. XI.---Epitaphium Fardulti. 530
    CARM. XII.---Alii versus. 530
    CARM. XIII.---Item alii versus. 530
    CARM. XIV.---Epitaphium Pippini regis Italiae. 531
    CARM. XV.---Epitaphium Motharii. 531
    CARM. XVI.---Item aliud. 531
    CARM. XVII.---Epitaphium Dungali. 531
    CARM. XVIII.---Epitaphium Authelmi monachi. 532

S. ADALHARDUS CORBEIENSIS ABBAS.
    NOTITIA HISTORICA. 533
    ADALHARDI STATUTA PRO MONACHIS SUIS. 535
    Canisii monitum praevium. 535
    BREVIS quem Adalhardus ad Corbeiam regressus anno incarnationis Domini 822 mensis Januarii, indictione 15, imperii vero gloriosi Ludovici Augusti 8, fieri jussit. 535
    Capita I-VII. 535
    LIBER II.---Ordinatio hortorum. 543
    Capita I-VI. 543
    EPITAPHIUM ADALHARDI. 549
    CHARTAE CORBEIENSES. 551

ERMOLDUS NIGELLUS.
    ERMOLDI CARMEN ELEGIACUM DE REBUS GESTIS LUDOVICI PII. 551
    Bouqueti monitum. 551
    Muratorii praefatio. 553
    Specimen characterum ms. Vindobonensis quod Ermoldi poema exhibet. 567
    Ermoldi prologus. 569
    LIBER PRIMUS. 569
    LIBER II. 587
    LIBER III. 603
    LIBER IV. 617

EUGENIUS II, PONTIFEX ROMANUS
    NOTITIA HISTORICA. 639
    DIPLOMA EUGENII PAPAE II. 641
    EUGENII EPISTOLA AD BERNARDUM VIENNENSEM ARCHIEPISCOPUM. 643
    DECRETA EUGENII. 645

VALENTINUS PONTIFEX ROMANUS.
    NOTITIA HISTORICA. 645

HALITGARIUS CAMERACENSIS EPISCOPUS.
    NOTITIA HISTORICA. 649
    Observatio J. Basnagii de Halitgarii Poenitentiali. 649
    HALITGARII DE VITIIS ET VIRTUTIBUS ET DE ORDINE POENITENTIUM LIBRI V. 651
    Praefatio.---De poenitentiae utilitate. 653
    LIBER PRIMUS. 657
    CAPUT PRIMUM.---De octo principalibus vitiis, et unde oriuntur. 657
    CAP. II.---De vitio superbiae. 659
    CAP. III.---De remedio superbiae. 660
    CAP. IV.---De vitio inanis gloriae. 661
    CAP. V.---De remedio inanis gloriae. 661
    CAP. VI.---De vitio invidiae. 662
    CAP. VII.---De remedio invidiae. 662
    CAP. VIII.---De vitio irae. 663
    CAP. IX.---De remedio irae. 664
    CAP. X.---De vitio tristitiae. 664
    CAP. XI.---De remedio tristitiae. 665
    CAP. XII.---De vitio avaritiae. 665
    CAP. XIII.---De remedio avaritiae. 666
    CAP. XIV.---De vitio ventris ingluviei. 667
    CAP. XV.---De remedio gulae vitii. 667
    CAP. XVI.---De vitio luxuriae. 669
    CAP. XVII.---De remedio luxuriae. 669
    LIBER SECUNDUS. 669
    CAPUT PRIMUM.---De vita activa. 670
    CAP. II.---De vita contemplativa. 671
    CAP. III.---De fide. 671
    CAP. IV.---De spe. 672
    CAP. V.---De charitate. 672
    CAP. VI.---De virtute. 673
    CAP. VII.---De prudentia. 674
    CAP. VIII.---De justitia.
    [Col. 1349] CAP. IX.---De fortitudine. 675
    CAP. X.---De temperantia. 676
    LIBER TERTIUS. 677
    CAPUT PRIMUM.---Ut poenitentiae tempora juxta qualitatem peccati decernantur. 677
    CAP. II.---Quod nulli sit ultima poenitentia deneganda. 677
    CAP. III.---De his qui necessitate mortis urgente poenitentiam simul et viaticum petunt; et de his qui obmutescunt antequam ad eos sacerdos daturus poenitentiam accedat. 677
    CAP. IV.---De his qui poenitentiam agere differunt. 677
    CAP. V.---Quod oportet eum qui ab illicitis veniam poscit, etiam a multis licitis abstinere. 677
    CAP. VI.---Quod poenitenti nulla lucra negotiationis exercere conveniat. 678
    CAP. VII.---Quod ad militiam saecularem post poenitentiam redire non debeant. 678
    CAP. VIII.---De his qui poenitentiam minime servaverunt. 678
    CAP. IX.---De remedio poenitentiae, et quod absolutio poenitentium per manuum impositionem episcoporum supplicationibus fiat. 679
    CAP. X.---De his qui communionem tempore mortis exposcunt; aut, si desperatus, et consecutus communionem, iterum convaluerit. 679
    CAP. XI.---De poenitentibus, ut a presbyteris non reconcilientur, nisi praecipiente episcopo. 679
    CAP. XII.---De eadem re. 679
    CAP. XIII.---De tempore remissionis poenitentiae. 680
    CAP. XIV.---De communione privatis, et ita defunctis. 680
    CAP. XV.---De his qui pro diversis erratis poenitudinem ferventius exegerunt. 680
    CAP. XVI.---De epistola sancti Jacobi apostoli, in qua pro infirmis orare praecipitur, et ungere oleo. 680
    LIBER QUARTUS.---De judicio poenitentium laicorum. 681
    CAPUT PRIMUM.---De homicidiis sponte commissis. 681
    CAP. II.---De his qui non sponte homicidium commiserunt. 681
    CAP. III.---De his quae partus suos ex fornicatione diversis modis interimunt. 681
    CAP. IV.---De his qui servos suos extra judicem necant. 681
    CAP. V.---Si domina per zelum ancillam suam occiderit. 681
    CAP. VI.---De his qui sibi quacunque negligentia mortem inferunt et de his qui pro suis sceleribus puniuntur. 681

De luxuria.
    CAP. VII.---De his qui fornicantur irrationabiliter, id est, qui miscentur pecoribus, aut cum masculis polluuntur. 682
    CAP. VIII.---De his qui in pecudes vel in masculos aut olim polluti sunt, aut hactenus hoc vitio tabescunt. 682
    CAP. IX.---De his qui adulteras habent uxores, vel si ipsi adulteri comprobantur. 682
    CAP. X.---De his qui uxores aut quae viros dimittunt, ut maneant sic. 682
    CAP. XI.---Quod hi qui intercedente repudio divortium pertulerunt, aliisque se junxerunt nuptiis, adulteri esse monstrentur. 683
    CAP. XII.---Qui uxorem habet et simul concubinam. 683
    CAP. XIII.---Si cujus uxor adulterium fecerit, aut vir in alienam irruerit. 683
    CAP. XIV.---De his quae duobus fratribus nupserint, vel qui duas sorores uxores acceperint. 683
    CAP. XV.---Quod non liceat alterius sponsam ad matrimonii jura sortiri. 683
    CAP. XVI.---De raptoribus. 683
    CAP. XVII.---De his qui rapiunt puellas. 684
    CAP. XVIII.---De desponsatis puellis et ab aliis corruptis. 684
    CAP. XIX.---De virginibus velatis, si deviaverint. 684
    CAP. XX.---De virginibus non velatis, si deviaverint. 684
    CAP. XXI.---De his qui proximis se copulant, ut a communione Christi separentur. 684
    CAP. XXII.---S. Gregorius de incestis. 684
    CAP. XXIII.---De multinubis. 685
    CAP. XXIV.---De quaestionibus conjugiorum. 685

De sacrilegio.
    CAP. XXV.---De his qui divinationes expetunt. 685
    CAP. XXVI.---Quod non licet Christianis observationes diversas attendere. 685
    [Col. 1350] CAP. XXVII.---De auguriis. 686
    CAP. XXVIII.---De perjuriis. 686
    CAP. XXIX.---De furto. 686
    CAP. XXX.---De falsis testibus. 686
    CAP. XXXI.---De discordibus. 686
    CAP. XXXII.---De his qui per odium ad pacem non vertuntur. 686
    CAP. XXXIII.---De his qui sacramento se obligant, ne ad pacem redeant. 686
    CAP. XXXIV.---Quod usuram laici Christiani exigere non debeant. 686
    LIBER QUINTUS.---Incipiunt regulae de ministris Ecclesiae, si deviaverint, canonice prolatae. 687
    CAPUT PRIMUM.---De presbyteris qui uxores acceperunt, vel fornicati sunt. 687
    CAP. II.---De diaconibus similiter. 687
    CAP. III.---De his qui ad presbyterium promoventur, et ante ordinationem peccatorum sibi sunt conscii. 687
    CAP. IV.---De canone apostolorum. 687
    CAP. V.---De diversis ordinibus ab uxoribus abstinendis. 687
    CAP. VI.---Quod sacerdotes et levitae cum mulieribus coire non debeant. 687
    CAP. VII.---De incontinentia sacerdotum vel levitarum. 687
    CAP. VIII.---De subintroductis mulieribus. 688
    CAP. IX.---De clericis usuras accipientibus. 688
    CAP. X.---Ut nullus presbyter et diaconus conductor existat, et clerici abstineant se ab usuris. 688
    CAP. XI.---Ut clerici vel continentes ad virgines vel viduas non accedant. 688
    CAP. XII.---De clericis vel monachis non manentibus in suo proposito. 688
    CAP. XIII.---De monachis vel virginibus propositum non servantibus. 689
    CAP. XIV.---Ut ad sacrarium mulieres non introeant. 689
    CAP. XV.---Quod nefas sit feminas sacris altaribus ministrare, vel aliquid ex his quae virorum sunt officiis deputata. 689
    CAP. XVI.---Quod nulli sacerdoti canones liceat ignorare. 689
    CAP. XVII.---De pollutionibus interrogatio Augustini et responsio Gregorii. 689
    CAP. XVIII.---Quod nihil prosit sacerdoti, etiamsi bene vivat, si male viventem tacendo non corrigit. 691
    CAP. XIX.---Luctuosa descriptio carnaliter viventium sacerdotum. 692
    PRAEFATIO HALITGARII. 693
    LIBER POENITENTIALIS. 693
    Quomodo poenitentes sint suscipiendi, judicandi, sive reconciliandi. 693
    Orationes ad dandam poenitentiam. 696
    Qualiter judicandi sint singuli poenitentes. 697
    De homicidio, de fornicatione. 697
    De perjurio. 698
    De furto, de maleficio, de sacrilegio. 699
    De diversis capitulis, de ebrietate et fornicatione. 700
    De minutis causis, de dispensationibus sacrificii. 701
    Item de homicidio, de poenitentibus aegris, de excommunicatis mortuis. 702
    De incestis, de idolothytis, de furto per necessitatem, de adulterio, de poenitentia trigamorum, de eo qui se ipsum laniaverit, de veneficis. 703
    De suffocatis, de laceratis, de pollutis animalibus, de reconciliatione poenitentium tertia et quinta feria ante Pascha, item aliorum. 704
    Qualiter ille annus observandus sit, qui in pane et aqua alicui imponitur in poenitentia jejunandus. 705
    Quid illis agendum qui statutum jejunium implere nequeunt. 705
    De remedio unius hebdomadae, unius mensis; de alia redemptione; de presbyteris quorum prava exempla. 706
    Cur canones singulis criminibus modum non praescribant; de confessione poenitentium non publicanda. 707
    Ut canonicum remedium occulte confessis primitus indicetur; ne poenitentes ante consummationem poenitentiae communicent; ne quis poenitentiam morienti neget; de filiis non legitimis. 708
    Quae consuetudo in ecclesia sit concedenda. 709
    Notae P. Hugonis Menardi in praecedentem librum. 709
    APPENDIX AD HALITGARIUM.---ANONYMI LIBER POENITENTIALIS. 717

JEREMIAS SENONENSIS ARCHIEPISCOPUS.
    NOTITIA HISTORICA. 729
    JEREMIAE EPISTOLAE. 733
    [Col. 1351] EPISTOLA PRIMA.---Ad Amalarium. 733
    EPIST. II.---Ad Frotharium Tullensem episcopum. 733

ANSEGISUS ABBAS FONTANELLENSIS.
    VITA Ansegisi auctore chronographo Fontanellensi anonymo ejus aequali. 733
    Observationes praeviae. 733
    Incipit Vita. 735

FREDEGISUS ABBAS MONASTERII SANCTI MARTINI TURONENSIS.
    NOTITIA HISTORICA. 751
    FREDEGISI EPISTOLA DE NIHILO ET TENEBRIS. 751

HAIMINIUS MONACHUS SANCTI VEDASTI ATREBATENSIS.
    NOTITIA HISTORICA. 755
    HAIMINII SERMO IN NATALI SANCTI VEDASTI. 755
    HAIMINII EPISTOLAE. 757
    EPISTOLA PRIMA.---Milonis servitae, postea presbyteri, ad venerabilem Patrem Haiminium. 757
    EPIST. II.---Haiminii ad Milonem. 759

HILDERICUS CASSINENSIS ABBAS.
    NOTITIA HISTORICA 759
    HILDERICI EPISTOLA METRICA. 761

AHYTO seu HATTO BASILEENSIS EPISCOPUS.
    NOTITIA HISTORICA. 761
    HETTONIS CAPITULARE. 763
    APPENDIX.---Diploma Ludovici Pii Imperatoris concessum Hettoni pro monasterio Sintleozesaviae, sive Richenau, die 14 Decembris anni 826. 767
    HETTONIS LIBELLUS DE VISIONE ET OBITU WETINI MONACHI AUGIENSIS. 769

JESSE EPISCOPUS AMBIANENSIS.
    NOTITIA HISTORICA. 779
    JESSE EPISTOLA DE BAPTISMO. 781
    De competente, de sale. 785
    Exorcizatur, sive catechizatur infans; de exsufflatione. 786
    De unctione pectoris et scapulorum. 787
    De abrenuntiatione diaboli et pompis ejus. 788
    De Symbolo, de trina mersione. 789
    De unctione capitis, de velamine capitis, de confirmatione episcopi. 790
    De confirmatione corporis et sanguinis Christi, item traditio baptisterii. 791
    Item de baptismo officioque ejus, auctoribus nominatim venientium ad fidem. 792

SANCTUS ALDRICUS SENONENSIS ARCHIEPISCOPUS.
    NOTITIA HISTORICA. 795
    VITA sancti Aldrici, auctore anonymo, cujus aetas incerta. 797
    Observationes praeviae. 797
    Incipit Vita. 799
    SANCTI ALDRICI EPISTOLAE. 809
    EPISTOLA PRIMA.---Ad Protharium episcopum. 809
    EPIST. II.---Ad Ecclesiam Senonensem. 811

SYMPHOSIUS AMALARIUS PRESBYTER METENSIS ET CHOREPISCOPUS.
    NOTITIA HISTORICA. 815
    REGULA CANONICORUM ET SANCTIMONIALIUM A SYMPHOSIO AMALARIO COLLECTA. 815
    Praefatio. 815
    LIBER PRIMUS.---De institutione canonicorum. 821
    CAPUT PRIMUM.---De tonsura clericorum. 821
    CAP. II.---De ostiariis. 822
    CAP. III.---De lectoribus. 823
    CAP. IV.---De exorcistis. 824
    CAP. V.---De acolythis. 824
    CAP. VI.---De subdiaconibus. 824
    CAP. VII.---De diaconibus. 825
    CAP. VIII.---De presbyteris. 826
    CAP. IX.---De sacerdotibus. 827
    CAP. X.---De episcopis. 831
    CAP. XI.---De episcopis. 834
    CAP. XII.---De pastoribus. 836
    CAP. XIII.---De pastoribus, quales in ecclesia eligi debeant. 844
    CAP. XIV.---De pastoribus, ut indigni atque imperiti. 817
    [Col. 1352] CAP. XV.---De indignis praepositis. 849
    CAP. XVI.---De indoctis praepositis. 850
    CAP. XVII.---De pastoribus non recte gradientibus. 850
    CAP. XVIII.---De praepositis ecclesiae. 851
    CAP. XIX.---Quod sacerdotes sancti contemplativae vitae participes fieri possunt. 852
    CAP. XX.---De doctrina et exemplis praepositorum. 853
    CAP. XXI.---De humilitate praepositorum. 854
    CAP. XXII.---De humilitate praepositorum. 854
    CAP. XXIII.---De doctrinae discretione. 855
    CAP. XXIV.---Qualiter praelati subjectos doceant ac semetipsos discreta circumspectione praevideant. 856
    CAP. XXV.---De doctorum silentio.
    CAP. XXVI.---Quod nihil prosit sacerdoti etiamsi bene vivat, si male viventes tacendo non arguat. 858
    CAP. XXVII.---De pastoribus non recte gradientibus. 859
    CAP. XXVIII.---De negligentia sacerdotis, qui doctrinae suae contraria agendo, personam non potest implere doctorum. 863
    CAP. XXIX.---De his qui bene docent et male vivunt. 863
    CAP. XXX.---De exemplis pravorum sacerdotum. 864
    CAP. XXXI.---De praepositis carnalibus. 864
    CAP. XXXII.---Luctuosa descriptio carnaliter viventium sacerdotum. 865
    CAP. XXXIII.---De iracundis doctoribus. 867
    CAP. XXXIV.---De zelo pastoralis officii erga subditos. 867
    CAP. XXXV.---Quod sacerdotes nihil proprium habeant, et ecclesiae facultates tanquam communes, Deo rationem reddituri suscipiant. 869
    CAP. XXXVI.---De disciplina sacerdotum in his qui delinquunt. 870
    CAP. XXXVII.---De collata episcopis potestate ligandi atque solvendi. 872
    CAP. XXXVIII.---De episcopis qui pro ordinatione sacerdotii munera libenter accipiunt. 873
    CAP. XXXIX.---De subintroductis mulieribus. 874
    CAP. XL.---De clericis usuras accipientibus. 874
    CAP. XLI.---De privilegiis presbyterorum 874
    CAP. XLII.---De excommunicatis. 875
    CAP. XLIII.---Quod non oporteat demigrare. 875
    CAP. XLIV.---Non transmigrandum de civitate in civitatem. 875
    CAP. XLV.---De his qui in ecclesiis in quibus provecti sunt minime perdurarunt. 875
    CAP. XLVI.---De flectendo genu. 876
    CAP. XLVII.---De damnatis et ministrare tentantibus. 876
    CAP. XLVIII.---De clericis damnatis. 876
    CAP. XLIX.---De peregrinorum susceptione. 876
    CAP. L.---Quod non liceat clerico in duarum civitatum ecclesiis ministrare. 876
    CAP. LI.---Quod non oporteat peregrinos clericos sine commendatitiis ministrare. 876
    CAP. LII.---Quod sine litteris sacro ministerio servientes proficisci non debeant. 877
    CAP. LIII.---De clericis a communione submotis ab alio non recipiendis episcopo. 877
    CAP. LIV.---Si quis excommunicatus ante sententiam communicare praesumpserit, ipse in se damnationem protulit. 877
    CAP. LV.---De non sollicitandis clericis alienis. 877
    CAP. LVI.---De his qui semel legerint in ecclesia, ab aliis non posse promoveri. 877
    CAP. LVII.---Si qui clerici ab episcopis suis promoti contempserint, nec illic maneant unde recedere noluerunt. 877
    CAP. LVIII.---Ut nullus alienum clericum sollicitare vel tenere praesumat, suo episcopo non praebente consensum. 878
    CAP. LIX.---Ut in ecclesiis convivia minime celebrentur. 878
    CAP. LX.---Quod nullus ecclesiasticorum in tabernis comedere debeat. 878
    CAP. LXI.---De avaritia. 878
    CAP. LXII.---Quod usuram non solum clerici exigere non debent, sed nec laici Christiani. 878
    CAP. LXIII.---De his qui esum carnium in clero constituti diffugiunt. 879
    CAP. LXIV.---De numero certo diaconorum. 879
    CAP. LXV.---De his qui abominantur eos qui carnibus vescuntur. 879
    CAP. LXVI.---De his qui in usus pauperum conferuntur. 879
    [Col. 1353] CAP. LXVII.---De his qui pro virginitate superbiunt. 879
    CAP. LXVIII.---De his qui Dominico die jejunant, tanquam nihil prae caeteris differente. 879
    CAP. LXIX.---De his qui ecclesiastica jejunia absque necessitate dissolvunt. 879
    CAP. LXX.---De his qui se a perceptione sanctae communionis avertunt, et qui excommunicatis per domos communicant. 879
    CAP. LXXI.---De his qui ab alia paroecia praeter conscientiam episcoporum suorum in aliis commorantur. 879
    CAP. LXXII.---De clericis vel laicis excommunicatis. 880
    CAP. LXXIII.---De episcopis et clericis adeuntibus imperatorem. 880
    CAP. LXXIV.---De damnatis episcopis aut clericis adeuntibus imperatorem. 880
    CAP. LXXV.---Ut qui in sacrario serviunt usuras non exigant. 880
    CAP. LXXVI.---De his qui debeant in pulpito psallere. 880
    CAP. LXXVII.---De honore quem presbyteris diaconi, qui sub ipsis sunt, debeant exhibere. 880
    CAP. LXXVIII.---Quod subdiaconi non debeant benedicere, vel benedictionem dare. 881
    CAP. LXXIX.---De exorcistis qui non sunt ab episcopis ordinati. 881
    CAP. LXXX.---In ecclesia prandia fieri non debere. 881
    CAP. LXXXI.---Quod praeter episcopi jussionem clericus proficisci non debeat. 881
    CAP. LXXXII.---Ut ad sacrarium mulieres non introeant. 881
    CAP. LXXXIII.---Non licere clericis ludicris interesse spectaculis. 881
    CAP. LXXXIV.---Oblationes in domibus offerri non oportere. 881
    CAP. LXXXV.---De clericis et monachis non manentibus in suo proposito. 881
    CAP. LXXXVI.---Quod non oporteat clericos habentes adversus invicem negotium proprium episcopum relinquere, et ad saecularia judicia convolare. 881
    CAP. LXXXVII.---Quod minime clericos transmigrare conveniat 881
    CAP. LXXXVIII.---Quod non liceat clericis post mortem sui episcopi bona ejus diripere. 882
    CAP. LXXXIX.---Si quis clericorum pauper promotus, in ordine postea habuerit aliquid, Ecclesiae potestati subjiciat. 882
    CAP. XC.---Ut clerici tabernas, nisi in peregrinis, non ingrediantur. 882
    CAP. XCI.---Ut alienus clericus minime suscipiatur ab alio. 882
    CAP. XCII.---Ut clericus nec suo, nec alieno nomine fenus exerceat. 882
    CAP. XCIII.---Ut clerici nullas negotiationes inhonestas, et turpia lucra sectentur. 882
    CAP. XCIV.---De vita clericorum. 883
    CAP. XCV.---De institutione clericorum. 887
    CAP. XCVI.---Ex epistola Hieronymi ad Rusticum. 887
    CAP. XCVII.---Quid distet inter monachum et clericum. 888
    CAP. XCVIII.---De vita clericorum. 889
    CAP. XCIX.---De clericis. 891
    CAP. C.---De regulis clericorum. 891
    CAP. CI.---De gentibus clericorum. 892
    CAP. CII.---Quales oporteat clericos esse. 892
    CAP. CIII.---De subjectis bonis sub pastorali regimine constitutis. 892
    CAP. CIV.---De subditis. 893
    CAP. CV.---De invidis et protervis subditis. 894
    CAP. CVI.---Quod secundum sermonem prophetae culpa sua pereant, qui sacerdotum increpationes perversa veluntate contemnunt. 895
    CAP. CVII.---Cum quo damno animae suae ab ecclesia quae pauperes pascit accipiunt illi, qui sibi de suo sufficiunt. 896
    CAP. CVIII.---Qui sint qui etiam cum profectu animae suae opibus sustentantur ecclesiae. 897
    CAP. CIX.---Quid facere debeant clerici, quorum infirmitas non potest sua contemnere. 897
    CAP. CX.---Quae sint vera gaudia, vel verae divitiae, et quid impedimenti afferant boni praesentia amatoribus futurorum. 897
    CAP. CXI.---Quomodo intelligatur quod dicit Apostolus, Qui in sacrario operantur, quae de sacrario sunt edunt. 899
    CAP. CXII.---De vita et moribus clericorum. 899
    [Col. 1354] CAP. CXIII.---Item de vita et moribus clericorum. 904
    CAP. CXIV.---Quae praecepta specialiter monachis, quae generaliter caeteris conveniant Christianis, 911
    CAP. CXV.---Quod canonica institutio, evangelica et apostolica auctoritate fulta, caeteris superemineat institutionibus. 914
    CAP. CXVI.---Quid sint res ecclesiae. 914
    CAP. CXVII.---Quod diligenter munienda sint claustra canonicorum. 915
    CAP. CXVIII.---Ut in congregandis canonicis modus discretionis sit tenendus. 915
    CAP. CXIX.---De his qui in congregatione sibi commissa solummodo ex familia ecclesiae clericos aggregant. 916
    CAP. CXX.---Qui clerici in congregatione canonica constituti ecclesiastica accipere stipendia debeant. 916
    CAP. CXXI.---Ut in congregatione canonica aequaliter cibus et potus accipiatur. 917
    CAP. CXXII.---De mensura cibi et potus. 917
    CAP. CXXIII.---Quod a praelatis gemina pastio sit subditis impendenda. 919
    CAP. CXXIV.---Ut canonici sicut in caeteris, ita etiam in cultu vestium, modum teneant discretionis. 920
    CAP. CXXV.---Ut canonici cucullas monachorum non induant. 921
    CAP. CXXVI.---Qua auctoritate horae canonicae celebrentur quas scire ac religiose observare canonicos oportet. 922
    CAP. CXXVII.---De vespertinis. 922
    CAP. CXXVIII.---De completis 922
    CAP. CXXIX.---De vigiliarum antiquitate. 923
    CAP. CXXX.---De matutinis. 923
    CAP. CXXXI.---Ut canonici horas canonicas religiose observent. 924
    CAP. CXXXII.---Quod cantantibus et psallentibus Domino angelorum adsint praesidia. 925
    CAP. CXXXIII.---Quales ad legendum et cantandum in ecclesia constituendi sint. 925
    CAP. CXXXIV.---Qui modus sit correptionis. 926
    CAP. CXXXV.---Ut erga pueros qui nutriuntur, vel erudiuntur in congregatione canonica, instantissima sit adhibenda custodia. 928
    CAP. CXXXVI.---Ut omnes canonici ad completorium veniant. 928
    CAP. CXXXVII.---De cantoribus. 929
    CAP. CXXXVIII.---Quales vice praelatorum in congregatione canonica fungi debeant. 929
    CAP. CXXXIX.---De praepositis. 930
    CAP. CXL.---Qualis sit cellararius constituendus. 930
    CAP. CXLI.---Cui committi debeant stipendia pauperum. 930
    CAP. CXLII.---De infirmorum ac senum cura fratrum. 931
    CAP. CXLIII.---Qualiter porta canonicorum custodiatur. 931
    CAP. CXLIV.---Ut claustra canonicorum diligenter custodiantur. 932
    CAP. CXLV.---Epilogus breviter digestus. 932
    LIBER SECUNDUS.---De institutione sanctimonialium. 935
    Mansi praemonitio. 935
    Sermo sancti Augustini ad virgines. 935
    CAPUT PRIMUM.---Excerptum ex epistola Hieronymi ad Eustochium. 938
    CAP. II.---Ejusdem ad Demetriadem excerptum. 944
    CAP. III.---Item ejusdem ex epistola ad Furiam. 946
    CAP. IV.---Excerptum ex epistola Cypriani de habitu virginum. 947
    CAP. V.---Ex sermone sancti Caesarii episcopi sanctimonialibus directo. 950
    CAP. VI.---Sancti Athanasii ad sponsas Christi. 954
    CAP. VII.---Quales in monasteriis puellaribus debeant esse abbatissae. 959
    CAP. VIII.---De congregandis in monasteriis sanctimonial bus. 961
    CAP. IX.---Qualiter his, quae monasterium expetunt, de rebus propriis agendum sit. 961
    CAP. X.---Qualiter in monasterio sanctimonialibus conversandum sit. 962
    CAP. XI.---Ut monasteria puellarum undique muniantur, et necessariae habitationes interius praeparentur. 963
    CAP. XII.---Ut sanctimoniales in una societate viventes aequaliter cibum et potum accipiant. 963
    CAP. XIII.---Qualiter sanctimoniales stipendia accipere debeant necessaria. 963
    CAP. XIV.---Quod gemina abbatissis sanctimonialibus impendenda sit pastio. 965
    [Col. 1355] CAP. XV.---Ut ad horas canonicas celebrandas incunctanter conveniant sanctimoniales. 965
    CAP. XVI.---De instantia orationis. 965
    CAP. XVII.---Ut completorium pariter sanctimoniales celebrent. 966
    CAP. XVIII.---Qui modus correptionis erga sanctimoniales delinquentes adhibendus sit. 966
    CAP. XIX.---Ut abbatissae virorum frequentias vitent. 967
    CAP. XX.---Ut sanctimoniales virorum caveant frequentias. 968
    CAP. XXI.---Ut sanctimoniales erga famulas sibi servientes pervigilem adhibeant custodiam. 968
    CAP. XXII.---Ut erga puellas in monasteriis erudiendas magna adhibeatur diligentia. 969
    CAP. XXIII.---Ut in monasteriis puellaribus domus propter anus et infirmas sit. 970
    CAP. XXIV.---Quales sint praepositae constituendae. 971
    CAP. XXV.---Qualis constituenda sit cellararia 971
    CAP. XXVI.---De portaria monasterii constituenda. 971
    CAP. XXVII.---Ut non nisi statuto tempore presbyteri eorumque ministri monasteria puellarum ingrediantur. 971
    CAP. XXVIII.---Ut hospitale pauperum extra monasterium sit puellarum. 972
    EPISTOLA Ludovici Pii ad Sicharium archiepiscopum Burdigalensem.---Mittit exemplum statutorum concilii Aquisgranensis, ut ea in provincia sua diligenter transcribi et observari faciat. 972
    Ad regulam canonicorum et sanctimonialium Auberti Miraei notae. 975
    SYMPHOSII AMALARII DE ECCLESIASTICIS OFFICIIS LIBRI QUATUOR. 985
    Amalarii praefatio. 985
    Praefatio altera ex auctoris sententia ad initium hujus operis ponenda. 987
    Continentia causae secuturae scriptionis. 991
    LIBER PRIMUS. 993
    CAPUT PRIMUM.---De Septuagesima. 993
    CAP. II.---De Sexagesima. 998
    CAP. III.---De Quinquagesima. 999
    CAP. IV.---De Quadragesima. 1001
    CAP. V.---Cur quadragenarius numerus temporali vitae aptetur. 1002
    CAP. VI.---Cur in tempore tali constituta sit observatio Quadragesimae. 1002
    CAP. VII.---De varietatibus officiorum per diem, usque in resurrectione Domini. 1002
    CAP. VIII.---De secunda varietate quartae hebdomadae Quadragesimae. 1005
    CAP. IX.---De tertia varietate Sabbati ante Palmas. 1007
    CAP. X.---De quarta varietate diei Palmarum. 1008
    CAP. XI.---De quinta varietate quartae feriae majoris hebdomadae. 1009
    CAP. XII.---De sexta varietate Coenae Domini. 1011
    CAP. XIII.---De septima varietate Parasceve. 1024
    CAP. XIV.---De adoratione sanctae crucis. 1028
    CAP. XV.---De praesentatione corporis Domini in altari, et calicis cum vino non consecrato. 1032
    CAP. XVI.---De octava varietate quae fit die Sabbati. 1032
    CAP. XVII.---De agnis de cera factis benedicendis. 1033
    CAP. XVIII.---De cereo benedicendo. 1033
    CAP. XIX.---De lectionibus. 1034
    CAP. XX.---De duobus cereis. 1038
    CAP. XXI.---De pronuntiatione lectionum in vigiliis Paschae et in vigiliis Pentecostes. 1039
    CAP. XXII.---De canticis. 1039
    CAP. XXIII.---De olei unctione in Sabbato sancto. 1040
    CAP. XXIV.---Comprobatur ex Evangelio posse salvari catechumenos per confessionem caeterorum fidelium. 1042
    CAP. XXV.---De consecratione baptisterii. 1044
    CAP. XXVI.---De immissione cereorum in aquam. 1046
    CAP. XXVII.---De unctione chrismatis a presbytero et de impositione manus episcopi super neophytum. 1046
    CAP. XXVIII.---De Litaniis. 1053
    CAP. XXIX.---De vestimento albatorum et recapitulatio de Septuagesima. 1054
    CAP. XXX.---De illuminatione cereorum. 1056
    CAP. XXXI.---De missa in nocte. 1056
    CAP. XXXII.---De octo diebus neophytorum. 1058
    CAP. XXXIII.---De eisdem octo diebus. 1060
    CAP. XXXIV.---De die sanctae Paschae. 1061
    CAP. XXXV.---Demonstratio quod informent sex dies paschales caeteros dies Dominicos et justos homines; et dies quinquaginta a Sabbato Paschae usque ad Sabbatum octavarum Pentecostes, futuram vitam; et quotidiam dies, [Col. 1356] sive Septuagesimae Dominici, seu quadragesimales, poenitentes. 1063
    CAP. XXXVI.---De diebus Pentecostos. 1065
    CAP. XXXVII.---De Litania majore. 1066
    CAP. XXXVIII.---De vigilia Pentecostes. 1068
    CAP. XXXIX.---De sequentibus septem diebus Pentecostes. 1070
    CAP. XL.---Quo tempore debeant esse sub disciplina chrismatis qui non consequuntur manus impositionem episcoporum tempore baptisterii, sed post. 1070
    CAP. XLI.---De missa lunocentum. 1073
    LIBER SECUNDUS. 1073
    CAPUT PRIMUM.---De duodecim lectionibus. 1073
    CAP. II.---De jejunio annuo Quatuor Temporum. 1076
    CAP. III.---De numero lectionum per tres memoratos dies. 1079
    CAP. IV.---De clericis, quo nomine generaliter nos vocamur. 1080
    CAP. V.---De tonsura. 1081
    CAP. VI.---De ordinibus sacris, quos nostri episcopi consueto more frequentant. 1082
    CAP. VII.---De ostiariis. 1083
    CAP. VIII.---De lectoribus. 1084
    CAP. IX.---De exorcistis. 1084
    CAP. X.---De acolythis. 1085
    CAP. XI.---De subdiaconis. 1085
    CAP. XII.---De diaconis. 1086
    CAP. XIII.---De presbyteris. 1088
    CAP. XIV.---De pontifice. 1091
    CAP. XV.---De habitu sacrorum ducum. 1093
    CAP. XVI.---De non utendis vestibus sacratis in quotidiano usu. 1093
    CAP. XVII.---De amictu. 1094
    CAP. XVIII.---De alba. 1094
    CAP. XIX.---De casula. 1095
    CAP. XX.---De stola. 1096
    CAP. XXI.---De dalmatica. 1096
    CAP. XXII.---De tunica quam sacerdos induit super ca misiam. 1097
    CAP. XXIII.---De pallio quo utuntur archiepiscopi. 1098
    CAP. XXIV.---De sudario. 1099
    CAP. XXV.---De varietate sandaliorum. 1100
    CAP. XXVI.---Recapitulatio vestimentorum. 1100
    LIBER TERTIUS. 1101
    CAPUT PRIMUM.---De signis quibus congregamur in idipsum. 1101
    CAP. II.---De situ ecclesiae. 1103
    CAP. III.---De choro cantorum. 1105
    CAP. IV.---De vestimento cantorum. 1107
    CAP. V.---De introitu episcopi ad missam. 1108
    CAP. VI.---De Kyrie eleison. 1113
    CAP. VII.---De cereis. 1114
    CAP. VIII.---De Gloria in excelsis. 1115
    CAP. IX.---De prima oratione missae. 1115
    CAP. X.---De sessione episcopi. 1117
    CAP. XI.---De officio lectoris et cantoris. 1117
    CAP. XII.---Quid sit inter Responsorium et Tractum. 1121
    CAP. XIII.---De Alleluia. 1122
    CAP. XIV.---Quid sit inter Alleluia et Tractum. 1122
    CAP. XV.---De exspoliatione casularum. 1122
    CAP. XVI.---De tabulis. 1123
    CAP. XVII.---De ascensu in pulpitium. 1123
    CAP. XVIII.---De diaconi ascensione in tribunal. 1124
    CAP. XIX.---De officio quod vocatur Offerenda. 1126
    CAP. XX.---De secreta. 1132
    CAP. XXI.---De hymno ante passionem Domini, sive praeparatione. 1133
    CAP. XXII.---De hymno Sanctus, sanctus, sanctus. 1135
    CAP. XXIII.---De Te igitur. 1135
    CAP. XXIV.---De institutione Dominica in conficiendo corpus et sanguinem. 1139
    CAP. XXV.---De ascensione Christi in crucem. 1141
    CAP. XXVI.---De corpore Domini post emissem spiritum in cruce et nostra mortificatione in idipsum. 1143
    CAP. XXVII.---De praesentatione patenae. 1146
    CAP. XXVIII.---De officio quod memorat requiem Domini in sepulcro. 1147
    CAP. XXIX.---De oratione Dominica. 1148
    CAP. XXX.---De praesentatione subdiaconorum, ut suscipiant corpus Domini de altari. 1151
    CAP. XXXI.---De immissione panis in vinum 1151
    CAP. XXXII.---De pacis osculo. 1152
    CAP. XXXIII.---De Agnus Dei. 1153
    CAP. XXXIV.---De Eucharistia. 1153
    [Col. 1357] CAP. XXXV.---De parte oblatae quae remanet in altari. 1154
    CAP. XXXVI.---De ultima benedictione. 1155
    CAP. XXXVII.---De ulteriore ultima benedictione. 1156
    CAP. XXXVIII.---De missa in festivitate sancti Joannis Baptistae mane prima. 1157
    CAP. XXXIX.---De offerenda: Vir erat in terra. 1157
    CAP. XL.---De adventu Domini. 1158
    CAP. XLI.---De nativitate Domini. 1159
    CAP. XLII.---De consueto tempore missae. 1160
    CAP. XLIII.---De . 1160
    CAP. XLIV.---De missa promortuis. 1161
    LIBER QUARTUS. 1163
    Praefatiuncula. 1163
    CAPUT PRIMUM.---Ut ea quae Dei sunt Deo reddamus; quot horis sol orbem lustrat, totidem repetitionibus nosmetipsos offerimus Deo interdiu noctuque, exceptis vespertinis, completoriisque, et matutinis officiis, de quibus seorsum dicendum est. 1163
    CAP. II.---De Prima. 1165
    CAP. III.---De Tertia. 1169
    CAP. IV.---De oratione quam conventus fratrum celebrat per aliquot cursus diurnos nocturnosque. 1175
    CAP. V.---De Sexta. 1177
    CAP. VI.---De Nona. 1178
    CAP. VII.---De vespertinali synaxi. 1178
    CAP. VIII.---De completorio. 1183
    CAP. IX.---De nocturnali officio. 1185
    CAP. X.---De matutinali officio. 1189
    CAP. XI.---De nocturnali officio per quotidianas noctes. 1192
    CAP. XII.---De matutinali officio per quotidianas noctes. 1192
    CAP. XIII.---De tertia feria. 1194
    CAP. XIV.---De quarta feria. 1194
    CAP. XV.---De quinta feria. 1195
    CAP. XVI.---De sexta feria. 1195
    CAP. XVII.---De Sabbato. 1195
    CAP. XVIII.---De Dominicis noctibus in matutinali officio a Septuagesima usque in Pascha. 1198
    CAP. XIX.---De versibus qui in Quadragesima sunt usque in passionem Domini. 1199
    CAP. XX.---De passione Domini. 1199
    CAP. XXI.---De Coena Domini, Parasceve ac Sabbato sancto. 1200
    CAP. XXII.---De exstinctione luminum. 1202
    CAP. XXIII.---De tribus psalmis qui cantantur in nocturnali officio per septem dies baptismales. 1203
    CAP. XXIV.---Repetitio de Litania majore. 1207
    CAP. XXV.---Sequuntur dicta ex epistolis Gregorii. 1207
    CAP. XXVI.---Repetitio de Alleluia quod cantatur in missa, et de vestimento subdiaconorum, Kyrie eleison ac Dominica oratione, ex epistola sancti Gregorii. 1209
    CAP. XXVII.---De completione dierum Pentecostes. 1211
    CAP. XXVIII.---De hora baptisterii in Sabbato, sive in vigilia Pentecostes. 1215
    CAP. XXIX.---De octavis Pentecostes. 1216
    CAP. XXX.---De Adventu Domini. 1218
    CAP. XXXI.---De Nativitate Domini. 1221
    CAP. XXXII.---De octavis in nativitate Domini. 1221
    CAP. XXXIII.---De Epiphania et . 1224
    CAP. XXXIV.---De octavis Theophaniae. 1226
    CAP. XXXV.---De natalitiis sanctorum. 1228
    CAP. XXXVI.---De octavis natalitiorum sanctorum. 1228
    CAP. XXXVII.---De observatione dierum per annum. 1229
    CAP. XXXVIII.---Quando celebrantur divina mysteria, qua reverentia et metu standum sit in ecclesia. 1233
    CAP. XXXIX.---Iterum de tonsura clericorum. 1234
    CAP. XL.---Mentio iterum qua hora dici missa sit celebranda a libere vacantibus. 1235
    CAP. XLI.---De exsequiis mortuorum. 1236
    CAP. XLII.---De officiis mortuorum. 1238
    CAP. XLIII.---Repetitio de tribus psalmis baptismalibus. 1240
    CAP. XLIV.---Repetitio de antiphona, Fluminis impetus, quae cantatur in Theophania. 1240
    CAP. XLV.---De versu repetitio, et de Pentecoste, et de calice. 1241
    CAP. XLVI.---Repetitio de Pentecoste. 1242
    CAP. XLVII---Repetitio de Pentecoste. 1242
    SYMPHOSII AMALARII LIBER DE ORDINE ANTIPHONARII. 1243
    Prologus de ordine antiphonarii. 1243
    [Col. 1358] CAPUT PRIMUM.---Incipit adnotatio de nocturnalibus officiis et diurnalibus, quae vulgo cursus vocantur. 1247
    CAP. II.---De matutinali officio per Dominicas noctes. 1249
    CAP. III.---De nocturnali officio quotidianarum noctium. 1250
    CAP. IV.---De numero lectionum et responsoriorum suprascriptarum noctium. 1251
    CAP. V.---De matutinali officio quotidianarum noctium. 1252
    CAP. VI.---De cursibus diei. 1255
    CAP. VII.---De completorio. 1259
    CAP. VIII.---De officio: Aspiciens a longe. 1260
    CAP. IX.---De responsorio: Hierusalem cito veniet salus tua. 1262
    CAP. X.---De responsoriis: Gaudete in Domino semper, et: Ecce apparebit Dominus. 1263
    CAP. XI.---De responsoriis: Canite tuba in Sion. 1264
    CAP. XII.---De antiphonis feriarum in proxima hebdomada ante Nativitatem Domini. 1265
    CAP. XIII.---De antiphonis quae in principio habent O. 1265
    CAP. XIV.---De officio: Sanctificamini. 1269
    CAP. XV.---De Nativitate Domini. 1270
    CAP. XVI.---De officiis vespertinis in Nativitate Domini et in natali iis sanctorum. 1271
    CAP. XVII.---De festivitate sancti Stephani protomartyris. 1273
    CAP. XVIII.---De festivitate sancti Joannis. 1273
    CAP. XIX.---De octavis Domini. 1275
    CAP. XX.---De Dominica prima post Nativitatem Domini. 1275
    CAP. XXI.---De Epiphania, id est apparitione sive manifestatione. 1275
    CAP. XXII.---De responsoriis. 1277
    CAP. XXIII.---De antiphonis in matutinis. 1278
    CAP. XXIV.---De Dominica prima post Epiphaniam. 1278
    CAP. XXV.---De octavis Theophaniae. 1278
    CAP. XXVI.---De Dominica prima post octavas Epiphaniae. 1279
    CAP. XXVII.---De responsoriis qui a Psalterio sunt excerpti. 1279
    CAP. XXVIII.---De officio sancti Marcelli. 1280
    CAP. XXIX.---De . 1281
    CAP. XXX.---De officio Septuagesimae. 1281
    CAP. XXXI.---De Sexagesima. 1283
    CAP. XXXII.---De antiphonis matutinalibus in Sexagesima. 1284
    CAP. XXXIII.---De Quinquagesima. 1285
    CAP. XXXIV.---De antiphonis in matutinis in Quinquagesima. 1286
    CAP. XXXV.---De Quadragesima. 1286
    CAP. XXXVI.---De antiphonis matutinalibus in Quadragesima. 1287
    CAP. XXXVII.---De responsoriis qui canuntur de Isaac et Jacob. 1288
    CAP. XXXVIII.---De antiphonis in matutinis. 1288
    CAP. XXXIX.---De responsoriis Joseph. 1288
    CAP. XL.---De antiphonis in matutinis. 1289
    CAP. XLI.---De media Quadragesima. 1290
    CAP. XLII.---De antiphonis matutinalibus. 1290
    CAP. XLIII.---De passione Domini. 1291
    CAP. XLIV.---De exstinctione luminum circa sepulturam Domini. 1292
    CAP. XLV.---De Resurrectione Domini. 1293
    CAP. XLVI.---De feria secunda. 1294
    CAP. XLVII.---De feria tertia. 1294
    CAP. XLVIII.---De feria quarta. 1294
    CAP. XLIX.---De feria quinta. 1294
    CAP. L.---De feria sexta. 1294
    CAP. LI.---De Sabbato. 1295
    CAP. LII.---De glorioso officio quod fit circa vespertinales terminos in paschali hebdomada in Romana Ecclesia. 1295
    CAP. LIII.---De responsoriis qui praetitulantur de auctoritate ex persona Synagogae credentis. 1296
    CAP. LIV.---De responsoriis psalmorum cum Alleluia ex persona filiae. 1298
    CAP. LV.---De festivitatibus sanctorum. 1300
    CAP. LVI.---De vigiliis in Ascensione Domini. 1300
    CAP. LVII.---Officium nocturnale de festivitate Pentecostes. 1301
    CAP. LVIII.---De responsoriis psalmorum. 1303
    CAP. LIX.---De festivitate sancti Joannis Baptistae. 1304
    CAP. LX.---De vigiliis apostolorum Petri et Pauli. 1306
    [Col. 1359] CAP. LXI.---De vigilia sancti Laurentii. 1306
    CAP. LXII.---De vigilia sanctae Mariae, in die Assumptionis ejus. 1306
    CAP. LXIII.---De vigilia sancti Andreae. 1306
    CAP. LXIV.---De responsoriis communibus sanctorum. 1306
    CAP. LXV.---De officiis pro mortuis. 1306
    CAP. LXVI.---De natalitiis pontificum. 1307
    CAP. LXVII.---De officio in dedicatione ecclesiae. 1307
    CAP. LXVIII.---De antiphonis quae sunt ex evangeliis quotidianis. 1307
    CAP. LXIX.---De invitatoriis antiphonis. 1307
    CAP. LXX.---De antiphonis trium puerorum. 1308
    CAP. LXXI.---De responsoriis qui praetitulantur Regum. 1308
    CAP. LXXII.---De responsoriis qui praetitulantur de Salomone sive de Sapientia. 1309
    CAP. LXXIII.---De responsoriis Job et Tobiae. 1309
    CAP. LXXIV.---De responsoriis Judith, Esdrae et Esther. 1310
    CAP. LXXV.---De responsoriis Machabaeorum. 1311
    CAP. LXXVI.---De responsoriis prophetarum. 1311
    CAP. LXXVII.---De responsoriis de diversis officiis collectis. 1313
    CAP. LXXVIII.---De antiphonis conversis per convenientiam soni in Alleluia. 1314
    CAP. LXXIX.---De ordine sepulturae cujuscunque Christianae. 1314
    CAP. LXXX.---De responsoriis quae cantabantur ab antiquis ante hymnum sanctae Mariae. 1314
    SYMPHOSII AMALARII ECLOGAE DE OFFICIO MISSAE. 1315
    Incipiunt Eclogae de ordine Romano et de quatuor orationibus episcoporum sive populi in missa. 1315
    [Col. 1360] De Romano de ordine et statione in ecclesia; de introitu episcopi. 1316
    De diaconibus et caeteris ministris episcopi; de portatione cereorum et thuribuli; de episcopo jam praesentato altari. 1317
    De Gloria Patri, de statione diaconorum et episcopi. 1318
    De sessione episcopi. 1320
    De sede episcopali, de Epistola. 1321
    Cur sit diaconus in ambone versus ad meridiem. 1322
    De exstinctione cereorum; de Credo in Deum: de praesentatione corporalis et calicis ad altare; recapitulatio de passione Domini. 1323
    De oblatione. 1324
    Quomodo stent ministri episcopi, diaconi et subdiaconi circa altare hora missae. 1325
    Versus; de Te igitur, cur secreto cantetur; de crucibus in Te igitur. 1326
    De nominibus quatuor orationum episcoporum sive populi in missa. 1327
    De secreta; de fractione oblatarum; de pace annuntiata antequam commisceatur corpus et sanguis Domini. 1328
    Item de secreta; de praefatione. 1329
    De benedictione post communionem; qualiter quaedam orationes et cruces in Te igitur, agendae sunt. 1330
    SYMPHOSII AMALARII EPISTOLAE. 1333
    EPISTOLA PRIMA.---Amalarii ad Jeremiam Senonensem archiepiscopum de nomine Jesu. 1333
    EPIST. II.---Jeremiae ad Amalartum. 1333
    EPIST. III.---Amalarii ad Jonam episcopum. 1333
    EPIST. IV.---Amalarii ad Rantgarium episcopum. 1333
    EPIST. V.---Ad Hettonem monachum. 1333
    EPIST. VI.---Ad Guntradum. 1336
    EPIST. VII.---Ad episcopum anonymum. 1340




FINIS TOMI CENTESIMI QUINTI.

